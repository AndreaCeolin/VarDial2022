{"id": "787081", "revid": "968255", "url": "https://it.wikipedia.org/wiki?curid=787081", "title": "Battaglia di Okinawa", "text": "La si svolse sull'omonima isola nipponica tra l'aprile e il giugno 1945, nell'ambito della pi\u00f9 ampia campagna delle isole Vulcano e Ry\u016bky\u016b durante la seconda guerra mondiale. Si tratta della pi\u00f9 grande operazione anfibia eseguita sul fronte del Pacifico dagli Alleati nel corso del conflitto.\nLa battaglia fu una delle pi\u00f9 sanguinose e feroci di tutta la campagna in Estremo Oriente: la 10\u00aa Armata statunitense del generale Simon Bolivar Buckner Jr. fu duramente impegnata dalla resistenza opposta dalla 32\u00aa Armata giapponese del tenente generale Mitsuru Ushijima, che nel corso del 1944 aveva organizzato un intricato complesso difensivo in grotte fortificate il cui fulcro era rappresentato dal castello di Shuri. Le divisioni statunitensi furono impegnate dal 1\u00ba aprile al 22 giugno per stanare i difensori, espugnare Shuri a costo di grandi sacrifici e inseguire i superstiti soldati imperiali nell'estremo lembo meridionale di Okinawa, dove la maggior parte di essi prefer\u00ec il suicidio alla resa. La campagna si concluse dunque con la quasi completa distruzione della guarnigione nipponica e gravi perdite tra le file statunitensi (pari a circa il 30% degli effettivi); inoltre, per la prima volta sul fronte del Pacifico, si assistette al coinvolgimento diretto della popolazione civile, che fu pesantemente coinvolta nelle operazioni belliche.\nSi stima che ci furono circa vittime tra gli abitanti di Okinawa, tra cui migliaia di cittadini che si suicidarono pur di non cadere in mano ai soldati statunitensi, dipinti come demoni dalla propaganda giapponese. La dimensione delle perdite e delle distruzioni \u00e8 da ascrivere all'uso massiccio che entrambi gli schieramenti fecero dell'artiglieria, motivo per cui, nel dopoguerra, fu utilizzato il soprannome \"Tifone d'acciaio\", in inglese \"Typhoon of Steel\" e \"tetsu no ame\" (\u9244\u306e\u96e8, \"pioggia d'acciaio\") o \"tetsu no b\u014df\u016b\" (\u9244\u306e\u66b4\u98a8, \"impetuoso vento d'acciaio\") in giapponese, per descrivere la battaglia. Contemporaneamente alla battaglia terrestre si combatterono aspri scontri aeronavali che costarono pesanti perdite ad entrambe le parti; i giapponesi impiegarono in massa i reparti kamikaze nelle cosiddette \"operazioni Kikusui\" che causarono gravi danni alle forze navali americane, ma non riuscirono a cambiare l'esito della battaglia.\nL'eccezionale violenza delle operazioni su Okinawa e la disperata determinazione dei combattenti nipponici fecero propendere gli alti comandi statunitensi verso una soluzione alternativa alla programmata invasione anfibia del Giappone, ovvero l'utilizzo della nuova bomba atomica su importanti centri abitati situati nel territorio metropolitano del Giappone. In seguito alla distruzione di Hiroshima e Nagasaki, agli effetti debilitanti del blocco navale del paese e all'intervento in guerra dell'Unione Sovietica, il 15 agosto il governo imperiale si arrese agli Alleati.\nContesto strategico.\nDurante la conferenza del Cairo del dicembre 1943 il presidente Franklin Delano Roosevelt e il primo ministro Winston Churchill avevano delineato i piani per la prosecuzione della guerra nell'Oceano Pacifico, che avevano confermato la strategia della doppia linea d'avanzata: una attraverso il Pacifico centrale e una attraverso il Pacifico sud-occidentale, le quali avrebbero dovuto convergere nelle Filippine e portare alla creazione di basi avanzate per attaccare l'isola di Formosa, Luzon e le coste della Cina entro la primavera del 1945. Alle forze dell'ammiraglio Chester Nimitz, comandante in capo statunitense del Pacifico (Commander-in-Chief Pacific Ocean Areas - CINCPOA) e della United States Pacific Fleet, fu affidata la prima direttrice, mentre la seconda era di competenza del generale Douglas MacArthur che guid\u00f2 una serie di attacchi lungo le coste settentrionali della Nuova Guinea. Nel corso di queste operazioni la flotta del Pacifico condusse decine di sbarchi e distacc\u00f2 un gruppo via via pi\u00f9 nutrito a supporto del generale MacArthur; una forte componente aeronavale ebbe invece il compito di contrastare le possibili controffensive della marina imperiale. La rapidit\u00e0 dei successi nel 1944 spinse gli Alleati a rivedere i piani concordati al Cairo e Formosa divenne l'obiettivo principale. Di conseguenza, nel mese di marzo, i capi di stato maggiore riuniti (Joint Chiefs of Staff - JCS) incaricarono Nimitz di preparare i piani per l'operazione Causeway: un attacco anfibio contro Formosa stabilito per i primi giorni del 1945. Allo stesso tempo MacArthur ebbe ordine di progettare l'attacco e la conquista preliminare di Luzon. Nimitz affid\u00f2 il comando di Causeway all'ammiraglio Raymond Spruance, comandante della Quinta Flotta e della sua esperta componente aeronavale, la Task force 58; Spruance a sua volta ebbe un comandante subordinato, il viceammiraglio Richmond Turner, capace ufficiale che aveva comandato l'apparato anfibio della Flotta del Pacifico sin dagli sbarchi a Guadalcanal. Del comando delle forze terrestri, riunite nell'appena costituita 10\u00aa Armata, fu investito il tenente generale Simon Bolivar Buckner Jr., fino ad allora comandante generale in Alaska e protagonista della riconquista delle isole Aleutine.\nNonostante lo stato di avanzata preparazione dei piani per Causeway, alcuni ufficiali superiori espressero ben presto i loro dubbi al riguardo; il 23 agosto 1944 Nimitz rese comunque pubblico il rapporto Causeway: dopo Formosa sarebbero state contemporaneamente investite le isole Ry\u016bky\u016b e le Bonin (o in alternativa le Ry\u016bky\u016b e le coste cinesi) come preludio allo sbarco su suolo giapponese. Non tutti i comandanti erano per\u00f2 d'accordo sulla necessit\u00e0 di occupare Formosa; il generale Buckner si oppose fermamente per le difficolt\u00e0 che le forze americane avrebbero affrontato nel rifornimento di truppe e mezzi e, d'accordo con il comandante dell'aviazione nel Pacifico generale Millard Harmon, chiese l'annullamento dell'operazione proponendo anzi di procedere senza indugio all'attacco degli arcipelaghi delle Bonin e delle Ry\u016bky\u016b. Anche l'ammiraglio Ernest King, capo di stato maggiore e delle operazioni della United States Navy, si disse dubbioso e sostenne che l'avanzata verso il Giappone avrebbe dovuto seguire la direttrice Luzon-Iwo Jima-Ry\u016bky\u016b. Dato che lo scopo principale dell'avanzata in queste ultime isole era quello di impadronirsi delle basi aeree pi\u00f9 grandi per i bombardamenti preparatori sul Giappone e per istituire un \u00abcorridoio aereo\u00bb fra l'arcipelago nipponico e gli aeroporti nemici a Formosa e Luzon, fu concordato di occupare prima di tutto una base sussidiaria su un'isola intermedia, di facile conquista, allo scopo di fornire un punto d'appoggio ai quadrimotori Boeing B-29 Superfortress. La scelta cadde su Iwo Jima nelle Bonin, che gi\u00e0 disponeva di due aeroporti. Il JCS approv\u00f2 tale impostazione e affid\u00f2 a MacArthur l'invasione di Luzon, prevista per il 20 dicembre 1944. L'ammiraglio Nimitz fu invece autorizzato a sbarcare su Iwo Jima esattamente un mese pi\u00f9 tardi, sebbene per successive difficolt\u00e0 tecnico-logistiche l'assalto pot\u00e9 avere inizio solo il 19 febbraio. Una volta occupata l'isola sarebbe scattata l'operazione \u00abIceberg\u00bb, lo sbarco sull'isola di Okinawa, che avrebbe potuto beneficiare delle ingenti forze aeronavali libere da altri impegni. A questo punto, perci\u00f2, il JCS consider\u00f2 Formosa un obiettivo strategico successivo e l'operazione Causeway fu annullata: i quadri di comando, la struttura e le truppe gi\u00e0 radunate furono invece riutilizzati.\nI giapponesi si resero conto nel frattempo che il perimetro difensivo istituito nel 1942 era ormai indifendibile e, nel settembre 1943, i vertici delle forze armate giapponesi definirono una nuova \u00abzona nazionale di difesa assoluta\u00bb, che comprendeva le Curili a nord, le Bonin, le Marianne e le Caroline nel Pacifico centrale, la Nuova Guinea, le Indie orientali olandesi e la Birmania. L'avanzata americana del 1944 aveva infranto questo baluardo; le isole Marianne erano state in parte occupate e le Caroline isolate. La distruzione della base aeronavale di Truk e la disfatta nel Mare delle Filippine convinsero il Primo ministro Hideki T\u014dj\u014d a rassegnare le dimissioni a met\u00e0 luglio 1944; fu rimpiazzato dal bellicoso Kuniaki Koiso, che mantenne l'influenza dei militari nel governo giapponese. Nella primavera del 1945 la situazione dell'Impero era ormai critica; anche in Cina l'operazione Ichi-Go si era arenata e aveva conseguito solo risultati parziali. Il Gran Quartier Generale imperiale mise allora a punto il piano Ten-Go per la difesa del ridotto cordone difensivo Hainan-costa cinese-Formosa-isole Ry\u016bky\u016b, delle quali Okinawa era stata riconosciuta come bastione principale. Nel febbraio 1945, con la perdita di Manila e lo sbarco di divisioni marine su Iwo Jima, l'Impero giapponese fu definitivamente tagliato fuori dai rifornimenti di greggio, metalli e gomma provenienti dalle ricche Indie Orientali Olandesi: gli stati maggiori generali di esercito e marina concordarono nel ritenere Okinawa l'obiettivo della prossima offensiva nemica e intensificarono i lavori di fortificazione.\nLe forze in campo.\nStati Uniti e Alleati.\nNimitz era lo stratega dell'operazione, mentre Spruance era incaricato di condurre le operazioni contro le Ry\u016bky\u016b. Facevano parte della 5\u00aa Flotta la squadra portaerei veloci Task Force 58 (TF 58) comandata dal viceammiraglio Marc Mitscher e la squadra portaerei britanniche TF 57 al comando del viceammiraglio Bernard Rawlings. Le due squadre avrebbero dovuto lanciare attacchi aerei prima degli sbarchi, per neutralizzare le forze aeree giapponesi e appoggiare, prima e durante la campagna, l'aviazione dell'esercito proveniente dalle basi cinesi e del Pacifico sud-occidentale. Le unit\u00e0 della TF 51 dell'ammiraglio Turner erano quelle pi\u00f9 direttamente impiegate negli sbarchi e la complessa formazione di questo gruppo era motivata dal difficile compito di occupare e difendere Okinawa. Questa unit\u00e0 avrebbe contrastato ogni tentativo di attacco giapponese, e inoltre avrebbe compiuto azioni di dragaggio prima dell'assalto e fornito appoggio aereo e copertura difensiva alla 10\u00aa Armata una volta stabilita la testa di ponte. Questi compiti furono affidati alla Forza d'appoggio anfibia (TF 52) del contrammiraglio William Blandy e alla Forza di fuoco e di copertura (TF 54) del contrammiraglio Morton Deyo.\nLa Forza d'attacco settentrionale (TF 53), comandata dal contrammiraglio Lawrence Reifsnider, comprendeva un gruppo d'assalto costituito dal III Corpo anfibio dei marines (III AC) del maggior generale Roy Geiger e dalle divisioni dei marines 1\u00aa e 6\u00aa dei maggiori Pedro del Valle e Sheperd. La Forza d'attacco meridionale (TF 55) comandata dal contrammiraglio John Hall, Jr., comprendeva i trasporti che dovevano essere impiegati dalle truppe d'assalto del XXIV Corpo anfibio del maggior generale John Hodge, della 7\u00aa Divisione di fanteria (maggior generale Arnold) e della 96\u00aa Divisione di fanteria (maggior generale Bradley). Altri tre gruppi facevano parte della forza d'invasione: il Gruppo di attacco delle isole occidentali, il \"Task Group\" 51.1 (TG 51.1) sotto il contrammiraglio Ingolf Kiland, le cui forze erano composte dalla 77\u00aa Divisione di fanteria del maggior generale Bruce; il TG 51.2 del contrammiraglio Wright con la 2\u00aa Divisione marines del maggior generale Watson che avrebbe compiuto un'azione dimostrativa a sud di Okinawa il 1\u00ba aprile; e il Gruppo di riserva (TG 51.3), comandato dal commodoro Mc Govern, con la 27\u00aa Divisione di fanteria del maggior generale Griner Jr. Un'altra formazione dei marines, in aggiunta al III Corpo, era quella del maggior generale Mulcahy della 10\u00aa Armata, che doveva fornire copertura aerea non appena le sue squadriglie si fossero installate sull'isola. I piloti inizialmente assegnati alla Tactical Air Force (TAF), provenivano dal 2\u00ba Stormo dell'aviazione dei marines, mentre altri elementi dell'aviazione dell'esercito avrebbero dovuto far parte del gruppo da bombardamento del generale Mulcahy, ma nessuno di questi giunse a Okinawa prima di giugno.\nLa flotta avrebbe dovuto trasportare alle soglie del Giappone circa uomini delle truppe d'assalto, mentre in totale sarebbero stati impiegati circa uomini dell'esercito, della marina e dei marines, con l'appoggio in totale di 318 navi da combattimento e navi ausiliarie, senza contare i mezzi da sbarco. La campagna di terra statunitense sarebbe stata comandata per la prima volta nella guerra del Pacifico da un generale dell'esercito, Simon Bolivar Buckner Jr., che aveva al suo comando la 10\u00aa Armata statunitense composta dal III Corpo anfibio dei marines e il XXIV Corpo anfibio dell'esercito.\nImpero giapponese.\nI primi rinforzi per Okinawa cominciarono ad affluire nel giugno 1944 allo scopo di rimpinguare la 32\u00aa Armata del tenente generale Masao Watanabe postavi a presidio. I giapponesi procedettero ad arruolare gli autoctoni (detti \"Boeitai\"), cui dettero un addestramento di base ed equipaggiamento: in totale furono reclutati circa uomini. Furono inoltre organizzati tra i 750 e i giovanissimi volontari studenti liceali in gruppi chiamati \"Tekketsu\" (\"Sangue e acciaio per le unit\u00e0 imperiali\") che avrebbero dovuto svolgere funzioni di collegamento ed eventualmente essere schierati in prima linea o in azioni di infiltrazione e guerriglia dopo l'invasione dell'isola. Nell'agosto 1944 il tenente generale Mitsuru Ushijima assunse il comando della 32\u00aa Armata, allora composta dalla 9\u00aa, 24\u00aa e 62\u00aa Divisione fanteria e dalla 44\u00aa Brigata mista indipendente; in dicembre, per\u00f2, la 9\u00aa Divisione fu trasferita a Formosa nonostante le proteste di Ushijima. La marina imperiale, che dopo la disfatta di Leyte era rimasta inoperosa, fu costretta dagli scherni e dalle pressioni dell'esercito a imbastire una qualche operazione, inviando sull'isola la 4\u00aa Unit\u00e0 di scorta di superficie e altri mezzi aeronavali sotto il comando del contrammiraglio Minoru \u014cta: si trattava di circa effettivi, dei quali solo il 35% truppe regolari mentre il resto era costituito da civili appartenenti a unit\u00e0 della base navale aggregati all'ultimo momento. Ota disponeva inoltre di contingenti di battelli esplosivi \"Shiny\u014d\" e di un gruppo di sommergibili tascabili, situati nella base di Unten-Ko nella penisola di Motobu. Nel complesso il generale Ushijima aveva ai suoi ordini circa uomini, di cui facenti parte delle unit\u00e0 regolari della 32\u00aa Armata, 9.000 delle truppe della base navale e circa volontari indigeni (\"Boeitai\" e \"Yekketsu\"). Fu infine schierato lo stormo di \"Nansei Shoto\" del colonnello Tanamachi.\nI reparti regolari nipponici erano di consistenza varia: la 62\u00aa Divisione del generale Takeo Fujioka, forte di circa uomini, poteva essere considerata un'unit\u00e0 efficace e combattiva, la 24\u00aa Divisione, proveniente dalla Manciuria, era di recente formazione ma poteva contare su ben uomini mentre la 44\u00aa Brigata mista aveva subito forti perdite durante i viaggi di trasporto ed era stata ricostituita con difficolt\u00e0. Particolarmente curata ed enfatizzata dal Gran Quartier Generale imperiale fu la disponibilit\u00e0 di armamenti pesanti, giacch\u00e9 era previsto che la battaglia fosse di attrito: Ushijima ebbe dunque il 27\u00ba Reggimento carri (organizzato in aprile con elementi della 2\u00aa Divisione corazzata stanziata in Manciuria) comprendente quattordici carri armati medi e tredici leggeri, mentre la numerosa artiglieria fu riunita nel cosiddetto 5\u00ba Comando del maggior generale Kosuke Wada comprendente il mediocre 7\u00ba Reggimento d'artiglieria pesante, due reggimenti indipendenti d'artiglieria, un battaglione d'artiglieria pesante, il 42\u00ba Reggimento d'artiglieria da campagna della 24\u00aa Divisione e reparti cannonieri tratti dalla 44\u00aa Brigata. Inoltre Wada aveva a disposizione il 1\u00ba e il 23\u00ba Reggimento d'artiglieria media con 36 obici, il 100\u00ba Battaglione d'artiglieria pesante con otto cannoni da 150\u00a0mm, il 1\u00ba Reggimento mortai indipendente con armi di calibro 320\u00a0mm e, infine, il 1\u00ba e 2\u00ba Battaglione mortai leggeri assegnati come armi d'appoggio alla fanteria.\nLa maggioranza delle forze aeree disponibili fu concentrata su Ky\u016bsh\u016b, la pi\u00f9 meridionale delle isole metropolitane, prevedendo di tenere soltanto un centinaio di velivoli a rifornire Formosa. Il 5 febbraio 1945 fu completata la riorganizzazione della 1\u00aa Flotta aerea su quattro stormi, battezzati 132\u00ba, 133\u00ba, 205\u00ba e 765\u00ba, dislocati per la maggior parte nella parte settentrionale di Formosa e in parte tra le isole di Ishigaki e Miyako, situate tra Formosa e la stessa Okinawa, che da aprile furono tutti impegnati nella difesa di Okinawa. La 1\u00aa Flotta si dedic\u00f2 principalmente all'addestramento delle tattiche suicide e fu affiancata il 1\u00ba marzo 1945 dalla 10\u00aa Flotta aerea, articolata sull'11\u00ba, 12\u00ba e 13\u00ba Stormo combinato, che per\u00f2 abbisognava ancora di esercitazioni: fu perci\u00f2 deputata a riserva della 5\u00aa Flotta aerea al comando del viceammiraglio Matome Ugaki che, costituita dalla 12\u00aa, 25\u00aa Flottiglia aerea e altri reparti aeronautici, ebbe la sua base a Ky\u016bsh\u016b e il compito di attaccare le navi da guerra (portaerei in primis). Alla 10\u00aa Flotta aerea fu perci\u00f2 assegnato il compito di distruggere trasporti e unit\u00e0 anfibie, mentre quel che restava della 3\u00aa Flotta aerea fu schierato nella pianura di Kant\u014d per difendere il Giappone centrale. In tutto furono schierati circa velivoli, spesso pilotati da giovani aviatori malamente addestrati; perci\u00f2 nel respingere un attacco americano non si poteva fare affidamento sulle tattiche aeree convenzionali e il comando supremo di Tokyo inform\u00f2 la 5\u00aa e la 10\u00aa Flotta aerea che \u00abnon potevano sussistere altre alternative all'infuori dell'adozione degli attacchi speciali\u00bb. Il complesso di forze aeronautiche ( aeroplani) rispondeva all'operazione Ten-Ichigo; data per\u00f2 la scarsit\u00e0 di carburante, che limitava le missioni e le ore di addestramento, Ten-Ichigo doveva essere compiuta con missioni aeree di sola andata, con un carico esplosivo massimo.\nPianificazione.\nStati Uniti.\nIl 25 ottobre 1944 il quartier generale di Nimitz rese noto il piano d'operazione Iceberg. La campagna avrebbe dovuto svilupparsi in tre fasi: iniziale occupazione della parte meridionale di Okinawa e delle piccole isole adiacenti, con contemporanea costruzione di infrastrutture atte a rendere Okinawa una base per ulteriori attacchi contro il Giappone; in seguito si sarebbe conquistata Ie Shima, isola situata a nord-ovest, e la porzione restante di Okinawa; infine si sarebbe proceduto a rafforzare le posizioni alleate nelle isole Ry\u016bky\u016b, con probabili operazioni contro le altre isole. Gli alti comandi statunitensi nel Pacifico radunarono una delle pi\u00f9 grandi armate navali della storia: la Quinta Flotta, componente navale e anfibia, cont\u00f2 oltre 40 portaerei, 18 navi da battaglia, 200 cacciatorpediniere, centinaia di mercantili, sommergibili, dragamine, cannoniere, mezzi da sbarco, navi d'appoggio, navi officina e decine di squadre di navi per trasporto truppe (le cosiddette \"Tractor Flotilla\").\nLa flotta fu suddivisa in sei Task Force con compiti specifici. Direttamente interessata dagli sbarchi era la Task Force 51 (TF 51) dell'ammiraglio Richmond Turner che doveva applicare il piano \"Fox\", ovvero il supporto aeronavale alla 10\u00aa Armata del generale Buckner che doveva prendere terra a nord e a sud delle spiagge di Hagushi, nonch\u00e9 a un terzo distaccamento che aveva il suo obiettivo in Keise Shima, isola impiegabile come postazione supplementare per le artiglierie di grosso calibro durante gli sbarchi del 1\u00ba aprile (L-Day). Una volta stabilite salde teste di ponte, le truppe sarebbero passate sotto il comando del maggior generale Wallace e le forze navali al contrammiraglio Cobb; infine i reparti aerei e le squadre navali da ricognizione sarebbero rimasti di base a Okinawa, sotto il comando generale dell'aviazione dell'esercito per il Pacifico e del comandante della Quinta Flotta.\nIl 1\u00ba novembre ebbe ufficialmente inizio l'operazione Iceberg, e nel piano presentato a Turner per l'approvazione finale fu definitivamente stabilito di occupare le piccolissime isole di Keise Shima e le isole Kerama (\"Kerama Shot\u014d\") prima degli sbarchi principali a Okinawa. L'occupazione di Kerama era considerata particolarmente importante dal momento che questo gruppo di isole poteva fornire ancoraggi sicuri per le navi appoggio e basi rifornimento, evitando di operare al largo di Hagushi. L'occupazione di Kerama fu affidata alla 77\u00aa Divisione di fanteria, che effettu\u00f2 gli sbarchi il 26 marzo 1945, sei giorni prima dell'L-Day, assieme al 420\u00ba Gruppo d'artiglieria da campagna del XXIV Corpo anfibio che prese terra a Keise Shima con i suoi 155\u00a0mm, che si sarebbero uniti al fuoco dell'artiglieria aero-navale contro le coste previste per gli sbarchi. Tenendo come limite iniziale d'avanzamento il torrente Bishi Gawa che tagliava in due le spiagge degli sbarchi, il III Corpo sarebbe sbarcato sulla sinistra e il XXIV sulla destra; quindi, a nord della cittadina di Hagushi la 1\u00aa Divisione e la 6\u00aa Divisione dei marines si sarebbero dovute dirigere rapidamente verso l'interno, regolando la loro avanzata con quella dell'esercito sbarcato a sud di Hagushi con le divisioni 7\u00aa e 96\u00aa.\nLa 6\u00aa Divisione marines del maggior generale Lemuel Shepherd, Jr. avrebbe dovuto impadronirsi dell'aeroporto di Yomitan (Yontan nella storiografia della battaglia) e di proteggere il fianco settentrionale dell'armata, mentre la 1\u00aa Divisione del maggior generale Del Valle avrebbe dovuto partecipare alla conquista di Yontan, occupando velocemente le alture a nord-est del piccolo villaggio di China per poi deviare verso la penisola di Katchin sulla costa orientale. Sulla destra dei marines la 7\u00aa Divisione di fanteria del maggior generale Arcibald Arnold avrebbe occupato l'aeroporto di Kadena e poi, come la 1\u00aa Divisione, avanzare velocemente fino alla costa orientale per tagliare l'isola in due. La 96\u00aa Divisione infine avrebbe occupato le alture circostanti e le spiagge a sud e sud-est per poi avanzare lungo la strada costiera e occupare i ponti presso Chatan, continuando a proteggere il fianco destro dell'armata in questo settore. Le operazioni terrestri, subito dopo lo sbarco, avevano lo scopo di isolare l'obiettivo della prima fase, comprendente la parte di Okinawa a sud di una immaginaria linea tracciata tra l'istmo di Ishikawa e il villaggio di China, e le isole orientali. I marines avrebbero dovuto prendere immediatamente il controllo dell'istmo in modo da prevenire l'invio di rinforzi nemici da nord e isolare i giapponesi a sud, con l'ausilio delle divisioni del XXIV Corpo che avrebbero spinto verso sud le forze nemiche. La seconda fase di Iceberg aveva lo scopo di occupare il settore settentrionale di Okinawa e di Ie Shima da parte delle truppe della 10\u00aa Armata sul luogo, che avrebbero concentrato i loro sforzi nell'obiettivo principale rappresentato dalla penisola di Motobu, che si estende verso Ie Shima, e doveva essere occupata con attacchi simultanei terrestri e marittimi. Dopo la conquista di Motobu le operazioni si sarebbero concentrate su Ie Shima, la cui occupazione avrebbe concluso la seconda fase dell'operazione Iceberg. Il supporto aereo durante queste fasi sarebbe stato fornito dalla Task Force 52 del contrammiraglio Durgin, mentre non appena le squadriglie avessero potuto operare dagli aeroporti occupati dalle truppe statunitensi il comando sarebbe passato al maggior generale Mulcahy e alla sua Tactical Air Force (TAF) della 10\u00aa Armata, con uomini provenienti dal 2\u00ba Stormo dell'aviazione dei marines.\nIl piano logistico di Iceberg fu uno dei pi\u00f9 elaborati del suo genere di tutta la seconda guerra mondiale: i movimenti dei mezzi da sbarco e della navi da carico dovevano essere programmati su distanze oceaniche, il che richiedeva una linea di rifornimenti di circa chilometri attraverso il Pacifico, con undici differenti porti di raccolta. Inoltre il comando della 10\u00aa Armata avrebbe dovuto formare un governo militare, che avrebbe avuto sotto la sua giurisdizione gli oltre abitanti autoctoni. Anche il lavoro di spionaggio fu arduo a causa della mancanza di notizie sicure e delle difficili ricognizioni ed esplorazioni convenzionali del territorio, il quale essendo situato dentro le difese dell'impero giapponese offriva ben poche occasioni per le ricognizioni aeree. La prima missione con compito di aerofotografia fu effettuata nel settembre 1944 con i B-29, ma i risultati furono scarsi a causa della nebbia; le informazioni migliori furono ottenute durante le incursioni di ottobre. In totale i B-29 effettuarono 224 missioni di ricognizione fotografica ottenendo risultati di una certa entit\u00e0, che furono arricchiti dai rilievi del sommergibile USS \"Swordfish\" (SS-193) che fu inviato da Pearl Harbor il 22 dicembre e forn\u00ec informazioni fino al 3 gennaio, quando per cause sconosciute se ne perse ogni traccia e fu considerato perduto. La 10\u00aa Armata per\u00f2 non riusc\u00ec mai ad avere notizie certe sull'entit\u00e0 numerica del nemico, anche se la sezione controspionaggio G-2 riusc\u00ec ad essere abbastanza precisa a riguardo delle concezioni tattiche dei giapponesi: si era stabilito che il nemico avrebbe organizzato una difesa in profondit\u00e0 nella parte meridionale di Okinawa, mentre le forze aeree giapponesi avrebbero sicuramente effettuato attacchi pesanti e ripetuti, soprattutto con la tattica dei kamikaze, che le forze statunitensi avevano conosciuto per la prima volta a Leyte. La Marina giapponese disponeva inoltre di sufficienti unit\u00e0 operative vicino a Okinawa, tra le quali squadriglie di motosiluranti suicide e forse sommergibili tascabili.\nImpero giapponese.\nI lavori di fortificazione dell'isola iniziarono ad agosto, con la costruzione di un gran numero di capisaldi, casematte e piazzole per cannoni che sfruttarono il rilievo accidentato dell'isola, tutti collegati fra loro da un complesso sistema di tunnel; persino le tombe cinesi sparse per la campagna attorno a Naha vennero trasformate in casematte. Da settembre, dopo gli sbarchi statunitensi a Peleliu e a Morotai, i lavori accelerarono, dato che i comandi giapponesi erano ormai certi che Formosa, le Ry\u016bky\u016b e le Bonin sarebbero state invase al pi\u00f9 tardi nella primavera 1945. Furono utilizzate numerose grotte e caverne, similmente a quanto era avvenuto per i lavori di fortificazione di Iwo Jima, ma a differenza di Tadamichi Kuribayashi nella precedente battaglia in questo caso Ushijima pot\u00e9 godere del supporto dell'aviazione: si pianific\u00f2 quindi di lasciare sbarcare il nemico indisturbato attendendo l'abbassamento della sua vigilanza, per poi approfittare dell'andirivieni di mezzi navali per lanciare un attacco kamikaze in grande stile, succeduto da un imponente contrattacco terrestre che avrebbe ricacciato in mare gli invasori. Nel dicembre 1944 Ushijima fu privato della 9\u00aa Divisione ed egli, che inizialmente pensava di poter combattere sin da subito, dovette adottare una difesa decisamente pi\u00f9 passiva: opt\u00f2 per concentrare il grosso delle sue forze nella porzione meridionale di Okinawa, dove fulcro di potenti linee difensive divennero la capitale storica Naha e l'abitato di Shuri con il suo omonimo castello, costruito dagli antichi sovrani delle Ry\u016bky\u016b. Lasci\u00f2 praticamente sguarnita la zona centrale dell'isola e affid\u00f2 a due battaglioni del 2\u00ba Reggimento fanteria ( uomini) la difesa dell'aspra e poco abitata regione settentrionale.\nOrmai abituati alle tattiche americane e coscienti della potenza dell'artiglieria navale e del supporto aeronautico statunitensi, i giapponesi decisero di organizzare solide postazioni difensive nell'interno sfruttando la natura impervia del terreno, dove speravano di resistere e sconfiggere gli invasori. Per attirare le truppe d'assalto americane verso l'interno, Ushijima ordin\u00f2 ai suoi soldati di \u00abevitare di aprire il fuoco troppo presto\u00bb, e in questo senso ebbe un ruolo fondamentale il generale Isamu Ch\u014d, capo di stato maggiore di Ushijima, strenuo sostenitore delle fortificazioni sotterranee e in caverna. Il generale Ch\u014d fece costruire innumerevoli postazioni d'artiglieria in caverna, collegate fra loro con camminamenti e gallerie sotterranee; gli ostacoli naturali e artificiali furono inoltre sistemati in modo tale da incolonnare le truppe d'invasione verso zone di fuoco prestabilite, mentre i declivi delle colline furono fortificati da postazioni di artiglieria, mortai e armi automatiche. Le casematte e le costruzioni in cemento armato furono spesso abbandonate a favore delle opere in caverna, e quando le dimensioni della caverna stessa lo consentiva questa veniva dotata di due o pi\u00f9 accessi protetti da mitragliatrici, e a volte divisa in piani. Questi capisaldi sotterranei erano poi collegati con l'intero sistema difensivo della 32\u00aa Armata e nello stesso tempo servivano a coordinare le piccole unit\u00e0 negli avamposti. Nel complesso essi formavano un anello importantissimo nella catena difensiva esterna di Shuri, dove si trovava il comando d'armata. La zona difensiva principale fu stabilita a nord di Naha, Yonabaru e Shuri: a nord di questa linea gli sbarchi non sarebbero stati contrastati, mentre a sud gli invasori sarebbero stati attaccati gi\u00e0 sulle spiagge.\nPoich\u00e9 Ushijima non disponeva di truppe a sufficienza per difendere l'aeroporto di Kadena (\"Yara Hikojo\"), i cannoni da 150\u00a0mm sarebbero stati impiegati per impedire l'occupazione della base aerea, o quantomeno per ritardare l'avanzata americana consentendo alla 32\u00aa Armata di assestarsi nella parte meridionale dell'isola, che poteva essere meglio difesa. Shuri fu predisposto a caposaldo principale con numerose artiglierie orientate verso le spiagge di Hagushi (dove avvennero gli sbarchi americani); le alture di Chinen dominavano le spiagge di Minatoga e le spiagge della Baia di Nakagusuku offrendo ai giapponesi una postazione molto favorevole, e la maggior parte delle artiglierie d'armata furono dislocate in quella zona piuttosto che intorno a Shuri.\nIl nerbo delle truppe a disposizione di Ushijima fu stanziato in una serie di avamposti a nord di Futema, mentre gli elementi del 1\u00ba Reggimento della 62\u00aa Divisione furono disseminati nella zona immediatamente a ridosso delle spiagge di Hagushi, con l'ordine di imbastire azioni di disturbo se l'isola fosse stata invasa in quel punto e di ritirarsi dietro alla linea di Shuri dopo aver distrutto gli aeroporti di Yontan e Kadena. La difesa della parte meridionale fu affidata alla 24\u00aa Divisione, le truppe della base navale di Okinawa ebbero l'incarico di difendere la penisola di Oroku, mentre il grosso della fanteria fu sistemato per contrastare gli sbarchi sulle spiagge di Minatoga. Il comando dell'artiglieria d'armata (5\u00ba Comando artiglieria) fu stabilito vicino a Itokazu, sotto il diretto controllo dei difensori di Minatoga, mentre la 62\u00aa Divisione fu schierata intorno a Shuri dove i giapponesi avevano costruito una roccaforte al centro di una serie di anelli concentrici di difesa, ognuno dei quali si componeva di postazioni sotterranee e trincee. La difesa della zona nord dell'istmo di Ishikawa fu affidata al Gruppo Udo, dal nome del comandante della 2\u00aa Unit\u00e0 di fanteria, colonnello Takehiko Udo. Questi aveva il compito di difendere la penisola di Motobu e Ie-Shima con il suo aeroporto, e distruggere le strutture aeroportuali non appena il nemico fosse sbarcato, unendosi poi alla 62\u00aa Divisione.\nSvolgimento della battaglia.\nLe operazioni preliminari.\nA partire da febbraio, le forze navali americane iniziarono a riunirsi a Ulithi, base navale di rifornimento e cantiere per la Flotta del Pacifico, che inizi\u00f2 ad accogliere le \"Tractor Flotilla\" provenienti da Leyte e dalle Salomone. Nel frattempo i velivoli delle portaerei iniziarono ad effettuare attacchi preliminari su Okinawa, Formosa e i porti lungo la costa cinese meridionale, mentre i B-29 bombardarono la zona intorno a Tokyo il 16, 17 e 25 febbraio. Nel Pacifico occidentale i sommergibili iniziarono un'intensa opera di ricognizione e rastrellamento dei mari riportando notevoli successi; a met\u00e0 febbraio la guarnigione giapponese di Okinawa era pressoch\u00e9 isolata, e Ushijima si rese conto della situazione solo dopo che le linee di comunicazione con Formosa e l'arcipelago giapponese erano state interrotte quasi completamente. Gli attacchi dei B-29 dalle basi cinesi, indiane, filippine, delle Marianne e delle Palau continuarono senza sosta contro Okinawa e contro Tokyo, K\u014dbe, Nagoya e Osaka, aumentando il ritmo delle incursioni con l'approssimarsi dell'L-Day (da \"Love\": Amore). Il 14 marzo la TF 58 del vice ammiraglio Marc Mitscher lasci\u00f2 Ulithi, quattro giorni dopo venne attaccata Ky\u016bsh\u016b e il 19 anche le installazioni di Shikoku e Honsh\u016b, con la flotta americana che sub\u00ec il danneggiamento di cinque portaerei e altre navi da guerra. Le rimanenti navi della TF 58 furono riorganizzate il 22 marzo in tre \"Task Group\" e iniziarono l'avvicinamento a Okinawa per i bombardamenti preparatori. Le prime unit\u00e0 impiegate furono i dragamine che cominciarono a operare due giorni prima del previsto sbarco della 77\u00aa Divisione al largo di Kerama Retto e della costa sud-orientale dell'isola di Okinawa.\nNel frattempo la Forza d'appoggio anfibia (TF 54) aveva completato il suo avvicinamento a Ulithi e si era dispiegata in formazione d'attacco. Due unit\u00e0 lasciarono la squadra iniziando le rispettive missioni: una di copertura alle operazioni di rastrellamento in atto fra Tonachi Shima e Kerama Retto, la seconda di appoggio ai dragamine al largo di Okinawa, supportati per l'occasione anche da dieci gruppi di sommozzatori della Flottiglia Guastatori, divisi nei gruppi Able e Baker. Il 25 marzo i cacciatorpediniere del gruppo \"Able\" iniziarono a bombardare le Kerama. Sicuri ormai che l'obiettivo americano fosse Okinawa, all'alba del 26 marzo i giapponesi fecero decollare le unit\u00e0 dell'8\u00aa Squadra aerea dalle piste delle isole Sakishima (\"Sakishima gunt\u014d\") per il primo attacco kamikaze contro le navi ancorate al largo delle Kerama; contemporaneamente la TF 57 colp\u00ec Sakishima il 26 e il 27 marzo. Gli attacchi aerei giapponesi nel periodo 26-31 marzo colpirono sei navi americane, fra cui l\"Indianapolis\" (nave ammiraglia di Spruance), mentre altre dieci unit\u00e0 furono gravemente danneggiate e due affondate da mine galleggianti. Ma gli sforzi giapponesi servirono a poco; il 26 marzo il gruppo \"Able\" prepar\u00f2 varchi sulle spiagge di Kerama e fece saltare le difese costiere di Keise Shima, mentre il 28 i dragamine completarono il lavoro di bonifica delle acque antistanti i punti previsti di sbarco. Il 29 le squadre del gruppo Baker esplorarono le spiagge di Hagushi, demolendo delle installazioni anti-sbarco in legno al largo della foce del Bishi Gawa.\nIl 26 marzo, mentre a Iwo Jima i marines stavano ancora combattendo, la 77\u00aa Divisione di fanteria dell'esercito comandata dal generale Andrew Bruce sbarc\u00f2 a sorpresa sull'isola di Kerama Retto, situata a 28 chilometri a sud-ovest di Okinawa. Le difese giapponesi sulle isole furono velocemente travolte in meno di quarantott'ore e i difensori non ebbero nemmeno il tempo di distruggere le installazioni, mentre gli americani trovarono nascosti in piccole insenature quasi 400 piccoli canotti a motore carichi di esplosivo, confermando i timori di un massiccio utilizzo nipponico di imbarcazioni suicide.\nIl 28 le isole del piccolo arcipelago furono conquistate e iniziarono i lavori per installare una base idrovolanti, mentre la forza navale d'appoggio dell'ammiraglio William Blandy, comprendente 10 vecchie corazzate, 11 incrociatori e 24 cacciatorpediniere, incominci\u00f2 a martellare la costa di Okinawa e la zona di Hagushi. La conquista delle Kerama fu un duro colpo per le difese giapponesi: Ushijima non consider\u00f2 il fatto che quegli isolotti potessero interessare agli americani e aveva anzi progettato di utilizzarli come base di partenza per una serie di attacchi alle spalle del nemico, distribuendovi moltissimi canotti esplosivi che sarebbero stati utilizzati quando quest'ultimo avesse cominciato a sbarcare. Inoltre la base idrovolanti poneva l'intera isola di Okinawa nel raggio d'azione degli apparecchi da ricognizione e di osservazione del tiro americani.\nTra il 26 e il 27 un battaglione anfibio da ricognizione dei marines (\"Fleet Marine Force, Pacific\" - FMFPac) a seguito degli elementi della 77\u00aa Divisione, sbarc\u00f2 negli isolotti di Keise Shima, situati a mezza distanza su una linea ideale che collegava Kerama ad Hagushi, impadronendosene rapidamente. La notte seguente i marines sbarcarono su Aware Shima, una piccola isola al largo di Tokashiki Shima (l'isola pi\u00f9 grande delle Kerama), e alle prime luci del 29 marzo s'impossessarono di Mae e Kure Shima. Dal giorno seguente decine di batterie da 155\u00a0mm (i famosi \"Long Tom\") furono trasportate a Keise Shima e si unirono al martellamento navale, concentrando il tiro nella zona sud di Okinawa. Anche l'aviazione americana inizi\u00f2 a dare il suo contributo con le squadriglie di B-29 provenienti da Saipan, che sganciarono centinaia di tonnellate di bombe sulle postazioni giapponesi.\nGli sbarchi.\nIl bombardamento preliminare della flotta d'appoggio raggiunse la sua intensit\u00e0 massima nella notte tra il 31 marzo e il 1\u00ba aprile, e quando cess\u00f2 il contrammiraglio Blandy annunci\u00f2 che la \u00abpreparazione\u00bb era \u00absufficiente alla riuscita di uno sbarco\u00bb. L'effetto del bombardamento parve disastroso, ma in realt\u00e0 la principale linea difensiva nipponica era ancora intatta. Poco prima dell'alba del 1\u00ba aprile 1945 il bombardamento navale cess\u00f2, e al largo di Okinawa le navi e i trasporti iniziarono le manovre di avvicinamento alle spiagge di Hagushi, preparandosi a sbarcare le ondate d'assalto. Nello stesso momento la 2\u00aa Divisione marines, che componeva il Gruppo dimostrativo, comp\u00ec gli stessi preparativi al largo di Minatoga in vista del suo sbarco diversivo. Alle 04:06 l'ammiraglio Turner diede l'ordine di iniziare gli sbarchi su Okinawa, alle 06:50 giunse la protezione aerea e dieci minuti dopo i primi mezzi da sbarco uscirono dal ventre delle navi da trasporto diretti sulle spiagge di Hagushi. Contemporaneamente i mezzi anfibi carichi di truppe e materiale furono messi in mare, mentre carri armati M4 Sherman equipaggiati con sistemi di galleggiamento entrarono direttamente in acqua dagli LST dirigendosi sulle spiagge. La prima reazione giapponese fu violenta, ma erroneamente si concentr\u00f2 sulla zona di Minatoga, dove gli aerei sfuggiti alla contraerea americana si precipitarono contro le truppe e le navi del Gruppo dimostrativo. Attacchi suicidi colpirono il trasporto \"Hinsdale\" e l'LST 884, mentre la reazione dei capisaldi giapponesi sulle spiagge cost\u00f2 i primi morti e feriti.\nCentinaia di cannoniere che precedevano le formazioni di sbarco iniziarono il lancio di razzi e proiettili da 40\u00a0mm, con una intensit\u00e0 tale che la zona di sbarco fu tempestata da una concentrazione di fuoco pari a 25 proiettili ogni 100 m\u00b2 nel raggio di 1 chilometro. Appena le cannoniere cessarono il fuoco, i mezzi anfibi corazzati cominciarono a sparare con i loro obici da 75\u00a0mm contro le spiagge, a cui seguirono ad intervalli regolari centinaia di LVT carichi di truppe, disposti in file di cinque o sette unit\u00e0. Quando la prima ondata d'assalto si prepar\u00f2 a sbarcare, il fuoco dell'artiglieria navale si spost\u00f2 in avanti concentrandosi sugli obiettivi nell'entroterra e i velivoli delle portaerei, che fino ad allora avevano volato in cerchio sopra le spiagge di Hagushi, si lanciarono in picchiata mitragliando ogni resistenza sulla zona di sbarco. All'ora H, le 08:30, le prime ondate iniziarono a sbarcare nelle zone assegnate: otto battaglioni del XXIV Corpo presero terra con successo a sud di Bishi Gawa, seguiti dalle successive ondate di fanteria e dai primi DUKW, che con i loro mortai da 4,2 pollici si dirigevano assieme ai carri Sherman verso l'interno per allargare la testa di ponte. Protetti dal fuoco di copertura navale, i primi sbarchi diretti ad Hagushi non subirono inizialmente nessun attacco aereo, ma dovettero essere temporaneamente sospesi per quattro ore a causa di un violento contrattacco del 420\u00ba Gruppo d'artiglieria da campagna giapponese, che peraltro non produsse danni ai cannoni americani o alle linee di rifornimento. Bench\u00e9 le truppe da sbarco fossero state avvistate e si trovassero nel raggio d'azione dell'artiglieria nemica, non furono colpite dal fuoco di sbarramento, e alle 08:00 le navi di controllo al largo diedero il via libera agli LVT corazzati e al grosso delle ondate d'assalto, che si diressero immediatamente verso le spiagge formando un fronte di 12 chilometri di larghezza pressoch\u00e9 ininterrotto.\nA nord del Bishi Gawa il III Corpo marines attravers\u00f2 la spiaggia senza incontrare alcuna resistenza, e circa un'ora dopo tutte le unit\u00e0 d'assalto della 1\u00aa e 6\u00aa Divisione erano ormai sbarcate contemporaneamente alla 7\u00aa e alla 96\u00aa Divisione a sud. Nel frattempo sulla costa sud-orientale di Okinawa la 2\u00aa Divisione procedeva con le operazioni diversive di sbarco protetta da un'intensa cortina fumogena, consentendo a sette ondate di uomini, formate da 24 mezzi da sbarco ognuna, di prendere terra sulla spiaggia di Minatoga. Alle 08:30 (ora H per le operazioni ad Hagushi), mentre la quarta ondata procedeva con la missione, tutte le imbarcazioni ricevettero l'ordine di invertire la rotta, e le unit\u00e0 rientrarono a bordo delle navi da trasporto in attesa di ripetere l'operazione diversiva il giorno seguente.\nConsapevoli della tattica attendista dei nemici, non appena raggiunsero un numero sufficiente le truppe d'assalto americane lasciarono le spiagge e si diressero cautamente verso l'interno: i loro obiettivi principali erano gli aeroporti di Yontan e Kadena. Le avanguardie della 7\u00aa Divisione giunsero a Kadena intorno alle 10:00 trovando l'aeroporto completamente abbandonato, e mezz'ora dopo la linea d'avanzata del XXIV Corpo era gi\u00e0 oltre il campo d'aviazione. Con la medesima facilit\u00e0 il 4\u00ba marines della 6\u00aa Divisione avanz\u00f2 verso Yontan contrastato solo da sporadici centri di resistenza, trovando l'aeroporto completamente deserto e occupandolo intorno alle 13:00. Quello stesso giorno l'avanzata della 10\u00aa Armata si arrest\u00f2 fra le 15 e le 16:00, e le truppe cominciarono ad allestire un perimetro difensivo, pronte ad affrontare eventuali attacchi notturni contro la testa di ponte che si allargava di circa 15 chilometri per circa 5 chilometri di profondit\u00e0. A questo punto erano sbarcati sull'isola oltre 60.000 uomini comprese le riserve, assieme alle artiglierie divisionali, a una buona parte delle forze corazzate e a circa 15.000 uomini dei servizi ausiliari di contraerea e di artiglieria mista. L'L-Day ebbe un esito positivo, e durante le operazioni la 10\u00aa Armata lament\u00f2 la perdita di soli 28 uomini, il ferimento di 104 e la scomparsa di altri 27. Gli attacchi aerei contro il Gruppo dimostrativo causarono il danneggiamento della USS \"West Virginia\", di due trasporti e un LST, mentre il fuoco di contraerea caus\u00f2 la perdita di un numero imprecisato di aerei giapponesi.\nDopo una prima notte relativamente tranquilla, gli uomini della 10\u00aa Armata ripresero l'avanzata con il rastrellamento della penisola di Zampa Misaki, a nord-ovest di Hagushi, dove Turner intendeva installare una postazione radar, mentre i marines del III Corpo iniziarono ad avanzare verso l'interno. A destra dello schieramento americano le truppe del 17\u00ba fanteria della 7\u00aa Divisione raggiunsero le alture sovrastanti la baia di Naganusuku e alcune pattuglie addirittura la costa orientale, coadiuvate sulla destra dal 32\u00ba fanteria che annient\u00f2 i capisaldi a sud di Koza. Pi\u00f9 difficoltosa fu invece l'avanzata della 96\u00aa Divisione, rallentata dal terreno impervio che per\u00f2 non le imped\u00ec di avanzare fino alla linea che dalla costa occidentale a quella orientale collegava Futema a Unjo. Il giorno seguente le unit\u00e0 ai fianchi della 10\u00aa Armata iniziarono a espandersi verso nord e verso sud; nella zona del XXIV Corpo le forze dell'esercito avevano raggiunto in massa la costa orientale di Okinawa, la 7\u00aa Divisione si era assicurata il controllo della penisola di Awashi, mentre la 96\u00aa era avanzata di tre chilometri nell'interno sopraffacendo la tenace resistenza giapponese nei pressi di Kubasaki. Sul lato settentrionale dello schieramento la 1\u00aa Divisione marines si era rapidamente diretta verso la costa orientale, dove le truppe di Del Valle si trovarono in vantaggio di tredici giorni rispetto ai piani: erano avanzate di circa 5 chilometri in appena due giorni. Anche la 6\u00aa Divisione marines di Sheperd avanz\u00f2 velocemente; alcune pattuglie si spinsero anche di 7 chilometri verso nord, su di un terreno estremamente accidentato, superando la linea Nakadomari-Ishikawa lungo l'omonimo istmo, e determinando un cambiamento nella prosecuzione della campagna. Buckner infatti invi\u00f2 a Geiger il seguente messaggio: \u00abSono annullate tutte le restrizioni nell'avanzata verso nord\u00bb, cos\u00ec i marines della 6\u00aa Divisione iniziarono i preparativi per l'attacco alla penisola di Motobu e della parte pi\u00f9 settentrionale di Okinawa, la cui conquista era stata programmata per la seconda fase della campagna.\nL'avanzata nel settore settentrionale.\nA questo punto le colonne corazzate della 6\u00aa Divisione si lanciarono lungo le coste mentre le truppe a piedi si aprirono la strada nella parte centrale dell'istmo, contrastate da piccole e sporadiche sacche di resistenza e dal terreno montagnoso. In dieci giorni la divisione si spinse avanti di altri 40 chilometri verso l'estremit\u00e0 della penisola di Motobu. Il 13 aprile il 22\u00ba marines occup\u00f2 l'estremit\u00e0 settentrionale di Okinawa, Hedo Misaki, e tutti gli sforzi poterono essere concentrati sull'obiettivo principale, l'altura di Yae Take al centro della penisola di Motobu, dove i giapponesi avevano il principale centro di resistenza nel nord di Okinawa. La vegetazione e il mal tempo avevano impedito ai marines di compiere ricognizioni efficaci di quel territorio, cos\u00ec l'attacco part\u00ec senza un'adeguata conoscenza della penisola, che al contrario il colonnello Udo conosceva molto bene. Le forze di Udo ammontavano a circa uomini, con a disposizione pezzi d'artiglieria da 75 e 150\u00a0mm e due cannoni navali da 6 pollici. L'attacco dei marines inizi\u00f2 il 14 aprile quando due battaglioni del 4\u00ba marines occuparono l'altopiano di Toguchi a est, una zona dominante la costa occidentale e la relativa strada costiera. Altri due battaglioni del 29\u00ba marines avanzarono da Itomi occupando le alture che dominavano la strada tra Itomi e Manna. I combattimenti divennero quindi soprattutto azioni di guerriglia, con i giapponesi che sfruttavano la vegetazione per nascondersi e attaccare i marines solo quando questi erano avanzati in gruppo, colpendoli violentemente. Dopo un giorno di combattimenti corpo a corpo, la sera del 15 aprile il 4\u00ba marines si trov\u00f2 nella posizione adatta per l'attacco finale a Yae Take, ormai circondata.\nAll'alba del 16 aprile, con l'aiuto di tutta l'artiglieria terrestre, navale e aerea disponibile, il 1\u00ba Battaglione del 4\u00ba Reggimento marines (1/4) attacc\u00f2 i contrafforti sud-occidentali di Yae Take, che resistette fino alle 18:30 circa quando i giapponesi contrattaccarono subendo gravi perdite. La guarnigione di Udo era ormai sconfitta, ma nei due giorni seguenti le forze rimaste crearono notevoli problemi ai marines, infiltrandosi attraverso le linee nemiche per dirigersi a nord e far divampare la guerriglia. Mentre le principali posizioni giapponesi di Motobu erano state occupate, la parte settentrionale della penisola era ancora nelle mani del nemico, ma il 17 l'1/29 si impadron\u00ec del territorio restante, mentre il 4\u00ba marines elimin\u00f2 in una risoluta azione di rastrellamento i circa 700 giapponesi dell'ultimo caposaldo difensivo a Yae Take. Il posto di comando di Udo, ormai abbandonato, fu scoperto e il 19 aprile il 4\u00ba e il 29\u00ba marines iniziarono la marcia finale verso la costa settentrionale della penisola per eliminare definitivamente ogni presenza giapponese a Motobu. I marines appoggiati dai caccia Corsair muniti di razzi e bombe al napalm avanzarono speditamente eliminando ogni resistenza nemica, e il giorno seguente Sheperd pot\u00e9 comunicare a Buckner che nella penisola era cessata ogni resistenza nemica. In 14 giorni la 6\u00aa Divisione era avanzata fino all'estremit\u00e0 settentrionale di Okinawa distante 85 chilometri dalle spiagge e occupato il principale centro di resistenza giapponese a nord, subendo perdite relativamente basse, calcolabili in 207 uomini e 757 feriti e sei dispersi, contro l'eliminazione totale delle forze di Udo.\nL'occupazione di Tsugen e Ie-Shima.\nIl 6 aprile, mentre la 6\u00aa Divisione si apriva la strada verso nord, la 1\u00aa Divisione marines si dirigeva attraverso il centro dell'isola fino alla costa orientale, occupando la penisola di Katchin e la piccola isola di Yabuchi Shima senza incontrare resistenza. Nel frattempo le divisioni del XXIV Corpo continuarono ad avanzare verso sud, incontrando il 6 aprile la prima delle linee difensive davanti a Shuri. Questa linea collegava Machinato sulla costa occidentale e Tsuwa sulla costa orientale attraverso i villaggi di Kakazu, Kaniku e Minami-Uebaru, si snodava lungo tutta la larghezza dell'isola ed era difesa dalle esperte truppe della 62\u00aa Divisione di fanteria giapponese. I comandi americani si resero subito conto che su questo fronte i nemici intendevano opporre una strenua resistenza, tanto che il generale Hodges afferm\u00f2 che le truppe giapponesi erano schierate \u00abper una battaglia su larga scala\u00bb.\nPrima di proseguire con l'assalto, i comandi della 10\u00aa Armata decisero di rendere sicuri i propri fianchi neutralizzando le difese delle piccole isole costiere orientali, di fronte alla Baia di Chimu, e quelle dell'isolotto di Ie-Shima situato di fronte alla penisola di Motobu: poich\u00e9 la rapida avanzata iniziale aveva permesso di ripulire la linea costiera della Baia di Chimu e la maggior parte della baia di Nakagusuku, l'ammiraglio Turner decise di utilizzare quelle coste per le operazioni di rifornimento delle truppe sull'isola e, bench\u00e9 i dragamine avessero aperto varchi sicuri, era necessario conoscere l'entit\u00e0 delle forze giapponesi nelle piccole isole di fronte ad esse prima di iniziare lo sbarco dei rifornimenti. Il battaglione anfibio da ricognizione della TF 54 che gi\u00e0 aveva operato sulle Kerama fu quello prescelto per l'esplorazione delle isole della baia di Nakagusuku: alle 02:00 del 6 aprile i marines da ricognizione sbarcarono a Tsugen Shima pensando che fosse l'isola meglio difesa, incontrando infatti un intenso fuoco di mortaio e mitragliatrici che li costrinse a tornare a bordo dei veloci APD per continuare l'esplorazione delle altre isole del gruppo. Nelle due notti seguenti altre cinque isole furono visitate e trovate sguarnite di difese, per cui il 3/105 della 27\u00aa Divisione di fanteria (fino ad allora rimasta sulle navi) fu incaricato di sbarcare e conquistare Tsugen Shima. La resistenza giapponese fu accanita e ben organizzata, e gli uomini sbarcati al mattino del 10 aprile dovettero combattere violentemente per tutto il giorno e la notte seguente, subendo gravi perdite. La resistenza termin\u00f2 intorno alle 15:30 dell'11 aprile, quando i pochi superstiti furono catturati e condotti con gli altri prigionieri sulle Kerama. Alla fine di questa azione si contarono 11 americani e 235 giapponesi caduti in combattimento, mentre l'occupazione dell'isolotto permise al XXIV Corpo di ricevere rifornimenti anche da est, riducendo il concentramento sulle spiagge di Hagushi e accelerando la costruzione di basi rifornimento sulla costa bagnata dal Pacifico.\nL'occupazione di Ie-Shima fu un'operazione pi\u00f9 complessa e impegnativa dato che sull'isolotto i giapponesi controllavano tre piste di volo che sarebbero state molto utili agli americani per il prosieguo della loro campagna nelle Ry\u016bky\u016b. A capo dell'operazione fu messo il contrammiraglio Reifsnider con la sua 77\u00aa Divisione di fanteria che, dopo le azioni a Kerama, era ormai da due settimane inattiva a bordo delle navi. Il 13 aprile un battaglione da ricognizione precedette gli sbarchi occupando Minna Shima, una piccola isola a sei chilometri a sud-est dell'obiettivo, dove fu installata l'artiglieria divisionale. All'alba del 16 aprile inizi\u00f2 il fuoco preparatorio e alle 07:25 iniziarono gli sbarchi che incontrarono fin da subito un'accanita resistenza da parte della guarnigione giapponese. Questa, concentrata nella zona di Iegusugu Yama e nel villaggio di Ie, era rimasta nascosta grazie ad un efficace lavoro di mimetizzazione che imped\u00ec agli americani di individuare con precisione le postazioni dei circa difensori dell'isola. Il villaggio di Ie era stato trasformato in una fortezza e la strada che portava al centro delle difese, attraverso un terreno aperto, era dominata da numerose piazzole difensive posizionate sulle alture proprio di fronte agli attaccanti. La fanteria americana denomin\u00f2 questa installazione \u00abGovernment House\u00bb e il territorio \u00abBloody Ridge\u00bb. Ci vollero sei giorni di furiosi combattimenti per raggiungere la sommit\u00e0 di Bloody Ridge e occupare Government House; nell'azione le perdite della 77\u00aa Divisione furono molto alte: 239 uomini uccisi, 879 feriti e 19 dispersi tra cui il famoso corrispondente di guerra Ernie Pyle, veterano della campagna d'Italia, che il 18 aprile durante un trasferimento con la jeep assieme ad un comandante di reggimento cadde sotto il fuoco di una mitragliatrice giapponese sistemata nelle vicinanze del villaggio di Ie. Durante la difesa dell'isola i giapponesi persero praticamente tutti i loro uomini e, dopo gli ultimi rastrellamenti del 25 aprile, la 77\u00aa Divisione fu trasferita a sud in appoggio al XXIV Corpo che si preparava ad attaccare Shuri.\nL'avanzata nel settore meridionale.\nI progressi della 96\u00aa Divisione dopo il 6 aprile divennero lenti e sanguinosi; il caposaldo di Kakazu, ritenuto il punto chiave del sistema difensivo di Shuri, fu assaltato dai fanti americani per diversi giorni senza successo, nonostante il pesante supporto dell'artiglieria navale. I giapponesi poterono sfruttare il loro sistema di gallerie sotterranee e postazioni accuratamente mimetizzate per contrastare gli attacchi degli uomini di Hodges il quale, resosi conto della solidit\u00e0 delle linee difensive della 32\u00aa Armata, tra il 9 e il 12 richiese ulteriori bocche da fuoco del III Corpo anfibio, con le quali avrebbe effettuato un attacco in massa con tre divisioni di fanteria per il 19. Nei giorni precedenti l'attacco gli aerei della TAF e della TF 51, 52 e 58 compirono un totale di 905 missioni di appoggio diretto al XXIV Corpo, utilizzando 482 tonnellate di bombe, razzi e oltre proiettili da 12,7 e 20\u00a0mm contro le installazioni giapponesi, a cui si aggiunse il fuoco delle navi da battaglia, degli incrociatori e dei caccia della TF 51.\nPrima dell'attacco la 1\u00aa Divisione marines e la 27\u00aa Divisione di fanteria si unirono alle forze di Hodges, e il maggior generale Griner, comandante della 27\u00aa Divisione, si assunse la responsabilit\u00e0 dell'estremo fianco destro dello schieramento. Il 16 aprile, dopo i combattimenti di Tsugen, sopraggiunse anche il 105\u00ba fanteria, e il 17 tutte le forze presero posizione. Alle 06:00 del 19 aprile 27 battaglioni di artiglieria effettuarono il bombardamento preparatorio supportati dall'artiglieria navale e da un'efficiente copertura aerea di 375 aerei che controllarono il fronte di circa 15 chilometri su cui doveva svolgersi l'attacco. Le forze giapponesi per\u00f2 riuscirono a sfuggire al bombardamento nascondendosi sottoterra, e quando part\u00ec l'attacco gli americani della 27\u00aa Divisione furono contrastati molto duramente. Gli americani che si erano lanciati contro Kakazu tentarono di sfondare lungo la strada tra Ginowa e Shuri, cercando di aggirare l'altura, ma i giapponesi prevedendo questa mossa piazzarono lungo la strada diversi centri di resistenza che riuscirono a separare la fanteria americana dai propri carri armati, i quali, privi di appoggio, dopo essere giunti sotto la cresta dovettero ritirarsi precipitosamente attraverso il fitto fuoco nemico; solo 8 Sherman tornarono alle proprie linee mentre 22 furono distrutti, e la 27\u00aa Divisione si arrest\u00f2 davanti a Kakazu senza riuscire ad avanzare ulteriormente. Parimenti poche pattuglie penetrarono sulla sinistra dell'altura raggiungendo l'estremit\u00e0 occidentale della scarpata Urazoe-Mura, mentre la 96\u00aa Divisione al centro avanz\u00f2 attraverso Kaniku raggiungendo alcune postazioni alle pendici delle colline Nishibaru e la 7\u00aa Divisione sulla costa orientale veniva fermata dal violento fuoco e dalla fanatica resistenza dei difensori.\nTra il 20 e il 24 aprile furono effettuati esclusivamente attacchi locali contro i capisaldi giapponesi; il 24 Hodges rinnov\u00f2 l'attacco con il XXIV Corpo e, poich\u00e9 Ushijima aveva prudentemente ritirato nella notte tra il 23 e il 24 le unit\u00e0 giapponesi dalla linea difensiva che aveva arrestato la 7\u00aa e la 96\u00aa per due settimane, le forze americane riuscirono ad avanzare su tutto il fronte fino alle alture di Kakazu, in attesa dell'arrivo in linea dei marines. Il 26 aprile i marines erano ormai a disposizione e il JCS cancell\u00f2 la terza fase di Iceberg che prevedeva l'invasione di Miyako Shima, nel gruppo delle Sakishima a est di Formosa: si era stabilito infatti che l'obiettivo non era strettamente necessario. Il III Corpo non avendo ulteriori impegni fu completamente messo a disposizione di Buckner, che sostitu\u00ec immediatamente la 27\u00aa Divisione con la 1\u00aa Divisione marines, mentre la 77\u00aa Divisione di fanteria il 28 aprile and\u00f2 a sostituire la 96\u00aa ormai stremata. Quello stesso giorno il comandante della 10\u00aa Armata comunic\u00f2 al III Corpo di Geiger che le sue forze avrebbero preso il controllo della zona affidata alla 1\u00aa Divisione marines e, allo stesso tempo, l'armata avrebbe assunto il controllo tattico delle due unit\u00e0 e preparato un attacco coordinato. Il 29 aprile la 77\u00aa Divisione continu\u00f2 l'attacco con il quale la 96\u00aa si era portata verso la scarpata Urasoe, che divenne il punto focale di feroci combattimenti poich\u00e9 i giapponesi considerarono il possesso della posizione di vitale importanza. Il 1\u00ba maggio i marines di Del Valle saggiarono per la prima volta la tenace resistenza del nemico, che distrusse molti carri armati lanciati in una prima sortita, e il 2 maggio i marines tentarono una prima azione offensiva nel tentativo di superare il fiume Asa Gawa, in un'azione coordinata con le due divisioni del XXIV Corpo che tentarono l'assalto alle alture Urasoe. L'azione fall\u00ec e si ebbero unicamente brevi avanzate che costarono 54 morti, 233 feriti e 11 dispersi alla sola 1\u00aa Divisione, mentre la 27\u00aa Divisione non avanz\u00f2 nemmeno di un metro. La ferocia della resistenza giapponese continuava imperterrita, e non appena alcune unit\u00e0 venivano distrutte erano velocemente rimpiazzate con truppe della riserva. Questa accanita resistenza ebbe per\u00f2 risvolti negativi per la 62\u00aa Divisione giapponese, che pag\u00f2 un alto tributo di perdite pari a circa la met\u00e0 degli effettivi in appena un mese di scontri.\nIl contrattacco giapponese.\nDopo aver conferito con gli altri comandanti, il generale Ushijima, convinto dall'insistenza di Ch\u014d e di altri ufficiali, a fine aprile decise di contrattaccare in grande stile, utilizzando la 24\u00aa Divisione ancora intatta, che sarebbe partita all'attacco dopo una possente preparazione di artiglieria appoggiata da una violenta offensiva kamikaze preparata per l'occasione. Il contrattacco avrebbe avuto inizio all'ora Y, ossia alle 05:00 del 5 maggio (l'X-Day), quando l'89\u00ba Reggimento sul fianco destro avrebbe attaccato le linee della 7\u00aa Divisione, con l'obiettivo di conquistare Tanabaru; a questo punto sarebbero partiti dal centro gli elementi del 22\u00ba Reggimento, che avrebbero seguito le orme del 32\u00ba Reggimento che a sua volta all'ora Y si sarebbe lanciato contro la 77\u00aa Divisione a sud-est di Maeda verso Tanabaru. Il tutto sarebbe stato appoggiato dai carri armati del 27\u00ba Reggimento corazzato, mentre la 44\u00aa Brigata mista avrebbe preso posizione a nord-ovest di Shuri fino allo sfondamento delle forze giapponesi per poi partire all'attacco della 1\u00aa Divisione marines per isolarla e distruggerla. I piani giapponesi prevedevano inoltre di colpire i fianchi della 10\u00aa Armata con due sbarchi, uno dietro alle linee della 1\u00aa Divisione marines e l'altro dietro alle linee della 7\u00aa Divisione, attaccandone i posti di comando per poi dirigersi verso il centro e agevolare lo sfondamento della 24\u00aa Divisione.\nL'azione fu preceduta dal quinto massiccio attacco kamikaze dall'inizio della battaglia per Okinawa, che il 3 maggio caus\u00f2 ingenti danni alle unit\u00e0 della flotta americana, e anticipata dallo sbarco di gruppi d'assalto anfibio, che all'alba del 4 maggio presero terra sulla spiaggia di Kuwan alle spalle della 1\u00aa Divisione. La risposta dei marines agli sbarchi fu immediata e le teste di ponte furono presto neutralizzate, mentre sulla costa orientale gli sbarchi giapponesi ebbero risultati disastrosi, poich\u00e9 la forza navale americana e la 7\u00aa Divisione li contrast\u00f2 tenacemente mettendo anticipatamente la parola fine al velleitario contrattacco giapponese. Nonostante l'attacco kamikaze, ben 134 aerei all'alba del 4 si alzarono in volo per appoggiare il XXIV Corpo bombardando le postazioni giapponesi, mentre sul fronte centrale gli attacchi della 24\u00aa Divisione fallirono nel modo pi\u00f9 completo e alla sera dello stesso giorno gli uomini della 10\u00aa Armata erano ancora attestati saldamente sulle loro posizioni. Durante la controffensiva la 7\u00aa e la 77\u00aa Divisione persero complessivamente 714 uomini mentre la 1\u00aa Divisione marines 649, ma quest'ultima aveva continuato la sua offensiva verso sud durante il contrattacco guadagnando terreno. I giapponesi dal canto loro persero 6.237 uomini, mediamente il 75% degli effettivi di ogni unit\u00e0 andata all'attacco, e la 32\u00aa Armata dovette abbandonare ogni velleit\u00e0 offensiva e ritirarsi sulle proprie posizioni difensive ad oltranza.\nL'assalto alla linea Shuri.\nIl mattino del 4 maggio, mentre la battaglia infuriava al centro dello schieramento, i marines passarono all'attacco lungo la costa ovest, superando l'aeroporto di Machinato e il fiume Asa Kawa, fino a raggiungere il fondo della seguente valle, nella quale si trovava il villaggio Nakanishi dove incontrarono una tenace resistenza che port\u00f2 a violentissimi scontri nelle vie della cittadina, sotto il fuoco dell'artiglieria nipponica. Il 5 Buckner ordin\u00f2 di continuare l'attacco verso sud ad entrambi i corpi col III sulla destra e il XXIV sulla sinistra, mentre la 1\u00aa Divisione marines avrebbe protetto la 7\u00aa durante un attacco che sarebbe stato il preludio di quello pi\u00f9 importante programmato per il giorno 8. La 1\u00aa Divisione era fronteggiata da una forte linea difensiva che correva tra Jichaku e Uchima, sulle alture nord di Dakeshi e Awacha, e il 6 maggio il fuoco laterale proveniente da questa linea blocc\u00f2 i marines che cercavano di avanzare sotto la pioggia battente che impediva agli aerei di decollare. L'attacco fu rinnovato a mezzogiorno del 7, anticipato da un enorme bombardamento d'artiglieria terrestre e navale, quando i marines partirono all'assalto utilizzando la tecnica che il generale Buckner chiam\u00f2 \u00ab\"Blowtorch-Corkscrew\"\u00bb, consistente nell'impiego di lanciafiamme ed esplosivo per stanare dai rifugi sotterranei i giapponesi. Ma alle 17:00, quando l'attacco venne sospeso, i risultati furono scarsi.\nNel frattempo il 6 maggio la 6\u00aa Divisione marines giunse al fronte e l'8 venne diffusa la notizia della resa della Germania. Durante il 9 e il 10 la 6\u00aa Divisione si diresse verso il fiume Asa Kawa per preparasi a superarlo e attaccare in forze la fortezza di Shuri in un attacco combinato e massiccio. Dal centro dello schieramento la 96\u00aa Divisione (che il 10 maggio sostitu\u00ec la 7\u00aa Divisione) avrebbe attaccato Conical Hill, nell'immediata destra di Shuri, la 77\u00aa avrebbe attaccato frontalmente, la 1\u00aa marines avrebbe attaccato Wana Ridge sulla sinistra di Shuri, mentre Sugar Loaf (\"Pan di zucchero\"), difesa dalla 44\u00aa Brigata giapponese, era l'obiettivo della 6\u00aa Divisione, che in questo modo avrebbe tentato di aggirare Shuri da ovest. Le piogge insistenti di maggio crearono moltissimi problemi all'avanzata dei marines; l'isola ormai butterata dalle esplosioni si trasform\u00f2 in una enorme palude di fango e la costante minaccia dell'artiglieria nemica rendeva la situazione penosa per gli invasori di Okinawa. Dopo un attacco kamikaze tra il 9 e il 10, all'alba dell'11 maggio scatt\u00f2 l'offensiva americana lungo tutto il fronte; i combattimenti furono subito durissimi, e l'artiglieria nipponica, che a quanto pare non era stata toccata dai bombardamenti preparatori, fu un fattore determinante nello spezzare lo slancio degli attaccanti.\nLa spinta americana per\u00f2 fu molto determinata e tutte le unit\u00e0 utilizzate iniziarono a convergere verso Shuri, dove la battaglia si fece ancora pi\u00f9 accanita e violenta a causa dell'artiglieria e dei numerosi contrattacchi giapponesi che sfociarono spesso in selvaggi corpo a corpo. Per alleggerire la pressione sul fronte, lo stesso giorno l'ammiraglio Ugaki lanci\u00f2 un'offensiva kamikaze contro la flotta alleata, ma la reazione della contraerea anglo-americana fu decisa e 91 aerei furono abbattuti. Durante quell'azione gli americani subirono gravi danni alla portaerei , la nave ammiraglia di Mitscher, che fu colpita da un doppio attacco suicida che caus\u00f2 la morte di oltre 350 uomini e ridusse la nave ad un relitto galleggiante, gravi danni che riport\u00f2 anche la corazzata . In questa occasione la Royal Navy registr\u00f2 danni alle portaerei e che, sebbene colpite, sopportarono il colpo grazie alla presenza di solide blindature sui ponti. Al mattino del 12 gli scontri a terra ripresero con vigore, con numerosi contrattacchi dall'una e dall'altra parte, senza che questi sortissero guadagni per nessuna delle due parti: solo la 1\u00aa Divisione riusc\u00ec ad impadronirsi del villaggio Dakeshi, e solo dopo due giorni di intensi combattimenti gli americani del fronte ovest raggiunsero il dispositivo difensivo giapponese di Shuri.\nPi\u00f9 i combattimenti si avvicinavano a Shuri pi\u00f9 la resistenza giapponese aumentava in proporzione; quando il 22\u00ba marines della 6\u00aa Divisione raggiunse Sugar Loaf, le linee del reggimento erano sparse e le perdite subite avevano ridotto la potenza combattiva al 60% circa, cos\u00ec Sheperd fece avanzare in supporto all'azione il 2/22, con l'ordine di difendere Sugar Loaf ad ogni costo. Questa posizione era di vitale importanza per gli americani in quanto rappresentava il vertice settentrionale del triangolo difensivo giapponese costituito dalle alture Half Moon a sud-est e di Horseshoe a sud-ovest: qualsiasi tentativo di occupare le altre due alture sarebbe stato vano se Sugar Loaf fosse tornato in mano giapponese, e questi contrattaccarono diverse volte per riconquistare l'altura. Su un fronte di appena 900 metri i giapponesi scagliarono contro gli americani tutto il loro impeto con cariche banzai che causarono enormi perdite al 22\u00ba marines, tra le quali quella del maggiore Henry Courtney, Jr. che al comando del 2/22 resistette con i suoi uomini fino alla morte. All'alba del 15 solo 25 marines del gruppo di Courtney, e della compagnia fucilieri mandata a rinforzo nella notte, erano ancora vivi, e resistettero ancora fino alle 15:00 quando altre compagnie del 29\u00ba marines furono mandate in linea con l'ordine di conquistare le altre due alture. Nel tardo pomeriggio le unit\u00e0 del 1/29, nonostante la resistenza e il fitto fuoco proveniente da Shuri, giunsero su Half Moon, mentre il 3/29 combatteva per Horseshoe. In questo settore i giapponesi ebbero la meglio e costrinsero gli attaccanti a tornare sulle linee di partenza, e il giorno seguente un massiccio contrattacco fece indietreggiare tutta la linea americana ai punti di partenza. Il 16 maggio fu uno dei giorni pi\u00f9 terribili per la 6\u00aa Divisione in tutta la campagna di Okinawa: il 22\u00ba marines fu ridotto al 40% e fu in parte rimpiazzato dal 29\u00ba Reggimento, che prese in consegna il difficile ordine di attaccare sia Sugar Loaf sia Half Moon.\nIl 17 part\u00ec il nuovo attacco dei marines a Sugar Loaf preceduto da un intenso tiro di tutte le artiglierie disponibili, ma le difese integrate giapponesi furono un ostacolo quasi insormontabile per gli attaccanti, che si trovavano spesso sotto il fuoco dei mortai e delle mitragliatrici nemiche piazzate sulle vette delle colline. Durante questa battaglia l'efficienza del 29\u00ba e del 22\u00ba Reggimento furono notevolmente messe alla prova: nei dieci giorni di offensiva della 10\u00aa Armata, la 6\u00aa Divisione sub\u00ec perdite in battaglia e fuori dai combattimenti, quasi tutte concentrate nei ranghi di questi due reggimenti, e il 19 maggio il 4\u00ba marines fu sganciato dalla riserva del III Corpo per dare il cambio al 29\u00ba. La prova del fuoco per il nuovo reggimento arriv\u00f2 quello stesso giorno quando gli uomini furono mandati all'attacco di Half Moon e Horseshoe, dove a fine giornata si attestarono saldamente. Il contrattacco notturno fu violentissimo: alle 22:00 mortai e artiglierie cariche con proiettili al fosforo bianco colpirono le posizioni americane come preludio all'assalto giapponese, che termin\u00f2 dopo due ore e mezza di durissimi combattimenti in cui gli americani resistettero tenacemente; i giapponesi lasciarono sul campo 500 uomini. Il 21 part\u00ec l'ennesimo attacco verso Sugar Loaf, con il 4\u00ba marines, appoggiato sulla destra dal 22\u00ba, che assalt\u00f2 il declivio meridionale della collina verso il limite orientale di Horseshoe. L'avanzata fu rallentata da sanguinosi combattimenti e dalla pioggia caduta in mattinata che trasform\u00f2 le buche delle esplosioni in enormi acquitrini, rendendo impossibile l'invio di rifornimenti e l'evacuazione dei feriti. Nonostante le difficolt\u00e0 il 4\u00ba marines avanz\u00f2 di oltre 200 m distruggendo la maggior parte delle installazioni difensive all'interno del rilievo, e attestandosi saldamente su una linea che andava da Horseshoe al fiume Asato Gawa, sul bordo sinistro dell'abitato costiero di Naha. A quel punto Sheperd accanton\u00f2 l'idea di continuare i combattimenti contro Half Moon e diresse il suo attacco a sud e sud-ovest, cercando di alleggerire la pressione sulle truppe e allo stesso tempo favorire un aggiramento di Shuri.\nNel frattempo, nel settore della 1\u00aa Divisione marines, i combattimenti per far breccia nelle difese di Wana Ridge furono altrettanto duri e sanguinosi. L'assalto a Wana fu eseguito anche dalla 77\u00aa Divisione di fanteria del XXIV Corpo, mentre la 96\u00aa Divisione tentava un aggiramento sulla destra dello schieramento giapponese. Ushijima, utilizzando egregiamente le difese naturali a sua disposizione, organizz\u00f2 le difese in modo tale da costringere gli assalitori a penetrare direttamente al centro delle difese della 32\u00aa Armata, sfruttando un affluente dell'Asa Kawa, il Wana Draw, che si snodava in una stretta valle dominata dalla collina 55. Dopo un intenso bombardamento preparatorio, il 16 maggio 30 carri, quattro dei quali lanciafiamme, appoggiarono un attacco preliminare del 2/5 marines, che snid\u00f2 e annient\u00f2 le postazioni giapponesi; ma appena si affacciarono nella valle del Wana Draw i marines furono accolti da un intenso tiro d'artiglieria nipponica che costrinse i carri a ritirarsi. Il 17 part\u00ec l'attacco principale, e dopo aver annientato le difese sui fianchi dell'imboccatura di Wana Draw una compagnia di fanteria riusc\u00ec a stabilire un caposaldo sul versante nord della collina 55, mentre dall'altro versante i giapponesi li martellavano costantemente. La posizione di Wana Ridge fu quindi attaccata dal 3/7 del 5\u00ba marines, ma la resistenza giapponese aumentava via via che la fanteria avanzava nella gola, e la postazione denominata collina 110, che dominava le zone su cui avanzavano i marines e gli uomini della 77\u00aa Dvisione, consent\u00ec ai giapponesi di opporsi efficacemente ai nemici. I combattimenti proseguirono sanguinosi fino al 21 maggio, quando il 2/1 avanz\u00f2 impossessandosi della collina 110 e di Wana Ridge, mentre forze corazzate e di fanteria d'assalto occuparono interamente anche collina 55. A quel punto la pioggia rese impossibile agli uomini di Del Valle di avanzare ulteriormente.\nLo sfondamento.\nTra il 15 e il 21 maggio dunque, il III Corpo di Geiger fu impegnato nella dura lotta per il possesso di due importanti capisaldi, Sugar Loaf e Wana Ridge, mentre le unit\u00e0 del XXIV Corpo presero parte ad una serie di difficili battaglie per conquistare una serie di capisaldi che bloccavano la via verso Yonabaru, sulla costa orientale, e Shuri. Queste barriere, chiamate curiosamente Chocolate Drop, Flat Top, Hogback, Love, Dick, Oboe e Sugar, divennero teatro di duri e violenti scontri che impegnarono le divisioni 77\u00aa e 96\u00aa, impegnate rispettivamente ad attaccare frontalmente Shuri e ad aggirarlo sul versante orientale. La 77\u00aa Divisione dal 15 maggio aveva ripreso la sua avanzata al centro del fronte contro Flat Top, in direzione delle difese centrali della 32\u00aa Armata, mentre la 96\u00aa Divisione si lanci\u00f2 contemporaneamente contro Dick. Le posizioni collinose su cui erano trincerati i giapponesi caddero l'una dopo l'altra portando l'esercito a poche centinaia di metri da Shuri gi\u00e0 il 17 maggio; a quel punto gli americani dovettero iniziare un'opera di rastrellamento e distruzione delle innumerevoli caverne e gallerie superate durante l'azione, e parallelamente le avanguardie della 77\u00aa Divisione continuarono la loro cauta avanzata verso le difese di Shuri.\nIl 19 la divisione pass\u00f2 all'attacco aprendo il fuoco con ogni arma a disposizione, e la fanteria si lanci\u00f2 in una serie di attacchi che aumentarono d'intensit\u00e0 al sopraggiungere della notte. I giapponesi furono sloggiati il giorno seguente, quando il sorgere del sole consent\u00ec a tutta l'artiglieria di scaricare il proprio fuoco contro i pochi nemici sopravvissuti. Dopo questi terribili scontri gli americani si trovavano ora dietro alle linee esterne di Shuri, e sfruttando i progressi della 96\u00aa Divisione lungo la costa orientale Hodges stabil\u00ec che Shuri doveva essere attaccata dal fianco destro, cos\u00ec il 20 ordin\u00f2 alla 7\u00aa Divisione di tornare in linea e dirigersi contro le alture nord di Yonabaru. Ma la pioggia che inizi\u00f2 il 21 maggio favor\u00ec i difensori sia sulla costa occidentale che su quella orientale; le condizioni meteorologiche rallentarono penosamente le operazioni della 7\u00aa Divisione, la quale riusc\u00ec lo stesso a ripulire alcune postazioni nemiche sulle colline di Ozato, un massiccio complesso parallelo alla Baia di Nakagusuku tra Yonabaru e la penisola di Chinen.\nBench\u00e9 le divisioni sui fianchi della 10\u00aa Armata avessero fatto notevoli progressi, la 1\u00aa Divisione marines e la 77\u00aa e la 96\u00aa Divisione di fanteria impiegate al centro del fronte non ottennero alcun risultato positivo. La fanatica resistenza giapponese, a cui si erano aggiunti pioggia e fango, ostacolava fortemente le truppe attaccanti, e gli americani poterono solo dedicarsi a rafforzare le zone gi\u00e0 sotto il loro controllo. La pioggia continu\u00f2 per nove giorni rendendo Okinawa un immenso pantano che risucchiava uomini e mezzi, e poich\u00e9 gli aerei della TAF non potevano alzarsi in volo i rifornimenti poterono giungere alle truppe di terra solo a braccia e grazie all'enorme lavoro del genio; il traffico continuo di mezzi di sussistenza rese impraticabili le strade, e la 10\u00aa Armata si blocc\u00f2. La situazione ebbe nuovo impulso il 26 maggio quando giunse la notizia che il nemico si stava preparando a uscire da Shuri: un aereo da ricognizione fu subito lanciato in volo su richiesta di Del Valle, e giunto sull'obiettivo conferm\u00f2 che un gran numero di giapponesi si stava ritirando da Shuri. Poco dopo l'incrociatore \"New Orleans\" spar\u00f2 le prime salve contro il nemico in ritirata, seguito da tutte le altre navi e dall'aviazione dei marines che usc\u00ec in volo nonostante le condizioni meteo avverse. Il tentativo di Ushijima di ritirarsi di nascosto col favore del tempo venne frustrato dalla massiccia reazione americana, che massacr\u00f2 circa 4.000 uomini e distrusse centinaia tra carri, veicoli e pezzi d'artiglieria. Il 27 Buckner ordin\u00f2 alle batterie navali di proseguire senza sosta il loro tiro contro il nemico e contro ogni strada e postazione nelle retrovie giapponesi, in modo tale da non dare tregua a Ushijima, mentre allo stesso tempo diede ordine ai suoi comandanti di divisione di continuare la pressione per non consentire ai giapponesi di riattestarsi sulla difensiva.\nAllo scopo di coprire la ritirata delle forze terrestri di Ushijima, l'ammiraglio Ugaki fece effettuare nella notte tra il 27 e il 28 maggio un nuovo attacco di aerei speciali accompagnati per l'occasione da una grossa scorta di caccia con l'obiettivo di colpire le navi da trasporto americane, le quali durante gli ultimi giorni, per ovviare alle difficolt\u00e0 logistiche a terra, avevano preso a sbarcare uomini e mezzi su entrambe le spiagge ai fianchi della 10\u00aa Armata. La reazione dei cacciatorpediniere americani fu tremenda e inflisse enormi perdite agli aerei giapponesi, ma non riusc\u00ec a impedire alcuni attacchi kamikaze che colpirono il caccia \"Drexler\", che affond\u00f2, e danneggiarono altre 15 navi.\nIl 27 maggio sulla costa orientale la 7\u00aa Divisione raggiunse Inasomi, circa 3 chilometri a sud-ovest di Yonabaru, mentre la 6\u00aa Divisione occup\u00f2 Naha sull'altra costa. Il 28 maggio la 77\u00aa e la 1\u00aa Divisione presero le alture a nord-est di Shuri e il giorno seguente il 5\u00ba marines alle 07:30 attacc\u00f2 il castello con il 1\u00ba Battaglione a sinistra e il 3\u00ba sulla destra. Gli ultimi accaniti difensori giapponesi non poterono nulla contro le truppe d'assalto americane; due ore dopo il tenente colonnello Shelburne e il suo 1/5 si mossero occupando la sommit\u00e0 delle alture Shuri in prossimit\u00e0 del castello. Da quella posizione il comandante chiese a Del Valle il permesso di lanciare una compagnia d'assalto contro la fortezza, nonostante il castello fosse nella zona della 77\u00aa Divisione; il generale acconsent\u00ec, e alle 10:15 la compagnia A del capitano Dusenbury conquist\u00f2 il castello. Finalmente il caposaldo di Shuri era caduto, ma i giapponesi continuavano a difendere le colline a nord della citt\u00e0: la loro resistenza era ancora viva in quasi tutto il fronte, eccezion fatta che nella penisola di Chinen.\nInseguimento verso sud e fine dei combattimenti.\nGi\u00e0 dal 22 maggio il comando della 32\u00aa Armata giapponese decise di abbandonare le postazioni di Shuri e rivedere i piani di battaglia. Il problema principale era la minaccia di un accerchiamento, e per scongiurare la possibilit\u00e0 che i circa difensori ancora in grado di combattere venissero circondati e annientati dall'artiglieria americana si decise di spostare il principale caposaldo di resistenza nella penisola di Kiyamu. La penisola all'estremit\u00e0 meridionale di Okinawa si presentava adatta allo scopo soprattutto per le sue caratteristiche naturali, ed era dominata dalla scarpata Yaeju Dake - Yazu Dake dove si trovavano molte caverne naturali e artificiali in cui i giapponesi potevano riorganizzarsi e proteggersi dai bombardamenti. A questa decisione si oppose il comandante della 62\u00aa Divisione, il tenente generale Fujioka, che avrebbe voluto resistere assieme ai suoi soldati fino all'ultimo uomo nella posizione di Shuri, ma Ushijima fu irremovibile e ordin\u00f2 che la divisione si ritirasse a sud assieme al resto dell'armata.\nSecondo il nuovo piano di difesa la 44\u00aa Brigata mista avrebbe difeso la linea che andava da Hanagusuku, sulla costa orientale, fino a Yaeju Dake, la 24\u00aa Divisione avrebbe occupato le alture dominanti la scarpata, le alture di Mezado e Kunishi e Nakagusuku sulla costa occidentale, mentre le decimate unit\u00e0 della 62\u00aa Divisione dovevano occupare le posizioni lungo la costa meridionale dietro al fronte principale, da dove in caso di necessit\u00e0 avrebbero fornito copertura alle unit\u00e0 in prima linea. Infine la riserva dell'armata, composta da soldati della base navale di Okinawa nella penisola di Oroku, che avrebbero protetto il lato occidentale lungo la linea della ritirata. La prima colonna diretta a sud lasci\u00f2 Shuri alla mezzanotte del 23 maggio, mentre la maggior parte del contingente si mise in marcia il 29 per giungere a Mabuni, a 15 chilometri a sud di Shuri, dove Ushijima stabil\u00ec il nuovo quartier generale in una caverna della collina 89.\nLe intense piogge favorirono Ushijima, anche se gli attacchi di Buckner non si fermarono mai del tutto, e il 31 maggio alcuni elementi della 7\u00aa Divisione di fanteria e della 6\u00aa Divisione marines si imbatterono in una tenace linea difensiva lungo il fiume Kokuba sulla costa occidentale. Dal giorno degli sbarchi le forze americane avevano ucciso uomini e fatto solo 465 prigionieri in 61 giorni di lotta; la 10\u00aa Armata aveva occupato tutta l'isola tranne una zona di 12\u00a0km\u00b2 circa che rappresentava l'ultima sacca di resistenza giapponese, e fin dal primo giorno di avanzata oltre Shuri i comandi americani si accorsero che Ushijima e le sue truppe avrebbero offerto una resistenza caparbia fino all'ultimo uomo. Mentre il resto delle forze americane proseguiva verso sud, il 1\u00ba giugno Sheperd e la 6\u00aa Divisione ricevettero l'ordine di prepararsi a sbarcare a Oroku in 36 ore, e la 1\u00aa Divisione di Del Valle si assunse la responsabilit\u00e0 della zona gi\u00e0 di Sheperd. Il giorno dello sbarco (K-Day) fu il 4 giugno, quando dopo un'ora di intenso bombardamento preparatorio i marines sbarcarono a Ono Yama alle 05:00. Lo sbarco avvenne senza grossi problemi, ma subito dopo la spiaggia il terreno collinoso offr\u00ec ai difensori un ottimo appoggio per resistere e i marines dovettero lottare per dieci giorni prima di battere la guarnigione giapponese. I circa 1.500 difensori sfruttarono le caratteristiche del terreno, e il 4\u00ba marines sulla destra del fronte e il 29\u00ba sulla sinistra trovarono grosse difficolt\u00e0 ad avanzare. Sheperd ordin\u00f2 quindi al 4\u00ba marines, che era avanzato molto pi\u00f9 del 29\u00ba, di compiere una manovra d'aggiramento e congiungersi con il 22\u00ba marines proveniente da Naha, con il quale avrebbe spinto e attaccato la guarnigione a Oroku da sud, mentre il 29\u00ba marines avrebbe aumentato la pressione da nord. Consapevole dell'imminente sconfitta, Ota si prepar\u00f2 a organizzare la resistenza finale congedandosi con Ushijima e con i superiori a Tokyo, e il 13 i marines sferrarono il loro ultimo e risolutivo attacco. Alle 17:50 del 13 giugno Sheperd pot\u00e9 riferire a Geiger che ogni resistenza nella penisola era ormai cessata: nei dieci giorni di combattimenti circa giapponesi erano stati uccisi e 200 fatti prigionieri, contro le perdite registrate tra i marines.\nMentre la 6\u00aa Divisione si preparava a sbarcare a Oroku, l'attacco verso sud era aumentato d'impeto e di potenza. La sera del 3 giugno la 7\u00aa Divisione di fanteria aveva raggiunto la costa orientale sotto Kakibana per tagliare fuori la penisola di Chinen, mentre sulla destra della 7\u00aa Divisione anche la 96\u00aa Divisione avanz\u00f2 occupando Kamizato, Tero e Inasomi senza incontrare eccessiva resistenza. Anche la 1\u00aa Divisione avanz\u00f2 con relativa facilit\u00e0 senza per\u00f2 riuscire ad arrestare la ritirata del nemico verso Kiyamu, che nel frattempo riusciva ad attuare una efficace ritirata combattuta tramite piccole postazioni difensive organizzate da esigui gruppi di uomini che cercavano di intralciare i marines in avanzata. Il 6 giugno le piogge cessarono ma il terreno era ormai un enorme e intricato pantano che poneva le truppe d'invasione di fronte a grosse difficolt\u00e0 di approvvigionamento. Il 7 giugno la 1\u00aa Divisione, ora sul fianco destro del III Corpo, avanz\u00f2 verso la costa orientale a nord di Itoman e raggiunse la 6\u00aa Divisione isolando la guarnigione giapponese di Oroku dal resto delle truppe di Ushijima. L'11 giugno il 7\u00ba marines avanz\u00f2 fino alla formazione rocciosa di Kunishi, dove si trovavano le posizioni nemiche del limite occidentale dell'ultima linea di difesa di fronte a Kiyamu.\nQui il 7\u00ba marines ingaggi\u00f2 un furioso combattimento contro le difese giapponesi, le quali potevano sfruttare le colline di Mezado e Yuza, a est e ovest di Kunishi, dalle quali i difensori potevano scatenare un intenso fuoco contro i marines allo scoperto. Solo l'appoggio di carri armati che trasportavano i rinforzi e offrivano fuoco di supporto ai marines avvinghiati alla cima di Kunishi riusc\u00ec a sbloccare la situazione, e dopo tre giorni e tre notti di combattimenti la collina fu definitivamente conquistata la notte del 16 giugno. Mentre il 7\u00ba marines terminava la progressiva occupazione di Kunishi, l'8\u00ba marines della 2\u00aa Divisione che era giunto a rinforzo della 1\u00aa Divisione marines si port\u00f2 in prima linea per l'attacco finale, sferrato il 17 giugno all'alba insieme al 22\u00ba Reggimento e che port\u00f2 alla conquista di cima Mezado. Il generale Buckner, desideroso di ispezionare le truppe e rendersi conto della situazione, il 18 giugno si rec\u00f2 sulla cresta del Mezado per osservare col binocolo i progressi dei marines in avanzata; verso le 13:00 cinque proiettili giapponesi si abbatterono sulla cresta, e dopo che la nuvola delle esplosioni si disperse gli uomini in cima si accorsero che Buckner era stato colpito al petto da una scheggia. Egli mor\u00ec dieci minuti dopo, e Geiger fu promosso tenente generale e nuovo comandante della 10\u00aa Armata: era la prima volta che un ufficiale dei marines prendeva il comando di una tale unit\u00e0, anche se il suo comando dur\u00f2 appena cinque giorni, dopodich\u00e9 la 10\u00aa Armata pass\u00f2 agli ordini del generale Joseph Stilwell.\nIl 4 giugno i superstiti della 32\u00aa Armata che presidiavano l'ultima linea difensiva di Kiyamu erano stati ridotti di 20.000 unit\u00e0 e tale perdita, secondo le dichiarazioni ufficiali giapponesi, fu motivata dalla resistenza opposta nelle operazioni di ritirata. Quello stesso giorno Buckner aveva spostato verso ovest le linee di demarcazione fra il XXIV Corpo e il III Corpo anfibio, e il compito affidato alle truppe di Hodges non fu pi\u00f9 facile di quello che dovettero affrontare la 6\u00aa e la 1\u00aa Divisione marines. La 7\u00aa e la 96\u00aa Divisione avrebbero dovuto conquistare la scarpata Yuza Dake-Yaeju Dake, e i combattimenti per questa posizione continuarono sanguinosi per ben due settimane prima che queste due divisioni di fanteria riuscissero a eliminare la resistenza giapponese. Nel periodo 4-8 giugno gli americani si raggrupparono e tentarono di guadagnare posizioni favorevoli per l'attacco del 9 giugno, ma nonostante l'impiego di carri lanciafiamme, carri armati, cannoni d'assalto e delle nuove armi da 57 e 75\u00a0mm senza rinculo mandate a Okinawa per essere sperimentate in combattimento, le truppe della 44\u00aa Brigata mista e della 24\u00aa Divisione giapponese resistettero accanitamente. L'11 giugno l'attacco penetr\u00f2 in una breccia attraverso le truppe della 44\u00aa Brigata e le posizioni giapponesi iniziarono a cedere; Ushijima ordin\u00f2 alla 62\u00aa Divisione di avanzare in prima linea ma il fuoco dell'artiglieria americana ostacol\u00f2 il suo spostamento, con il risultato che solo pochi soldati giapponesi poterono arrivare a destinazione. Sfruttando la confusione la 96\u00aa Divisione avanz\u00f2 nel perimetro di Yuza Dake sul fianco sinistro della 10\u00aa Armata mentre la 7\u00aa Divisione avanz\u00f2 abbandonando la costa, e la sera del 17 giugno i reggimenti del XXIV Corpo potevano controllare tutto il terreno sopraelevato nella loro area.\nTutto ci\u00f2 che restava della 32\u00aa Armata, unit\u00e0 regolari e sbandati, si trovava ora bloccato fra il fronte dell'esercito americano e il mare. I giapponesi organizzarono quindi due centri isolati di resistenza finali, uno attorno a Medeera e l'altro nell'area di Mabuni, il primo tenuto dalla 24\u00aa Divisione e il secondo, in prossimit\u00e0 della collina 89, difeso da elementi del quartier generale e da soldati sbandati. Il 19 giugno la 6\u00aa Divisione inizi\u00f2 il rastrellamento del settore sud-ovest che port\u00f2 a termine il 21, mentre i giapponesi rinchiusi nelle posizioni di Yaeju e Yuza e tartassati dalle due divisioni di fanteria americane iniziarono ad arrendersi in piccoli gruppi. Attorno al quartier generale e a Medeera la resistenza continu\u00f2 imperterrita fino al 21 giugno quando le truppe dei due corpi americani dichiararono cessata ogni forma di resistenza organizzata. Alle 13:05 del 21 giugno Geiger annunci\u00f2 che l'isola di Okinawa era completamente occupata dalle forze americane, e il giorno dopo si tenne una cerimonia formale di alzabandiera della 10\u00aa Armata, alla presenza di tutte le unit\u00e0 che avevano preso parte a Iceberg. Lo stesso 22 giugno Ushijima e Ch\u014d si tolsero la vita secondo il codice \"Bushid\u014d\", come la maggior parte delle loro truppe aveva fatto per evitare il disonore di cadere prigioniera. Il 25 giugno anche il quartier generale imperiale annunci\u00f2 la fine delle operazioni e concentr\u00f2 i suoi sforzi nella preparazione difensiva delle isole della madre patria. Per salvaguardare i reparti americani impegnati a trasformare Okinawa in una base fissa per ulteriori azioni contro il Giappone, il 23 il generale Stilwell ordin\u00f2 alle cinque divisioni che avevano compiuto l'avanzata finale di effettuare un massiccio e coordinato rastrellamento della parte meridionale di Okinawa, che si concluse sette giorni dopo terminando definitivamente i combattimenti ad Okinawa.\nLe operazioni aeronavali.\nL'offensiva kamikaze.\nDurante la battaglia di Okinawa i piloti kamikaze compirono tra l'11 marzo e la fine di giugno circa missioni suicide nella zona, ma nonostante questo sacrificio non fu possibile per i giapponesi cambiare il corso della battaglia. Il primo attacco del 6 aprile (\u00abKikusui n\u00b01\u00bb) fu il pi\u00f9 numeroso e violento di tutta la campagna, dove un totale di circa 700 aerei lasci\u00f2 Ky\u016bsh\u016b per il primo di dieci attacchi coordinati che caus\u00f2 alla flotta americana al largo di Hagushi l'affondamento di 26 navi e il danneggiamento di altre 164, anche se le unit\u00e0 maggiori non subirono danni tali da essere costrette a ritirarsi definitivamente.\nL'ammiraglio Ugaki organizz\u00f2 numerose incursioni su Okinawa e, tra queste, quella del 12 e 13 aprile con circa 320 apparecchi (tra cui 165 kamikaze, 150 aerei convenzionali e qualche bimotore trasportante bombe pilotate \"Ohka\") che verso mezzogiorno si lanciarono contro la flotta americana. La caccia e la contraerea reagirono prontamente e abbatterono un gran numero di attaccanti, ma gli aerei che riuscirono a superare le difese della flotta causarono gravissimi danni, danneggiando pesantemente la portaerei che dovette ritirarsi per le riparazioni, le corazzate , , e \"New Mexico\", otto cacciatorpediniere, due dragamine, un grande mezzo da sbarco e due cacciatorpediniere di scorta. In ultimo nel settore nord di Okinawa i kamikaze affondarono anche il posamine \"Abele\" e due cannoniere, mentre l'incrociatore leggero , cinque cacciatorpediniere, un caccia di scorta e un dragamine riportarono gravi danni.\nDinanzi a questa minaccia la Quinta Flotta effettu\u00f2 numerose e pesanti incursioni tra il 15 e il 16 aprile contro gli aeroporti di Ky\u016bsh\u016b, distruggendo molti aerei al suolo, ma Ugaki rispose il 16 aprile lanciando un nuovo attacco kamikaze con 155 aerei che affondarono il cacciatorpediniere \"Pringle\" e danneggiarono la portaerei che dovette rientrare a Ultihi, mentre altri tre caccia, due dragamine, due cannoniere e una petroliera subirono gravissimi danni. Le perdite causate dai kamikaze incominciarono ad essere drammatiche perch\u00e9 non solo le navi in avaria dovevano lasciare la posizione per essere riparate a Ulithi o addirittura tornare negli Stati Uniti, ma altre unit\u00e0 dovevano essere adibite alla loro scorta e alla loro protezione, riducendo sempre di pi\u00f9 gli effettivi della flotta. Sebbene il numero di navi a Okinawa fosse notevolissimo, questi attacchi causarono molti problemi e si calcol\u00f2 che, se gli attacchi avessero continuato con quella forza e con lo stesso ritmo, nel giro di 15 giorni la flotta sarebbe stata costretta a lasciare le acque di Okinawa. Ma i giapponesi scarseggiavano ora sia di piloti che di aerei e in maggio il numero di velivoli kamikaze utilizzati nelle missioni \u00abKikusui\u00bb cal\u00f2 drasticamente, mentre in giugno le missioni furono solo due con meno di un centinaio di velivoli in totale che non causarono nessun grave danno. Nel frattempo gli aerei della TAF, che gradualmente avevano sostituito gli aerei delle Task Force nella difesa dell'isola, erano ormai diventati i padroni dei cieli e con le loro missioni di pattugliamento in aprile abbatterono 143 aerei nemici prima che questi potessero avvicinarsi alla flotta.\nOperazione Ten-Go.\nDopo la disastrosa battaglia del Golfo di Leyte la marina imperiale aveva perso ogni effettiva capacit\u00e0 di imbastire operazioni di ampio respiro, deficienza aggravata dalla penuria di nafta. Il 26 marzo 1945, dinanzi alla massiccia offensiva statunitense al suolo nazionale, gli ammiragli Mitsumasa Yonai e Soemu Toyoda furono costretti a tentare una qualche contromossa: l'11\u00aa Squadriglia cacciatorpediniere lasci\u00f2 due giorni dopo gli ancoraggi per incontrarsi con la 2\u00aa Flotta a Kure (la principale formazione da battaglia nipponica nel corso del conflitto) e tutte le unit\u00e0 si sarebbero dirette verso Kabuto Jima: la squadra sarebbe quindi uscita oltre il canale di Bungo, costeggiato le spiagge meridionali di Ky\u016bsh\u016b e diretto a nord verso Sasebo, al solo scopo di attirare navi nemiche nel raggio d'azione dei velivoli a terra. Inizialmente, dunque, la 2\u00aa Flotta avrebbe agito da flotta-civetta, ma gli imponenti sbarchi su Okinawa decretarono un netto cambiamento nei piani giapponesi: la flotta doveva uscire in mare aperto e ingaggiare battaglia con il favore di un grande attacco aereo.\nLa 2\u00aa Flotta era guidata nell'aprile 1945 dal viceammiraglio Seiichi It\u014d, un competente ufficiale che per\u00f2 aveva ben poca esperienza di comandi in guerra. Egli iss\u00f2 le sue insegne sulla grande corazzata e nave ammiraglia ed ebbe ai suoi ordini anche gli otto cacciatorpediniere della 17\u00aa, 21\u00aa e 41\u00aa divisione, condotti dall'incrociatore leggero . Queste navi partirono da Ube il 6 aprile alle 06:00, con l'ordine tassativo di arenarsi sulle spiagge di Okinawa e sostenere fino all'esaurimento delle munizioni la guarnigione dell'isola. La traversata fu tranquilla fino alle 11:30 del 7 aprile, quando i caccia Mitsubishi A6M \"Zero\" di scorta avvistarono un idrovolante statunitense; subito dopo la stazione radio di Amami \u014cshima (l'isola pi\u00f9 settentrionale delle Ry\u016bky\u016b) segnal\u00f2 il passaggio in massa di oltre 250 velivoli imbarcati con rotta nord-ovest. A mezzogiorno circa i radar delle navi nipponiche localizzarono lo stormo nemico in rapido avvicinamento e, in pochi minuti, aerosiluranti e bombardieri in picchiata si gettarono sulla 2\u00aa Flotta nel punto esatto 31\u00b0N, 128\u00b0E, approfittando di persistenti coltri di nubi. La contraerea si scaten\u00f2 in leggero ritardo e, nonostante gli sbarramenti, i velivoli nemici non furono sviati e pochi furono centrati; anche le successive ondate non trovarono eccessive difficolt\u00e0 nel tempestare di bombe e siluri le navi giapponesi, che nel frattempo avevano perduto ogni coordinazione e sparavano con tutte le armi di bordo pur di salvarsi. Gli sforzi furono comunque vani e alle 14:20 la \"Yamato\" era gi\u00e0 stata troncata in due dalla formidabile esplosione delle riserve di granate da 457\u00a0mm; anche l'incrociatore \"Yahagi\" e i cacciatorpediniere \"Asashimo\" e \"Hamakaze\" erano stati affondati. Lo \"Isokaze\" e il , invece, immobilizzati in pieno mare, furono affondati dalle navi sorelle dopo che gli equipaggi furono tratti in salvo. I quattro caccia superstiti si ritirarono a Sasebo; l'operazione cost\u00f2 al Giappone sei navi da guerra su dieci, e la vita di oltre marinai. L'ultima uscita della marina giapponese si concluse con un completo fallimento.\nAnalisi e conseguenze.\nGli americani il 1\u00ba aprile sbarcarono praticamente senza subire perdite, dividendo immediatamente i due corpi impegnati negli sbarchi in due rispettive linee d'avanzata; i marines (tradizionalmente un corpo di volontari, ma che per la prima volta nella guerra si trov\u00f2 a dover ricorrere a reclute di leva) avanzarono verso nord, nord-est mentre l'esercito muoveva verso la parte meridionale, dove si ebbero gli scontri pi\u00f9 violenti e sanguinosi di tutta la campagna di Okinawa. Quando il 6 aprile gli americani arrivarono sulla linea che difendeva le citt\u00e0 di Shuri e Naha, si resero conto di quello che li avrebbe aspettati durante tutta la loro avanzata terrestre, e allo stesso tempo conobbero la furia dell'offensiva aero-navale giapponese contro la flotta da sbarco. Gli americani avevano gi\u00e0 avuto prova della pericolosit\u00e0 dei kamikaze, quando tra il 18 e il 19 marzo la TF 58, ancora comandata da Mitscher, effettu\u00f2 un'azione preliminare di sbarco subendo gravi perdite, ma solo il 6 aprile i comandanti americani capirono la determinazione con cui le forze nemiche intendevano colpire la flotta. Respingere i kamikaze fu un'operazione molto difficile: fra il 6 aprile e il 29 luglio 14 cacciatorpediniere furono affondate da piloti suicidi, assieme a oltre 17 LST, navi munizioni e svariati altri mezzi da sbarco all'interno dello sbarramento di protezione.\nCirca 5.000 furono i marinai americani che perirono durante la campagna di Okinawa, la perdita pi\u00f9 grave per la marina durante tutta la guerra nel Pacifico, compresa Pearl Harbor. I kamikaze svolsero la maggior parte delle loro missioni fra il 6 aprile e il 10 giugno, con dieci attacchi di massa tra i 50 e i 300 aerei, che oltre agli affondamenti appena descritti danneggiarono anche diverse grandi unit\u00e0, tra cui le portaerei \"Enterprise\", \"Hancock\" e \"Bunker Hill\" (quest'ultima l'ammiraglia di Spruance, che ebbe 396 morti durante un attacco kamikaze). Le portaerei americane, che avevano la corazzatura sopra la sala macchine e sotto i ponti di volo, patirono un grosso divario con le quattro portaerei britanniche della TF 57, e fu proprio la corazzatura dei loro ponti di volo, una precauzione resa necessaria contro il tiro d'artiglieria che era pi\u00f9 facile incontrare nelle pi\u00f9 ristrette acque europee, a permettere alle portaerei britanniche di sopportare meglio, e con meno danni, gli attacchi kamikaze.\nAlla fine questi dovettero essere sospesi prima di infliggere perdite irreparabili per la flotta da sbarco, perch\u00e9 i giapponesi cominciavano ad essere a corto sia di aerei che di piloti; le incursioni calarono drasticamente di numero con il prosieguo delle operazioni, e in maggio furono affondate solamente quattro navi nemiche. Non ebbe cali per\u00f2 il logorio nervoso degli equipaggi dei cacciatorpediniere, i quali, avendo il compito di proteggere la flotta, furono logicamente schierati ai suoi limiti per tutto il perdurare della campagna. Questo fatto caus\u00f2 tensioni tra Nimitz e Buckner; infatti, con il prolungamento delle operazioni di terra, l'ammiraglio lamentava la perdita di \u00abuna nave e mezza al giorno\u00bb con questo ritmo di avanzata, ma Buckner difese risolutamente la sua tattica metodica e calcolata. I suoi uomini a terra dovevano quotidianamente scontrarsi con linee difensive ben strutturate, spazzate da piogge incessanti che facevano impantanare i carri armati a supporto delle truppe, e difese fanaticamente dai giapponesi che si battevano fino alla morte in ogni condizione, imponendo ritardi in ogni azione d'attacco. I ritmi dell'avanzata erano dunque dettati dai difensori, i quali cessarono la loro resistenza solo a fine giugno, quando gli ultimi 4000 giapponesi si arresero.\nL'operazione Iceberg dimostr\u00f2 inoltre la validit\u00e0 della tattica anfibia sviluppata negli anni dal corpo dei marines e dalla marina, che diede una grande mano alle operazioni di terra con le numerosissime azioni di copertura di fuoco e di rifornimento per le truppe. Secondo lo storico Frank, la componente principale del successo di Okinawa fu la cooperazione fra le diverse armi, che collaborarono per smantellare le postazioni fortificate giapponesi assieme alle forze speciali, alle manovre d'aggiramento facilitate da specifici sbarchi anfibi di piccola portata e alle forze corazzate che snidarono moltissime posizioni nemiche col fuoco d'artiglieria e con i lanciafiamme. A tal proposito Sheperd scrisse: \u00abSe si dovesse scegliere l'arma che maggiormente contribu\u00ec al successo, si dovrebbe certamente scegliere il carro armato\u00bb, cosa che conferm\u00f2 anche Ushijima dicendo: \u00abLa potenza del nemico sta nei suoi carri. \u00c8 ovvio che la nostra grande battaglia contro le forze americane, \u00e8 contro i loro... carri armati\u00bb. Ma la campagna fu caratterizzata anche dall'efficace tattica nipponica: contrariamente a quanto avvenuto in precedenti occasioni, i giapponesi non attaccarono direttamente la testa di ponte ma attuarono una difesa in profondit\u00e0 simile a quella messa in atto durante la riconquista americana delle Filippine. Dal momento che le truppe d'invasione presero terra a Hagushi, fino all'occupazione del sud dell'isola le truppe americane furono incessantemente sotto il fuoco di piccole postazioni in cui si asserragliavano piccole unit\u00e0 sia provvisorie sia veterane. Le vaste opere di fortificazione attorno a Shuri e le postazioni di armi automatiche in cima alle colline e collegate l'una all'altra con gallerie, consentirono ad Ushijima di mettere in pratica una tattica difensiva caparbia ed efficace, che nonostante l'enorme superiorit\u00e0 nemica consent\u00ec alla 32\u00aa Armata di portare a termine il proprio compito, ossia consentire al Giappone di continuare i lavori di difesa del territorio nazionale. I bombardamenti atomici su Hiroshima e Nagasaki annulleranno poi tutti questi sforzi, ma Ushijima ebbe comunque il merito di aver compiuto il compito affidatogli.\nPerdite.\nSecondo i dati riportati dallo storico John Keegan, le unit\u00e0 dell'esercito americano ebbero all'incirca morti, il corpo dei marines 2.938, mentre gli aerei distrutti furono 763 e 38 le navi affondate. I giapponesi avevano perso 16 navi e l'incredibile cifra di aerei, oltre un migliaio dei quali in missioni suicide, mentre a terra trovarono la morte praticamente tutte le truppe a difesa di Okinawa. La stragrande maggioranza delle truppe nipponiche sull'isola, i marinai nelle basi a terra, i fucilieri di prima linea e perfino gli scritturali, i cuochi e gli addetti ai servizi del lavoro locali trovarono il modo di suicidarsi; in tutto i prigionieri furono circa , compresi i feriti troppo gravi per riuscire a suicidarsi: tutti gli altri, circa in totale, morirono in combattimento o compiendo \"hara-kiri\", rifiutando di arrendersi. Leggermente diverso \u00e8 il bilancio documentato da Bernard Millot: caduti e feriti per l'esercito e caduti e feriti per i marines, mentre stima in caduti e feriti per la marina, per un totale di perdite tra le truppe d'invasione. Leggermente diversi sono anche i dati tra le perdite materiali, calcolate in 768 aerei persi (458 dei quali per opera del nemico) e 36 navi affondate mentre 368 furono le imbarcazioni danneggiate pi\u00f9 o meno gravemente. I giapponesi ebbero secondo Millot oltre morti, dei quali dell'esercito e della marina, circa uomini arruolati in loco e 10.000 civili che si trovarono in mezzo ai combattimenti, mentre i prigionieri furono circa a cui si aggiunsero circa uomini di Okinawa arruolati nell'esercito imperiale e arresisi nel corso della campagna. Le perdite materiali in questo caso solo leggermente inferiori, riportate in aerei, a riprova della grande importanza che i giapponesi attribuirono alla difesa di Okinawa.\nProbabilmente pi\u00f9 accurate sono le perdite registrate dallo storico Benis Frank per entrambi gli schieramenti, anche se si discostano di poco dai numeri finora presentati. Secondo Frank gli americani ebbero in totale morti, feriti e 230 dispersi tra le truppe di terra, mentre marinai persero la vita, e rimasero feriti. Le perdite materiali furono di 763 velivoli persi e 34 unit\u00e0 navali affondate, mentre 368 furono quelle danneggiate. I giapponesi ebbero invece morti, dispersi e prigionieri, con aerei persi e 16 navi affondate, ma poich\u00e9 in questo caso le perdite complessive giapponesi ammontano a uomini, superando la stima dei combattenti, l'autore ritiene che circa fossero i civili caduti direttamente nell'ambito delle operazioni americane sull'isola.\nQuesta deduzione \u00e8 confermata dallo storico Martin Gilbert, che per\u00f2 indica il numero di morti civili nelle operazioni militari americane in circa . Queste morti tra i civili derivano per la maggior parte dal fatto che migliaia di abitanti si nascosero nelle grotte e nelle caverne dell'isola per sfuggire alla furia dei combattimenti, ma queste furono investite dalla fanteria americana al pari delle grotte tenute dalla guarnigione giapponese. Lo storico John Keegan conferma tale tesi, e stima il numero complessivo dei civili caduti tra le e le unit\u00e0, mentre Gilbert riporta la cifra intermedia di civili morti. Le cifre dei civili uccisi durante la battaglia di Okinawa oscillano enormemente, e oltre alle morti attribuibili alle azioni di rastrellamento americane un numero imprecisato di civili persuasi dalla propaganda nipponica, che descriveva i soldati americani come belve capaci di orribili atrocit\u00e0, uccisero le proprie famiglie e si suicidarono per evitare la cattura. Intere famiglie si lanciarono dalle scogliere dove ora sorge il Parco nazionale di Okinawa Senseki, le cui lapidi riportano la cifra di giapponesi, di cui pi\u00f9 di civili residenti, e gli americani. Altre migliaia di abitanti del luogo furono utilizzati dalle guarnigioni giapponesi come scudi umani o uccisi o spinti a suicidarsi dalle stesse truppe nipponiche.\nLe decisioni dopo la campagna.\nLa conquista di Okinawa rappresent\u00f2 un tremendo monito per quel che le forze americane avrebbero dovuto aspettarsi man mano che la guerra nel Pacifico di avvicinava al perimetro difensivo dell'arcipelago nipponico.\nFino a quel momento, la guerra contro il Giappone, per quanto riguarda il numero di perdite umane, era stata una piccola guerra se comparata alle perdite e ai mobilitati in Europa, nonostante le dimensioni geografiche e i mezzi aero-navali utilizzati non avessero eguali. In Europa gli uomini mobilitati furono oltre 40 milioni, mentre nel Pacifico i Giapponesi ne avevano mobilitato circa 6 milioni, anche se cinque sesti di quelli dislocati al di fuori delle isole nazionali erano in Cina, mentre il numero di quelli impegnati nelle isole era probabilmente inferiore a quello utilizzato dagli americani, che nel Pacifico mobilitarono circa 1 milione e uomini, dei quali meno di mezzo milione appartenevano alle divisioni dell'esercito e dei marines impegnati nei combattimenti. Rispetto alla guerra in Europa, le dimensioni dei combattimenti di terra della guerra del Pacifico erano veramente piccole, ma queste dimensioni, dopo Okinawa si gonfiarono improvvisamente: la resa della Germania significava che tutte le novanta divisioni mobilitate negli Stati Uniti e la maggior parte delle sessanta divisioni dell'impero britannico potevano essere disponibili per l'invasione del Giappone, unitamente a quelle dell'Armata Rossa che Iosif Stalin poteva far intervenire non appena avesse dichiarato guerra una volta sconfitta la Germania, come aveva promesso alla conferenza di Teheran nel novembre 1943.\nDopo Okinawa per\u00f2 nemmeno queste cifre potevano garantire una vittoria rapida e a buon mercato; Okinawa e il Giappone si somigliavano come terreno, ma il Giappone offriva una serie quasi infinita di posizioni difensive fra colline, montagne, foreste dalle quali resistere all'invasore. Il 18 giugno l'ammiraglio William Leahy, presidente del comitato dei capi di stato maggiore della marina (Chief of Staff to the Commander in Chief of the Army and Navy - CJCS), fece presente al presidente Harry S. Truman che le divisioni impegnate a Okinawa avevano subito perdite pari al 35% degli effettivi, e una percentuale simile era prevedibile nell'attacco contro Ky\u016bsh\u016b, la prima delle isole giapponesi prescelte per l'invasione (operazione Olympic). Sui previsti nell'operazione, il totale dei morti e dei feriti sarebbe potuto quindi arrivare a uomini, vale a dire quanti soldati gli Stati Uniti avevano perso fino a quel momento in tutto il mondo su tutti i fronti, e da una fonte che non fu mai identificata inizi\u00f2 a circolare la voce negli ambienti dei pianificatori strategici americani della previsione di \u00abun milione di perdite\u00bb per l'invasione delle isole nipponiche.\nIl piano del comitato dei capi di stato maggiore (JCS) redatto a Washington a fine maggio prevedeva l'invasione di Ky\u016bsh\u016b nell'autunno del 1945, seguita dall'invasione di Honsh\u016b (operazione Coronet) nel marzo 1946. L'esercito, la cui linea era in buona parte decisa da MacArthur, prevedeva che la guerra si sarebbe conclusa solo con una invasione, mentre l'aviazione e la marina sostenevano che l'occupazione delle coste cinesi avrebbe permesso ai bombardieri di battere la resistenza giapponese. Tuttavia il bombardamento strategico attuato contro il Giappone, seppur devastante, fino a quel momento non aveva intaccato la volont\u00e0 del governo giapponese di continuare la guerra, e di conseguenza prevalse l'opinione di MacArthur. \nI comandanti militari giapponesi, che di fatto controllavano il paese, non avevano nessuna intenzione di arrendersi e a met\u00e0 estate il Governo degli Stati Uniti inizi\u00f2 a perdere la pazienza nei confronti dell'intransigenza giapponese cedendo alla tentazione di farla finita in un modo unico e incontestabilmente decisivo. Washington, grazie alle intercettazioni di Magic, sapeva che il governo di Suzuki Kantar\u014d (succeduto a Koiso in aprile) stava intavolando negoziati segreti con i sovietici, che sperava facessero da mediatori, e sapeva inoltre che la formula della \u00abresa incondizionata\u00bb formulata nel 1943 era considerata una seria minaccia dai giapponesi al loro sacro sistema imperiale. Ma mentre i sovietici non pensavano affatto di fare i mediatori, la volont\u00e0 degli Stati Uniti di aspettare cominci\u00f2 a ridursi durante l'estate, e il 26 luglio fu trasmessa a Tokyo la dichiarazione di Potsdam con la minaccia della \u00abcompleta distruzione del territorio nipponico\u00bb se il governo non avesse accettato la resa incondizionata.\nDal 16 luglio il presidente Truman sapeva che la \u00abcompleta distruzione\u00bb era possibile da parte americana, perch\u00e9 proprio quel giorno ad Alamogordo era riuscita la prima esplosione nucleare sperimentale. Il 21 luglio a Potsdam, lui e Churchill si erano detti d'accordo, in linea di principio, all'utilizzo di quella nuova arma, e il 25 luglio ne venne informato anche Stalin. Il giorno dopo Truman ordin\u00f2 al generale Carl Spaatz, comandante delle forze aeree strategiche, di lanciare la prima bomba speciale non appena le condizioni meteorologiche avessero consentito il bombardamento a vista dopo il 3 agosto, su uno degli obiettivi selezionati tra Hiroshima, Kokura, Niigata e Nagasaki; la decisione di porre fine alla seconda guerra mondiale con una super-arma rivoluzionaria era stata presa. Il 6 agosto il B-29 \"Enola Gay\" sganci\u00f2 la bomba all'uranio-235 \"Little Boy\" su Hiroshima, e poche ore dopo, mentre fra le rovine della citt\u00e0 giacevano persone, la Casa Bianca eman\u00f2 la prima richiesta di resa incondizionata ai giapponesi, minacciando altri attacchi. Non avendo ricevuto risposta il 9 agosto gli americani rinnovarono l'attacco, facendo partire un altro B-29 da Tinian che bombard\u00f2 Nagasaki con una seconda atomica, \"Fat Man\", causando la morte istantanea di persone. L'8 agosto l'Unione Sovietica dichiar\u00f2 guerra al Giappone e quello stesso 9 agosto attacc\u00f2 la Manciuria, dove gli scontri proseguirono fino al 20 agosto, giorno in cui tutte le forze giapponesi nel Pacifico si arresero a seguito dell'annuncio di resa dell'imperatore Hirohito avvenuto il 15 agosto.\nIl dopoguerra.\nLa memoria.\nNel 1965 la prefettura di Okinawa ha istituito in zona Mabuni nel comune di Itoman, nel sito dell'ultimo combattimento della battaglia di Okinawa, un'area verde commemorativa dove svolgere ogni anno, il 23 giugno, una cerimonia in ricordo della fine del conflitto. L'area si \u00e8 arricchita negli anni di vari edifici, monumenti e cenotafi per le vittime di guerra fino a diventare nel 1972 il Parco seminazionale di Okinawa Senseki.\nUna delle strutture principali del parco \u00e8 la Pietra angolare della Pace: si tratta di una vasta area monumentale aggiunta nel 1995, in occasione del 50esimo anniversario della battaglia, composta da un braciere centrale attorno a cui sono disposti a ventaglio 118 grandi \"paraventi\" di granito nero, sulle cui 1220 facce sono riportati i nomi di circa persone decedute durante la battaglia di Okinawa. Poich\u00e9 la Pietra angolare delle Pace intende commemorare le vittime e condannare la guerra in toto, sono riportati nomi di civili e militari, giapponesi e non, e vi si trovano anche nomi di cittadini statunitensi, britannici, taiwanesi, nord-coreani e sudcoreani. Nuovi nomi di persone vengono aggiunti al monumento man mano che ne viene accertata la scomparsa durante la battaglia di Okinawa; a giugno 2008, il monumento presentava nomi\nRecupero del patrimonio artistico.\nLa battaglia di Okinawa caus\u00f2 la perdita di numerosi manufatti artistici locali, in particolare architettonici, principalmente per via dei bombardamenti aerei.\nPrima della seconda guerra mondiale la prefettura di Okinawa possedeva un ricco patrimonio culturale e contava ben 22 tesori nazionali (beni culturali di primo livello tutelati dallo Stato), un numero inferiore solo a Ky\u014dto e Nara: nessuno di questi scamp\u00f2 alla distruzione della guerra. Al 2021 la prefettura lista solo due tesori nazionali: l'archivio documentaristico della Dinastia Sh\u014d del Regno delle Ry\u016bky\u016b, composto da documenti, abiti, gioielli, mobili e altri oggetti eterogenei e proclamato tesoro nel 2006, e il mausoleo , restaurato nel 1977 e ora parte dei Patrimoni dell'umanit\u00e0 insieme ad alcuni \"gusuku\" (fortificazioni), proclamato tesoro nazionale nel 2018.\nIl restauro e, nei casi pi\u00f9 gravi, la ricostruzione integrale dei beni distrutti durante la battaglia di Okinawa inizi\u00f2 nei tardi anni 1950; il primo bene su cui si intervenne fu il Portale Shurei-mon, ricostruito nel 1958 grazie a una donazione di dollari da parte di cittadini giapponesi e stranieri.\nNella seguente lista sono indicati alcuni dei tesori nazionali distrutti durante la battaglia di Okinawa, con indicati anche, se reperibili, la vecchia data di iscrizione al catalogo e la situazione attuale dei beni:"}
{"id": "787089", "revid": "123210386", "url": "https://it.wikipedia.org/wiki?curid=787089", "title": "Mika Aaltonen", "text": "Carriera.\nClub.\nDebutt\u00f2 nella squadra della sua citt\u00e0, il Turun Palloseura, squadra della Mestaruussarja, l'allora prima divisione finlandese. Si mise in luce a livello europeo nella gara di andata dei sedicesimi di finale della Coppa UEFA 1987-1988 quando, grazie ad una sua rete, il TPS batt\u00e9 l' a San Siro 0-1. Nel turno precedente, il Turun Palloseura era riuscito ad eliminare, a sorpresa, i ben pi\u00f9 quotati austriaci dell'Admira Wacker, grazie ad una doppietta in trasferta proprio di Aaltonen. Venne cos\u00ec acquistato dal presidente \"neroazzurro\" Ernesto Pellegrini il marzo successivo, ma l'allora allenatore Giovanni Trapattoni, dopo averne valutate le qualit\u00e0, lo fece cedere in prestito al Bellinzona per la parte finale della stagione.\nNell'estate del 1988 venne ceduto al Bologna, di nuovo in prestito, con cui esord\u00ec nel massimo campionato italiano: debutt\u00f2 il 16 ottobre in Bologna- 0-1, subentrando a Fabio Poli a 13 minuti dal termine, gioc\u00f2 17 minuti il 23 in -Bologna 1-0 ed altri 15 il 30 ottobre in Atalanta-Bologna 2-0. 45 minuti in tre gare, con altrettante sconfitte, fu il suo score italiano. Realizz\u00f2 l'unico gol ufficiale in maglia felsinea in Mitropa Cup nel 5-2 interno contro il Ferencvaros, partita disputatasi a Modena per l'indisponibilit\u00e0 dello stadio di Bologna. Nei mesi passati a Bologna frequent\u00f2 la facolt\u00e0 di filosofia esistenziale dell'Universit\u00e0 di Bologna, dedicando molto pi\u00f9 tempo allo studio che al calcio. Dopo un'esperienza nel campionato tedesco, nella 2. Fu\u00dfball-Bundesliga, contribuendo, sotto la guida di Werner Fuchs, alla risalita dell'Hertha Berlino nella massima serie, ritorn\u00f2 in Finlandia ancora nelle file del TPS, dove rimase fino al 1993.\nPass\u00f2 dunque nel campionato israeliano con l'Hapoel Be'er Sheva per la stagione 1993-1994, dopo aver positivamente impressionato nella partita precedentemente vinta per tre a uno dalla sua nazionale, durante le qualificazioni ai campionati mondiali del 1994, contro quella israeliana. Concluse la carriera nel 1994 nelle file del Tampereen Pallo-Veikot (con cui vinse il titolo di campione di Finlandia) a causa di un persistente infortunio all'anca e per il maggior interesse verso lo studio.\nNazionale.\nHa vestito per 19 volte la maglia della nazionale finlandese, segnando un gol in un'amichevole contro il Kuwait. Nel 1994, gioc\u00f2 contro l'Italia nell'amichevole disputata a Parma.\nDopo il ritiro.\nTerminata la carriera da calciatore ottenne un dottorato in economia ed \u00e8 diventato professore all'Universit\u00e0 di Turku ed al dipartimento di Scienze Tecnologiche di Helsinki. \u00c8 direttore del \"Progetto Strax\", che studia i macro-flussi economici, membro dell'\"American Council for the United Nation's University Millennium Project di Washington\", socio della \"World Future Society\" e fa parte dello \"Speakers Forum\"."}
{"id": "787090", "revid": "121837", "url": "https://it.wikipedia.org/wiki?curid=787090", "title": "Catilina", "text": ""}
{"id": "787096", "revid": "8660", "url": "https://it.wikipedia.org/wiki?curid=787096", "title": "Tivoli-Neu Stadion", "text": "Il Tivoli-Neu Stadion, conosciuto come \"Tivoli Stadion Tirol\" per motivi di sponsor, \u00e8 uno stadio calcistico situato a Innsbruck, in Austria. Si tratta di uno dei quattro impianti scelti per ospitare le partite del Campionato europeo di calcio 2008, che l'Austria organizz\u00f2 insieme alla Svizzera.\nPer tale campionato europeo, la capienza dello stadio \u00e8 stata ampliata temporaneamente, per poi procedere alla rimozione delle tribune supplementari dopo la manifestazione.\n\u00c8 sede delle partite casalinghe del , principale societ\u00e0 calcistica cittadina, nonch\u00e9 della squadra di football americano dei . Dal 2019 ospita anche le partite casalinghe del .\nStoria.\nLa costruzione dello stadio inizi\u00f2 nell'ottobre 1998, con l'intento di dare alla citt\u00e0 di Innsbruck un impianto sportivo multifunzionale completamente nuovo. In quegli anni la squadra di calcio cittadina del Tirol Innsbruck era ai vertici del campionato austriaco, ma giocava le partite casalinghe nel vetusto Stadion am Tivoli.\nLa citt\u00e0 decise di finanziare la costruzione del nuovo stadio, insieme ad altri partner sia pubblici (il Land Tirolo e lo Stato) che privati (ISpA GmbH). La costruzione dell'impianto fu portata a termine nel 2000 e lo stadio venne inaugurato l'8 settembre di quell'anno con la partita Tirol Innsbruck-Rapid Vienna (1-0).\nNel 2002 il Tirol Innsbruck conobbe crescenti difficolt\u00e0 finanziarie che portarono al fallimento della societ\u00e0 e alla scomparsa della squadra di calcio. Un nuovo club, il Wacker Tirol, fu fondato e iscritto al campionato di Regionalliga, riuscendo a conquistare la promozione in massima serie nel giro di due anni. Cos\u00ec, quando l'UEFA scelse di affidare l'organizzazione del campionato europeo di calcio 2008 ad Austria e Svizzera, Innsbruck fu una delle quattro sedi austriache scelte dal comitato organizzatore, insieme a Salisburgo, Klagenfurt e Vienna.\nPer Euro 2008 la capienza dello stadio fu innalzata, portandola ai spettatori richiesti dalla UEFA per le partite del primo turno. Si giocarono al Tivoli-Neu tre gare del gruppo D, quello dei futuri campioni d'Europa della Spagna. A fine manifestazione, la capacit\u00e0 venne ridotta, smontando le tribune supplementari provvisorie, portandola agli attuali posti.\nLo stadio ha ospitato anche alcune partite della Nazionale austriaca, oltre ad eventi legati al football americano: \u00e8 infatti sede delle gare casalinghe dei Tirol Raiders, la squadra cittadina. Qui si sono tenute tre edizioni dell'Eurobowl (2008, 2009, 2011) e una finale del campionato austriaco (2010). Inoltre, \u00e8 stato fra le sedi del campionato mondiale di football americano 2011, ospitato dall'Austria. In occasione dell'Eurobowl 2011 si \u00e8 registrato il record di presenze per gare di football americano in questo stadio, con spettatori presenti.\nNel 2011, un accordo sottoscritto dal Wacker Innsbruck e dalla societ\u00e0 Olympiaworld con la Tirol Werbung ha portato la denominazione commerciale di \"Tivoli Stadion Tirol\" per un periodo di 10 anni."}
{"id": "787097", "revid": "1632387", "url": "https://it.wikipedia.org/wiki?curid=787097", "title": "Horrorscope (Overkill)", "text": "Horrorscope \u00e8 un album della band thrash metal band Overkill pubblicato nel 1991 dalla Atlantic Records."}
{"id": "787099", "revid": "73843", "url": "https://it.wikipedia.org/wiki?curid=787099", "title": "Lucio Cornelio Cinna (console 87 a.C.)", "text": "Biografia.\nOrigine.\nCinna apparteneva all'antica e ramificata famiglia patrizia dei \"Cornelii\". Il \"cognomen\" Cinna appare nelle fonti nel II secolo a.C., quindi relativamente tardi; per questo motivo, lo studioso tedesco F. M\u00fcnzer suggerisce che i \"Cinnae\" potrebbero appartenere a un ramo non patrizio della \"gens\" \"Cornelia\", come potrebbe essere anche per i \"Mammulae\" e i \"Sisennae\". Secondo i fasti capitolini, il padre e il nonno di Cinna avevano lo stesso \"praenomen\", ossia Lucio. Il nonno viene identificato con un \"triumvir monetalis\" che oper\u00f2 intorno al 169-158 a.C., mentre il padre come il console del 127 a.C., il primo della \"gens Cornelia\" con il \"cognomen\" Cinna a ricoprire la pi\u00f9 alta magistratura della repubblica romana.\nInizio della carriera.\nSulla base delle disposizioni della \"lex Villia annalis\" del 180 a.C., la quale disponeva le et\u00e0 necessarie per ricoprire le magistrature del \"cursus honorum\", si pu\u00f2 datare la nascita di Cinna intorno al 132 a.C.; non si hanno notizie di lui fino a quando non ricopr\u00ec, intorno al 90 a.C., la carica di pretore. Alla fine del 91 a.C. gli italici, privi della cittadinanza romana ed esclusi dalla vita politica della repubblica, si ribellarono a Roma, dando inizia alla guerra sociale (91-88 a.C.). Marco Tullio Cicerone, in una delle sue orazioni, parlando di questo conflitto militare, menziona Cinna in qualit\u00e0 di legato, descrivendolo come \"un uomo molto capace in ambito militare\". Come suggerisce Broughton, probabilmente questa descrizione \u00e8 riferita all'89 a.C., anno in cui avrebbe condotto una legione sotto il comando del console Gneo Pompeo Strabone. In seguito Cinna, insieme a Quinto Cecilio Metello Pio, vinse i Marsi e il loro comandante Poppedio Silone in numerosi scontri bellici, al punto da costringerli a chiedere la pace. Nonostante la schiacciante vittoria militare dei romani, gran parte degli italici ottenne la cittadinanza o lo \"ius Latii\" in base alle disposizioni della \"lex Iulia de civitate\", della \"lex Plautia Papiria\" e della \"lex Pompeia de Transpadanis\".\nSubito dopo la fine della guerra, a Roma iniziarono i conflitti politici interni: nell'88 a.C. il tribuno della plebe Publio Sulpicio Rufo cerc\u00f2 di ampliare i diritti degli italici che avevano appena ricevuto la cittadinanza: costoro erano stati momentaneamente inseriti in dieci nuove trib\u00f9 appositamente formate, ma che votavano per ultime, ragion per cui la loro influenza e le loro opinioni rimanevano limitate o addirittura non espresse; quindi il grande obiettivo del momento per i \"populares\" era quello di distribuire i nuovi cittadini italici nelle preesistenti trentacinque trib\u00f9. Oltre a far passare un plebiscito per questa distribuzione (\"lex Sulpicia de novorum civium libertinorumque suffragiis\"), Publio Sulpicio riusc\u00ec a farne approvare un altro, che consegnava a Gaio Mario il comando della guerra contro Mitridate VI del Ponto, togliendolo quindi al console Lucio Cornelio Silla. Ma questi, che stava preparando le legioni per andare in Oriente, reag\u00ec subito: marci\u00f2 con il suo esercito su Roma e occup\u00f2 la citt\u00e0, dopodich\u00e9 represse l'opposizione politica, e fece uccidere Publio Sulpicio; avrebbe ucciso anche Mario, che per\u00f2 fece in tempo a fuggire in Africa. Durante l'occupazione della citt\u00e0, Silla abol\u00ec le riforme di Sulpicio, limit\u00f2 i poteri dei concili della plebe e quelli dei tribuni. \nIn tutto questo, non si hanno notizie di un eventuale coinvolgimento di Cinna in questi eventi e non \u00e8 nemmeno chiaro se gi\u00e0 all'epoca avesse dichiarato la sua appartenenza alla fazione di Mario o a quella di Silla e secondo alcuni studiosi nell'88 a.C. Cinna era ancora in uno stato di neutralit\u00e0; F. M\u00fcnzer ritiene invece che gi\u00e0 all'epoca Cinna fosse un esponente della fazione mariana, appoggiandosi alle opere di due autori antichi come fonti: \nIn ogni caso, se affiliato con i \"populares\" o meno, grazie ai suoi meriti militari Cinna spicc\u00f2 tra i candidati al consolato per l'anno successivo, l'87 a.C.; Silla, che presiedeva alle elezioni, a causa dell'impopolarit\u00e0 delle sue recenti azioni, non vide il suo candidato Publio Servilio Vatia tra i candidati al consolato vincenti. Vennero invece eletti al consolato per l'87 a.C. Cinna e il plebeo Gneo Ottavio, probabilmente perch\u00e9 non erano stati pienamente coinvolti nei recenti avvenimenti, non avendo assunto le parti di una o dell'altra fazione.\nProbabilmente Silla, a causa della sua precaria situazione a Roma, non interfer\u00ec nel procedimento elettorale, ma fece giurare a Cinna di non attentare alla costituzione romana cos\u00ec come le precedenti riforme l'avevano trasformata. Plutarco suggerisce addirittura che Silla avrebbe sostenuto l'elezione di Cinna per non alienarsi del tutto il popolo. Similmente sostiene Cassio Dione, che dice che Ottavio e Cinna furono eletti perch\u00e9 il primo non avrebbe posto problemi, mentre il secondo, che aveva gi\u00e0 una certa influenza, sarebbe stato un buon alleato qualora non se lo fosse inimicato.\n\u00c8 probabile che simile giuramento fosse stato prestato anche da Gneo Ottavio, anche se non ve n'\u00e8 attestazione; questo perch\u00e9 sarebbe stato esagerato e umiliante far giurare solo Cinna dei due candidati.\nPrimo consolato.\nAppena Cinna e Gneo Ottavio entrarono in carica nell'87 a.C. il tribuno della plebe Marco Virgilio avvi\u00f2 dei procedimenti giudiziari contro Silla, secondo alcune fonti su ordine di Cinna stesso. Non si sanno esattamente le accuse rivolte al proconsole, ma, se si prendono in considerazione le innumerevoli azioni illegali da lui perpetrate, potrebbe trattarsi dell'assassinio di un tribuno della plebe (Sulpicio), oppure dell'aver varcato il \"pomerium\" in armi. Lo scopo dell'accusa probabilmente consisteva nell'accelerare la partenza di Silla, in modo tale di avere campo libero per effettuare azioni di aperta opposizione al pi\u00f9 presto, oppure nel togliere il comando a Silla. Ad ogni modo con l'avvio di questi procedimenti giudiziari sarebbe anche cresciuto un sentimento anti-sillano, che avrebbe reso pi\u00f9 semplice abrogare le leggi che lui aveva approvato.\nIn ogni caso, Silla ignor\u00f2 l'accusa e, nell'87 a.C., attravers\u00f2 i Balcani col suo esercito. Rimanendo con Ottavio a capo della Repubblica, Cinna inizi\u00f2 a cercare nuovi alleati politici e probabilmente fu proprio per aumentare la sua influenza che decise di aderire a quelli che erano stati i programmi politici di Marco Livio Druso e Publio Sulpicio, perci\u00f2 ripropose il disegno di legge sull'equa distribuzione degli italici tra tutte le trib\u00f9. Queste azioni legislative lo spinsero inevitabilmente ad essere considerato come uno dei mariani, i quali solo un anno prima, con Sulpicio, erano stati fautori di riforme di identico stampo; e infatti, il secondo proposito di Cinna fu una proposta per riportare Mario e i suoi sostenitori dall'esilio. Secondo Appiano sarebbe stata pagata a Cinna, da parte dei \"populares\", una tangente di 300 talenti, il che giustificherebbe il suo repentino schieramento a favore di questa fazione. Bisogna tenere conto che, fino alle elezioni, Cinna difficilmente si sarebbe potuto dichiarare a favore della distribuzione dei nuovi cittadini nelle trib\u00f9, altrimenti non avrebbe vinto facilmente.\nIl console Gneo Ottavio, collega di Cinna, si oppose a queste azioni e, a quanto pare, fu sostenuto dalla maggioranza della plebe e della nobilt\u00e0 della citt\u00e0. I tribuni della plebe posero il veto al disegno di legge e allora Cinna fece venire a Roma un enorme flusso dei nuovi cittadini che chiesero la revoca del veto, ma la reazione che scatur\u00ec port\u00f2 il Senato ad emettere il \"senatusconsultum ultimum\", e i sostenitori di Ottavio attaccarono i sostenitori di Cinna che occupavano il Foro. Questi ultimi, secondo Appiano, erano pi\u00f9 numerosi, ma furono poco valorosi nello scontro; gli Ottaviani arrivarono ad allestire un vero e proprio massacro, in cui morirono circa diecimila persone. Cinna allora \"si affrett\u00f2 per la citt\u00e0 chiamando in suo aiuto gli schiavi promettendo loro in cambio la libert\u00e0\", ma nessuno rispose a questa chiamata (forse questo episodio fu inventato in seguito dai nemici di Cinna). Perci\u00f2 il console si trov\u00f2 costretto a fuggire da Roma per cercare sostegno nelle citt\u00e0 vicine.\nIl Senato decise allora di destituire Cinna dalla carica di console; da un punto di vista strettamente legale, ci\u00f2 sarebbe stato giustificato dal fatto che Cinna aveva lasciato la citt\u00e0 in tumulto e aveva promesso la libert\u00e0 agli schiavi. Fu eletto al suo posto un parente, il flamine di Giove Lucio Cornelio Merula. Questa improvvisa destituzione arbitraria del Senato fece diventare Cinna, agli occhi di molti cittadini romani e di molti municipi limitrofi, un difensore della costituzione repubblicana e della sua legalit\u00e0. Tibur, Preneste e altre citt\u00e0 che avevano ricevuto la cittadinanza cominciarono a schierarsi dalla sua parte e in quelle citt\u00e0 Cinna inizi\u00f2 a raccogliere truppe e denaro. Si unirono alla sua causa anche il figlio di Gaio Mario, Gneo Papirio Carbone e Quinto Sertorio, allora di rango questorio, un \"homo novus\" che era divenuto popolare grazie alle sue gesta militari, a cui Cinna aveva probabilmente fatto riferimento come principale consigliere militare. Poi il \"console bandito\" si rec\u00f2 a Capua, citt\u00e0 assediata dall'esercito al comando di Appio Claudio Pulcro; i discorsi dei fuggitivi e il racconto della destituzione anticostituzionale del console emozionarono i soldati dell'esercito di Campania.\nI soldati perci\u00f2 giurarono fedelt\u00e0 a Cinna, che trov\u00f2 dalla sua parte anche sei tribuni della plebe e un gran numero di senatori. Ottavio e Merula, intanto, convocarono a difesa di Roma Gneo Pompeo Strabone, che port\u00f2 un esercito dal \"Picenum\" verso Roma, ma si ferm\u00f2 alla porta Collina e decise di non intervenire immediatamente a favore del governo insediato a Roma, assumendo un atteggiamento attendista poco chiaro: cominci\u00f2, a quanto pare, a negoziare sia con Cinna, sia col governo di Ottavio a Roma, al fine di procurarsi, per la seconda volta, la carica di console per l'anno successivo. Tito Livio lo accusa di aver fornito sostegno segretamente a Cinna e a Mario, mentre Mommsen esclude che Strabone abbia tentato di negoziare con i mariani, ma solamente col governo, cui si sarebbe rifiutato di prestare aiuto se non col compenso della carica di console.\nDopo essere venuto a conoscenza di cosa stava succedendo, Gaio Mario il vecchio sbarc\u00f2 in Etruria, dove raccolse un esercito di seimila uomini, e si un\u00ec a Cinna. Quest'ultimo, che voleva farsi pubblicamente sostenitore del suo partito, gli offr\u00ec la carica proconsolare, ma questi rifiut\u00f2; tuttavia, nello svolgimento delle operazioni politico-militari, Mario divenne di fatto il capo della spedizione di Cinna e con lui al comando le ostilit\u00e0 si intensificarono bruscamente. I mariani presero Ostia e un certo numero di altre citt\u00e0 circostanti e dopodich\u00e9 interruppero la fornitura di pane dell'Urbe dopo averla praticamente circondata. Ottavio incaric\u00f2 Quinto Cecilio Metello Pio, che stava assediando Nola, di negoziare una resa con i Sanniti e recarsi a Roma, ma le eccessive richieste degli assediati mandarono in fumo le trattative. Cinna e Mario invece si dichiararono disposti ad accettare di concedere ai Sanniti la cittadinanza e consegnare il bottino e i prigionieri a seguito della guerra sociale e stipularono un trattato di alleanza. Frattanto un distaccamento inviato da Cinna occup\u00f2 \"Ariminum\" per escludere la possibilit\u00e0 di un intervento nemico dalla Gallia Cisalpina.\nRoma era circondata da quattro eserciti, comandati da Cinna, Mario, Sertorio e Gneo Papirio Carbone. Le trattative con Pompeo Strabone fallirono (probabilmente per il fatto che quest'ultimo non poteva contare su un consolato dopo l'arrivo di Mario, che sicuramente avrebbe occupato la carica l'anno seguente se avesse preso Roma), e quindi Cinna cerc\u00f2 di eliminare Pompeo per attirare poi i suoi soldati al suo fianco. I pompeiani da lui corrotti stavano per appiccare il fuoco alla tenda del loro comandante, ma l'attentato fall\u00ec.\nProbabilmente fu dopo questo che Strabone inizi\u00f2 a difendere pi\u00f9 attivamente Roma, in piccoli scontri, scaramucce non decisive. Ma ben presto inizi\u00f2 un'epidemia negli eserciti dei difensori, che caus\u00f2 la morte di diciassettemila soldati e dello stesso Gneo Pompeo. Presto dal Sannio in aiuto del Senato arriv\u00f2 Metello Pio, che aveva lasciato un piccolo distaccamento a Nola: i guerrieri di Pompeo gli offrirono di essere presi sotto il suo comando, ma ricevettero l'ordine di andare da Ottavio, alch\u00e9 decisero di passare nell'esercito di Cinna. Nel primissimo scontro tra Metello Pio e Cinna, i soldati, invece di combattere, cominciarono a salutarsi e, a seguito di ci\u00f2, Metello Pio ritir\u00f2 le truppe e presto inizi\u00f2 i negoziati con Cinna e Mario.\nEntrambe le parti in queste trattative fecero delle concessioni, tra le quali Metello Pio riconobbe Cinna come console. Inizialmente Mario da una parte e Ottavio dall'altra criticarono quest'accordo, ma, dopo che Metello Pio ebbe lasciato Roma, Ottavio dovette cedere e inizi\u00f2 a stipulare accordi con i mariani. Cinna potrebbe essersi messo d'accordo con Metello Pio facendo intercessione attraverso dei legami famigliari: il padre di Metello Pio, Quinto Cecilio Metello Numidico, era amico del padre e dello zio del genero di Cinna - Gneo e Lucio Domizio Enobarbo.\nTerrore di Mario.\nRimasto senza la protezione di Metello Pio, al governo di Roma non rimaneva che arrendersi. Il Senato invi\u00f2 ambasciatori a Cinna, ripristinato nella carica di console, con la sola richiesta di non avviare rappresaglie in citt\u00e0. Cinna, ricevuti gli ambasciatori seduto sulla sedia curule, promise che non ci sarebbero stati omicidi, \"ma Mario, in piedi accanto alla sedia del console senza dire una parola, fece capire per tutto il tempo, dalla pesantezza della sua espressione e dall'oscurit\u00e0 del suo sguardo, che avrebbe riempito la citt\u00e0 di stragi il prima possibile\".\nNonostante le promesse, Gneo Ottavio, l'acerrimo nemico di Cinna, fu ucciso subito dopo l'introduzione delle truppe in citt\u00e0: attendeva la morte sul Gianicolo, seduto sulla sua sedia curule, in abito consolare, quando Gaio Marcio Censorino gli tagli\u00f2 la testa per poi portarla a Cinna, che la appese sul foro, davanti ai rostri. Poi, secondo gli autori antichi, il terrore dilag\u00f2 in tutta la citt\u00e0: i nemici di Cinna e Mario furono uccisi senza piet\u00e0, furono commessi oltraggi sui loro corpi e le teste dei senatori uccisi furono esposte in pubblico. Furono confiscate le propriet\u00e0 di tutti gli oppositori e le loro famiglie furono vittime di violenze di ogni genere. In tutto questo si distinse soprattutto Mario, che diede preciso ordine di uccidere chiunque lui incrociasse e si rifiutasse di salutare per strada.\nProbabilmente, questa immagine contiene una serie di esagerazioni dovute all'intento dei Sillani di presentare il terrore mariano come un fatto pi\u00f9 terribile di quanto non fosse in realt\u00e0: in alcuni casi nell'esecuzione degli oppositori \u00e8 stata osservata almeno l'apparenza della legalit\u00e0, come accadde per Lucio Cornelio Merula, il quale, anzich\u00e9 essere ucciso a sangue freddo, fu processato (ma prima del verdetto si recise le vene); i rapporti delle fonti sui sequestri sono estremamente vaghi, ma il terrore mariano colp\u00ec indiscriminatamente senatori di dignit\u00e0 consolare e pretorile: oltre a Ottavio e Merula, morirono altri personaggi insigni, del calibro di Quinto Lutazio Catulo, Marco Antonio Oratore, Publio Licinio Crasso, Lucio Giulio Cesare, Gaio Giulio Cesare Strabone Vopisco, e Quinto Ancario. Cicerone scrive che \u201ci cittadini pi\u00f9 illustri furono uccisi, e i lumi della citt\u00e0 furono spenti\u201d.\nCinna e Mario si crearono consoli per l'anno successivo, senza tenere alcun tipo di elezioni o assemblee popolari. Ma Mario, gi\u00e0 settantenne, mor\u00ec di malattia nelle Idi di gennaio (13 gennaio). Subito dopo Cinna ordin\u00f2 che gli schiavi-soldati reclutati da Mario - i Bardiei che imperversavano nella citt\u00e0 - fossero uccisi; dopo di ci\u00f2 il terrore cess\u00f2.\n\"Dominatio Cinnae\" e morte.\nDopo la morte di Mario, Cinna fu per qualche tempo \"consul sine collega\", ma poi nomin\u00f2 console suffetto Lucio Valerio Flacco; nell'85 e nell'84 a.C. continu\u00f2 ad esercitare la carica di console insieme a Gneo Papirio Carbone, sempre senza elezioni, divenendo di fatto l'unico sovrano di Roma e della maggior parte delle province. Gli autori antichi chiamano il suo regno \"strapotere\", \"monarchia\" o anche \"regno\"; Cicerone lo descrive \"Cinna, l'eccessivamente potente\".\nA seguito di tutto ci\u00f2 che era accaduto, per forza di cose Cinna si appoggiava ai \"populares\" e alle classi sociali da questo schieramento sostenute. Riusc\u00ec a ristabilire buoni rapporti con il Senato, nonostante molti senatori fossero partiti per la Macedonia, la provincia di Silla, o in altre province, per sfuggire al suo governo della citt\u00e0. A giudicare dai provvedimenti di Silla contro l'ordine equestre dell'82 a.C., questa classe deve aver sostenuto il governo di Cinna, cos\u00ec come la plebe. Sono anche da tenere in considerazione, tra i sostenitori, le popolazioni dei Sanniti e dei Lucani, in seguito agli accordi presi nell'87 a.C. durante l'assedio di Roma.\nNell'86 a.C. una delle azioni mirate alla stabilizzazione della posizione interna di Cinna fu la risoluzione della crisi fiscale originatasi a seguito della guerra sociale: con una legge del suo collega console Lucio Valerio Flacco, i debitori avrebbero dovuto pagare solo un quarto del debito. La falsificazione delle monete era diventata un enorme problema, a cui Cinna pose una soluzione con il conio di altre monete che dovevano sostituire i falsi. In questa operazione furono impegnati, in qualit\u00e0 di \"triumviri monetales\", i fratelli Gaio e Lucio Memmio; nell'85 inoltre, il pretore Marco Mario Gratidiano propose una legge sostenuta da numerosi pretori e tribuni della plebe che istituiva una carica con lo scopo di controllare ed eliminare le monete emesse dopo la \"lex Livia nummaria\", che erano di minor valore.\nUn altro aspetto importante del governo di Cinna fu la soluzione del problema degli italici che erano appena diventati cittadini romani. Dato l'atteggiamento diffidente dei vecchi cittadini, Cinna fu costretto ad far procedere lentamente il processo di concessione dei diritti di cittadinanza per i nuovi cittadini: il censimento dell'86 a.C. mostr\u00f2 solo un modesto aumento del numero totale dei cittadini e probabilmente, dei cittadini romani fuori del Lazio, teneva in considerazione solamente gli Etruschi e gli Umbri. L'intenzione originale dell'87 a.C. di distribuire i nuovi cittadini nelle trib\u00f9 si realizz\u00f2 solo nell'84 o addirittura nell'83 a.C. - dopo la morte di Cinna.\nMa il problema principale del regime di Cinna era Silla, che combatteva con i Ponti in Grecia. Gi\u00e0 nell'86 a.C. Cinna aveva inviato Flacco con due legioni in Oriente, con uno scopo a noi non esattamente noto: Plutarco e Appiano scrivono che il compito formale di Flacco era di andare in guerra contro Mitridate, ma che il vero scopo era di combattere contro Silla per annientargli l'esercito; per uno e per l'altro obiettivo, Flacco non aveva sufficienti truppe, avendo al suo comando un terzo dell'esercito di Silla. Ma ci sono tesi secondo cui Flacco sarebbe stato inviato dal Senato per unirsi a Silla e dare un colpo decisivo al Ponto. Dopo un breve scontro tra i due eserciti romani in Tessaglia, Flacco si diresse verso il Ponto, passando per la Tracia, e poi attraverso l'Asia; ma all'inizio dell'85 a.C. fu ucciso in un ammutinamento organizzato da Gaio Flavio Fimbria, che ne usurp\u00f2 il posto. Nell'84, tutto questo esercito pass\u00f2 al fianco di Silla.\nDopo aver stipulato un trattato di pace con Mitridate, Silla invi\u00f2 due lettere al Senato, in cui elencava i suoi meriti e dichiarava che sarebbe presto tornato in Italia per salvare Roma dai malvagi che vi avevano preso il potere. In risposta, Cinna diede inizio a una serie di preparativi per una nuova guerra civile: reclut\u00f2 truppe, ripar\u00f2 la flotta, raccolse cibo e denaro, fece propaganda tra gli italiani, spiegando che il conflitto era iniziato proprio per i loro diritti. Il Senato sugger\u00ec di avviare i negoziati di pace e ordin\u00f2 persino a Cinna di sospendere la sua attivit\u00e0 di mobilitazione, ma questi si limit\u00f2 a blandirli con le parole.\nAll'inizio dell'84 a.C. e. i consoli iniziarono a trasportare il loro esercito dal nord Italia all'Illiria, forse per far esercitare le reclute in scontri con le trib\u00f9 illiriche, per poi unirsi al governatore della Macedonia, Lucio Cornelio Scipione Asiatico, e sconfiggere Silla in Grecia. Ma i soldati chiaramente non volevano combattere con i loro concittadini e inoltre il mare era troppo agitato per una tranquilla traversata. Uno dei distaccamenti venne preso da una tempesta e i soldati sopravvissuti fuggirono alle loro case. Quando Cinna arriv\u00f2 ad Ancona per ristabilire l'ordine nell'esercito, scoppi\u00f2 un ammutinamento in cui rest\u00f2 ucciso da alcuni soldati.\nSecondo Plutarco, la ribellione inizi\u00f2 a causa dei sospetti dei soldati che Cinna avesse ucciso Gneo Pompeo Strabone. Secondo questa versione, Cinna, presumibilmente in ginocchio, implor\u00f2 piet\u00e0 al centurione che lo stava per assassinare, dandogli un anello con un prezioso sigillo, e lui rispose: \"Non sono venuto qui per sigillare accordi, ma per punire un tiranno illegale e malvagio\". Ma probabilmente questa versione \u00e8 stata appositamente inventata per conferire maggiore drammatizzazione al racconto, come tipico delle opere di Plutarco.\nFamiglia.\nAl momento della sua morte Cinna era sposato con Annia, da cui ebbe tre figli: Lucio, pretore nel 44 a.C., e altre due femmine. La pi\u00f9 grande and\u00f2 in sposa a Gneo Domizio Enobarbo, morto nella guerra contro i Sillani, la seconda era Cornelia Cinna, seconda moglie di Gaio Giulio Cesare, il famoso dittatore. Questo matrimonio, secondo alcuni, sarebbe stato organizzato da Cinna stesso ancora in vita.\nAnnia, dopo la morte del marito, si spos\u00f2 nuovamente con Marco Pupio Pisone Frugi Calpurniano.\nFonti.\nLucio Cornelio Cinna potrebbe aver ricoperto un ruolo prominente nelle memorie del suo nemico Lucio Cornelio Silla, il cui testo \u00e8 stato perduto con l'eccezione di qualche frammento. Cenni a Cinna e alle sue imprese si trovano in numerose opere di Marco Tullio Cicerone.\nNell\"'Ab Urbe Condita\" di Tito Livio, a giudicare dalle \"Periochae\", sarebbe apparso in numerosi libri. Il libro LXXIX avrebbe descritto il suo consolato e lo scoppio della guerra con Ottavio, il libro LXXX la cattura di Roma e il terrore di Cinna e Mario, mentre il libro LXXXIII la preparazione per la guerra con Silla e la morte. Ma di tutte queste parti sono pervenute solo le \"Periochae\".\nDue scrittori greci forniscono la maggior parte delle informazioni su Cinna: Plutarco, all'interno delle sue \"Vite parallele\", in particolare quelle dedicate a Silla, Mario e Pompeo, e Appiano di Alessandria, che dedic\u00f2 molta attenzione a Cinna nei capitoli 64-78 del primo libro dedicato alle guerre civili.\nAlcuni episodi della biografia di Cinna sono contenuti nelle raccolte di aneddotica storica latina come quelle di Valerio Massimo e Pseudo-Aurelio Vittore, e in una serie di valutazioni generali della storia romana, scritte da autori come Gaio Velleio Patercolo, Lucio Anneo Floro, Eutropio, e Paolo Orosio.\nLe informazioni su Cinna delle fonti antiche sono raccolte nella \"Realencyclop\u00e4die der Classischen Altertumswissenschaft\", chiamata anche Pauly-Wissowa.\nValutazione e interpretazione del personaggio.\nNelle fonti.\nDi Cinna si sa meno che di qualsiasi altro membro di spicco delle fazioni politiche nell'epoca delle guerre civili. M\u00fcntzer considera pi\u00f9 verosimili le testimonianze sulla personalit\u00e0 di Cinna lasciate dai giovani contemporanei di quest'ultimo, primo fra tutti Marco Tullio Cicerone: ma quest'ultimo di Cinna considera solo l'aspetto crudele, affiliato perlopi\u00f9 agli orrori del terrore mariano, e ci\u00f2 entra a far parte di una tradizione fondata da scrittori a favore di Silla che tendevano a demonizzare i protagonisti dello schieramento dei \"populares\" e ad esagerare la portata del massacro attuato da Mario e Cinna.\nAlla vigilia della prossima guerra civile, alla fine del 50 a.C., Cicerone scrisse che Cesare, se dovesse sconfiggere Pompeo, \"non sar\u00e0 pi\u00f9 clemente nella purga dei cittadini pi\u00f9 illustri di quanto lo fosse stato Cinna\", perch\u00e9 secondo lui, durante il regno di Cinna, \"tutti i diritti e ogni dignit\u00e0 furono violati nella repubblica\" e la morte o la dipartita di un certo numero di persone illustri portarono ad una situazione tale che Publio Antistio, un dicitore mediocre, divenne l'oratore pi\u00f9 importante in citt\u00e0.\nDiodoro Siculo fa denotare un certo disprezzo nei confronti di Cinna per il giuramento pronunciato e l'enormit\u00e0 dei crimini che aveva commesso; nella sua opera \"Bibliotheca historica\", la morte di Cinna diventa una meritata punizione di Nemesi, la dea della giustizia distributiva.\nPlutarco, nella scena del giuramento \"di fedelt\u00e0\" a Silla, cerca chiaramente di sottolineare la depravazione di Cinna, che non mantenne la parola data. Lo chiama sconsiderato e afferma che gi\u00e0 all'inizio della sua lotta con Gneo Ottavio \"lott\u00f2 per la tirannia\".\nAppiano riferisce che Cinna inizi\u00f2 a difendere i diritti degli italici \"come dicono\" a seguito di una tangente di trecento talenti, specificando inoltre che i suoi sostenitori, gi\u00e0 prima dello scoppio dei combattimenti di strada a Roma dell'87 a.C. erano armati, e che Gneo Ottavio era sostenuto dalla \"parte migliore del popolo\".\nGaio Velleio Patercolo credeva che l'abrogazione della carica di console di Cinna nell'87 a.C. fosse meritata, tuttavia, ne ha commentato la morte con le seguenti affermazioni:\nM\u00fcntzer ad ogni modo ammette chiaramente che, nel complesso, la personalit\u00e0 di Cinna rimane per noi avvolta dall'oscurit\u00e0.\nNella storiografia.\nTheodor Mommsen ha definito Cinna \"un uomo comune, guidato dal pi\u00f9 basso egoismo\". Il suggerimento di Appiano di una tangente sembrava allo storico tedesco credibile e credeva che Cinna fosse stato semplicemente comprato dai sostenitori di Caio Mario, rimanendo di per s\u00e9 \"l'espressione non tanto di un partito, quanto di un'accozzaglia di malcontenti senza un vero scopo politico\". Durante il terrore mariano a Roma, del resto, Cinna non ebbe il coraggio di fermare il suo alleato. Il potere di Cinna sembrava a Mommsen \"una combinazione del pi\u00f9 dispotico potere colla pi\u00f9 completa impotenza e incapacit\u00e0 dei reggenti\". Sia Mommsen sia molti altri storici videro il governo di Cinna come una vera e propria dittatura.\nMa nella storiografia degli ultimi decenni \u00e8 iniziata una certa rivalutazione. Molti storici vedono in Cinna il sovrano che ha notevolmente ammorbidito la politica di Gaio Mario: ha fermato il terrore, ha attuato una serie di riforme moderate e ha affrontato con successo gli estremisti nel suo stesso campo: Carbone e Mario il giovane.\nIl ricercatore russo G. Knabe considera Cinna, insieme ai fratelli Gracchi, Silla, Gaio Giulio Cesare e altri, un numero di \"personalit\u00e0 brillanti e nettamente definite che non si umiliano davanti alle tradizioni e all'opinione pubblica, agendo a proprio rischio e pericolo\", diventando \"un segno dei tempi, il simbolo che distingueva questa epoca dalla precedente e dalla successiva\".\nNella cultura.\nCinna \u00e8 un personaggio del romanzo \"\u0421\u0443\u043b\u043b\u0430\" di Georgy Dmitrievich Gulia e anche de \"I giorni della gloria\" di Colleen McCullough. In entrambi i libri, appare solo in connessione con gli eventi dell'88-86 a.C."}
{"id": "787102", "revid": "767487", "url": "https://it.wikipedia.org/wiki?curid=787102", "title": "One Wild Oat", "text": "One Wild Oat \u00e8 un film britannico del 1951, diretto da Charles Saunders.\nIn questo film l'attrice Audrey Hepburn interpreta il ruolo minore di una centralinista. Fu la sua prima apparizione cinematografica.\nTrama.\nL'avvocato Humphrey Proudfoot tenta di contrastare l'infatuazione di sua figlia per un noto donnaiolo, rivelandole il suo passato. Il tentativo gli si ritorce contro, quando il padre del giovane minaccia l'avvocato di rivelare a tutti il suo oscuro passato."}
{"id": "787107", "revid": "690118", "url": "https://it.wikipedia.org/wiki?curid=787107", "title": "MCLOS", "text": "MCLOS (sigla di Manual Command to Line Of Sight) \u00e8 il metodo di \"prima generazione\" per la guida dei missili.\nCon un missile MCLOS, l'operatore deve tenere d'occhio sia il missile che l'obbiettivo contemporaneamente e guidare il missile all'obbiettivo. Solitamente il missile viene manovrato con un joystick. Il MCLOS richiede un allenamento e una pratica considerevole per essere padroneggiato, oggi \u00e8 stato principalmente soppiantato dal pi\u00f9 semplice SACLOS.\nPrecisione.\nLa precisione raggiunta dai missili MCLOS \u00e8 difficile da raffigurare, siccome \u00e8 fortemente dipendente dalla bravura dell'operatore. Riscontri attuali mostrano che nelle operazioni di combattimento sia molto pi\u00f9 bassa di quella dei missili a guida SACLOS."}
{"id": "787108", "revid": "36426", "url": "https://it.wikipedia.org/wiki?curid=787108", "title": "Criptografia", "text": ""}
{"id": "787109", "revid": "767487", "url": "https://it.wikipedia.org/wiki?curid=787109", "title": "Secret Treaties", "text": "Secret Treaties \u00e8 il terzo album in studio dei Blue \u00d6yster Cult, pubblicato nell'aprile del 1974.\nAnche \"Secret Treaties\", cos\u00ec come il disco precedente, si mantiene su ottimi livelli qualitativi. Qui sono presenti canzoni come \"Career of Evil\" scritta con Patti Smith; \"ME 262\", molto heavy per i tempi, che parla del fenomenale jet tedesco Messerschmitt \"Schwalbe\" che appare anche sulla copertina dell'album; i riff incalzanti di \"Dominance and Submission\" e \"Harvester of Eyes\"; passando per la coinvolgente e progressiva \"Flaming Telepaths\"; sino ad arrivare ad \"Astronomy\", il loro capolavoro e una delle canzoni pi\u00f9 belle nella storia dell'hard rock.\nTutte queste canzoni pongono \"Secret Treaties\" tra le pietre miliari del rock."}
{"id": "787112", "revid": "1632387", "url": "https://it.wikipedia.org/wiki?curid=787112", "title": "I Hear Black", "text": "I Hear Black \u00e8 un album della thrash metal band Overkill pubblicato nel 1993 dalla Atlantic Records. \u00c8 il primo disco contenente la partecipazione di Tim Mallare come batterista."}
{"id": "787124", "revid": "76963", "url": "https://it.wikipedia.org/wiki?curid=787124", "title": "Lisa Lyon", "text": "Biografia.\nNonostante la statura di 1,60 m ed una corporatura esile di 54\u00a0kg, Lisa Lyon deve il suo successo al mondo del culturismo, di cui fu una delle pioniere. Il 16 giugno 1979 la IFBB organizz\u00f2 i campionati mondiali di culturismo femminile a Los Angeles, anche se in realt\u00e0 si trattava di una semplice competizione locale. Lisa Lyon vi prese parte e vinse facilmente la gara: nonostante fosse la sua prima apparizione nel mondo del culturismo agonistico, si ritir\u00f2 per sfruttare la sua immagine a scopi artistici.\nFu la prima culturista ad avere una foto pubblicata su \"Playboy\" (numero di ottobre 1980) e fu fotografata, tra gli altri, da Helmut Newton e Robert Mapplethorpe. Proprio Mapplethorpe ne fece il soggetto del suo libro \"Lady Lisa Lyon\", realizzato nei primi anni ottanta e pubblicato nel 1983, che costituisce la migliore opera fotografica dedicata al culturismo femminile di tutti i tempi.\nFilmografia.\nLisa Lyon ha avuto anche una breve carriera come attrice:"}
{"id": "787128", "revid": "287204", "url": "https://it.wikipedia.org/wiki?curid=787128", "title": "Shamarpa", "text": "Shamarpa (Tibetano: \u0f5e\u0fad\u0f0b\u0f51\u0f58\u0f62\u0f0b\u0f54\u0f0b; Wylie: Zhwa-dmar-pa; lett. \"Quello (\"pa\") dalla Corona (\"zhwa\") Rossa (\"dmar\")\", conosciuto anche come \"Shamar Rinpoche,\" \u00e8 il capo del lignaggio Shamarpa, il pi\u00f9 importante tra i vari lignaggi della scuola Karma Kagy\u00fc del Buddhismo tibetano, dopo quello dei Karmapa.\nStoria.\nIl primo Shamarpa, Khedrup Drakpa Senge (1283-1349), fu il discepolo principale del terzo Karmapa, Rangjung Dorje. Rangjung Dorje diede al discepolo la corona rosso-rubino ed il titolo di Shamarpa, stabilendo cos\u00ec, dopo quella del Karmapa stesso, la seconda linea di Lama reincarnati del Buddhismo tibetano (tulku). Questo fatto rappresent\u00f2 il compimento della predizione del secondo Karmapa, Karma Pakshi, che afferm\u00f2 \"I futuri Karmapa si manifesteranno in due forme\". Quando il quarto Karmapa, Rolpe Dorje, restitu\u00ec la corona rossa al secondo Shamarpa, ricord\u00f2 la predizione di Karma Pakshi, affermando: \"Tu sei una manifestazione, io sono l'altra. Perci\u00f2, noi abbiamo in egual misura la responsabilit\u00e0 di mantenere la continuit\u00e0 degli insegnamenti del lignaggio Kagyu\".\nIl 14\u00b0 Shamarpa fu Mipham Chokyi Lodro, nato a Derge in Tibet nel 1952 e morto nel 2014 a Renchen in Germania. All'et\u00e0 di quattro anni, egli venne riconosciuto come Shamarpa da suo zio, il 16\u00b0 Karmapa.\nDopo la morte del 16\u00b0 Karmapa, avvenuta nel 1981, il 27 settembre 1992 il Situ Rinpoche, la guida spirituale dei Tai Situpa, terzo lignaggio pi\u00f9 importante della scuola Kagyu, ha nominato 17\u00b0 Karmapa Ogyen Trinley Dorje, mentre lo Shamar Rinpoche, capo degli Shamarpa, in conflitto con il Tai Situpa, ha investito della stessa carica Trinley Thaye Dorje il 17 marzo 1994. La controversia che si \u00e8 creata, non si \u00e8 tuttora risolta ed ha generato divisioni in seno al buddhismo tibetano.\nShamarpa \u00e8 considerato la manifestazione del Buddha Amitabha. Tradizionalmente gli Shamarpa vengono associati al monastero di Yangpachen, vicino a Lhasa."}
{"id": "787132", "revid": "466539", "url": "https://it.wikipedia.org/wiki?curid=787132", "title": "Dunedin", "text": "Dunedin, in m\u0101ori \u014ctepoti, \u00e8 una citt\u00e0 e un'autorit\u00e0 territoriale della Nuova Zelanda situata nella regione di Otago, nell'Isola del Sud. Si tratta della seconda citt\u00e0 per estensione dell'Isola del Sud, e dell'ottava per popolazione a livello nazionale. Per ragioni sia storiche che culturali, Dunedin \u00e8 considerata una delle 4 citt\u00e0 pi\u00f9 importanti del paese.\nDunedin si trova in fondo allo stretto Golfo di Otago, che insieme alle colline sovrastanti fa parte di un antico vulcano inattivo.\nStoria.\nRecenti rilevazioni archeologiche sembrano far risalire l'origine dei primi insediamenti M\u0101ori nella regione alla fine dell'XI secolo. Successivamente vennero fondati e abbandonati numerosi villaggi, soprattutto nel XVII secolo. Uno di questi antichi insediamenti venne costruito nel 1785 proprio in quello che oggi \u00e8 il centro di Dunedin, ma venne abbandonato nel 1826.\nJames Cook costeggi\u00f2 la penisola di Otago fra il 25 febbraio e il 5 marzo 1770, annotando la presenza di pinguini e foche. Questo fece s\u00ec che i balenieri visitassero la zona a partire dal XIX secolo, con la nascita di alcuni contrasti con le popolazioni maori autoctone. Il primo europeo ad insediarsi nella zona di Dunedin fu un certo William Tucker nel 1815, anche se il primo villaggio permanente nacque solo nel 1831 in seguito alla costruzione di una stazione baleniera. Nel corso del decennio Dunedin divenne un porto molto attivo nella caccia alla balena, mentre varie epidemie ridussero notevolmente la popolazione maori.\nLa citt\u00e0 di Dunedin venne fondata nel 1848 da un gruppo di emigranti scozzesi; il nome della citt\u00e0 deriva da \"D\u00f9n \u00c8ideann\", il nome di Edimburgo in gaelico, a cui cercarono di richiamarsi anche nella progettazione del nuovo centro abitato. Nel 1852 Dunedin divenne la capitale della provincia di Otago, mentre nel 1861 la scoperta dell'oro a sudovest della citt\u00e0 richiam\u00f2 un gran numero di persone, facendo di Dunedin la citt\u00e0 neozelandese col pi\u00f9 alto tasso di sviluppo demografico fino al 1865. I nuovi arrivati provenivano da Irlanda, Italia, Francia, Germania e Cina, e fra di loro vi erano anche persone di religione ebraica.\nNel 1869 venne fondata l'Universit\u00e0 di Otago, la pi\u00f9 antica della Nuova Zelanda. A partire dal XX secolo Dunedin non fu pi\u00f9 la pi\u00f9 grande citt\u00e0 neozelandese, rimpiazzata dal notevolissimo sviluppo che si stava avendo nell'Isola del Nord, ma rest\u00f2 comunque un importantissimo centro, soprattutto culturale. Oggi Dunedin basa la sua economia sull'universit\u00e0 e sulle attivit\u00e0 di ricerca ad essa collegate, oltre che a tutti i servizi che ruotano intorno ad un centro con una grande popolazione di giovani."}
{"id": "787133", "revid": "301156", "url": "https://it.wikipedia.org/wiki?curid=787133", "title": "Derby della provincia di Alessandria", "text": ""}
{"id": "787134", "revid": "767487", "url": "https://it.wikipedia.org/wiki?curid=787134", "title": "The Shins", "text": "Gli Shins sono una band indie pop/indie rock statunitense, i cui attuali membri sono James Mercer (chitarra e voce), Mark Watrous (chitarra), Yuuki Matthews (basso), Nick Telling (armonica e metallofono) e Joe Plummer (percussioni).\nStoria.\nIl gruppo nasce ad Albuquerque, nel Nuovo Messico, come progetto marginale della band lo-fi Flake, di cui Mercer faceva parte, ma ha attualmente sede principalmente a Portland, nell'Oregon. Il loro sound \u00e8 generalmente associato ai generi indie pop e indie rock, in particolare alla corrente degli stessi che ne interpreta le sfumature pi\u00f9 melodiche e vicine al tradizionale folk statunitense, interpretazione peraltro comune ad altri artisti sotto contratto Sub Pop, quali il cantautore Samuel Beam \u2013 noto con il nome d'arte di Iron &amp; Wine \u2013 e la band Red Red Meat.\nIl loro brano pi\u00f9 noto \u00e8 \"New Slang\", presente nella colonna sonora del film \"La mia vita a Garden State\", prima opera da regista del noto attore Zach Braff, conosciuto principalmente per il suo ruolo nel telefilm \"Scrubs\". Lo stesso brano, primo dei due singoli estratti dall'album \"Oh, Inverted World\" del 2001, \u00e8 inoltre presente nella compilation Sub Pop 300, pubblicata come supplemento del numero di agosto 2008 della rivista musicale britannica Mojo.\nI membri della band sono inoltre noti per aver partecipato ad una puntata della quarta stagione del telefilm \"Una mamma per amica\" nel corso della quale interpretano in un locale di Miami il singolo \"So Says I\".\nLa canzone \"Simple Song\" estratta dall'album del 2012 \u00e8 stata utilizzata come colonna sonora del telefilm \"How I Met Your Mother\" nell'ultimo episodio dell'ottava stagione.\nInoltre la canzone \"A Comet Appears\" \u00e8 stata utilizzata come colonna sonora nel finale della prima puntata della serie tv \"Chuck\"."}
{"id": "787135", "revid": "1776051", "url": "https://it.wikipedia.org/wiki?curid=787135", "title": "Carpathia - A Dramatic Poem", "text": "Carpathia - A Dramatic Poem \u00e8 il secondo album in studio del gruppo musicale tedesco The Vision Bleak, pubblicato nel 2005."}
{"id": "787136", "revid": "79669000", "url": "https://it.wikipedia.org/wiki?curid=787136", "title": "Carpathia", "text": ""}
{"id": "787138", "revid": "73997", "url": "https://it.wikipedia.org/wiki?curid=787138", "title": "Vision bleak", "text": ""}
{"id": "787143", "revid": "1632387", "url": "https://it.wikipedia.org/wiki?curid=787143", "title": "W.F.O.", "text": "W.F.O. (\"Wide Fuckin' Open\") \u00e8 il settimo album della thrash metal band Overkill, pubblicato nel settembre 1994 dalla Atlantic Records."}
{"id": "787144", "revid": "1543377", "url": "https://it.wikipedia.org/wiki?curid=787144", "title": "Orange (Connecticut)", "text": "Orange \u00e8 un comune degli Stati Uniti d'America, nella contea di New Haven, nello Stato del Connecticut. La popolazione, secondo il censimento del 2010, era di abitanti.\nGeograficamente si trova a pochi chilometri dal Long Island Sound.\n\u00c8 attraversata dalla Interstate 95, l'autostrada che attraversa tutta la costa orientale degli Stati Uniti. Per questo si trova a circa 2 ore da New York e 3 ore da Boston.\nCuriosit\u00e0.\nNella citt\u00e0 di Orange vive il cantautore italo-americano John Ciambriello."}
{"id": "787150", "revid": "110157", "url": "https://it.wikipedia.org/wiki?curid=787150", "title": "The Joy of Gunz", "text": "The Joy Of Gunz \u00e8 il primo album dei Combichrist."}
{"id": "787152", "revid": "219110", "url": "https://it.wikipedia.org/wiki?curid=787152", "title": "SYN cookies", "text": "Il SYN cookie \u00e8 una tecnica per resistere a un attacco informatico Flood SYN (attacco SYN a valanga/allagamento) e viene definita dall'inventore Daniel J. Bernstein come una \"scelta particolare di sequenze iniziali TCP da parte dei TCP servers\".\nIn particolare, l'uso dei SYN cookies permette a un server di evitare la caduta della connessione quando la coda SYN \u00e8 piena comportandosi invece come se la coda SYN fosse stata ampliata.\nQuindi il server manda indietro la rispettiva risposta SYN+ACK al client, ma scarta l'entrata in coda del SYN. Se il server poi riceve un conseguente ACK di risposta dal client, \u00e8 capace di ricostruire l'entrata nella coda SYN, grazie alle informazioni codificate nella sequenza TCP.\nDefinizione.\nI SYN cookies sono una scelta particolare della sequenza iniziale TCP da parte dei server. La differenza tra la sequenza iniziale del server e quella del client \u00e8:\nQuesta scelta di sequenza iniziale \u00e8 in accordo con il requisito base TCP che la sequenza di numeri cresca lentamente. La scelta del server cresce in modo leggermente pi\u00f9 veloce di quella iniziale del client.\nFalsificazione cieca di connessione.\nSe un attaccante indovina una sequenza valida mandata all'host di qualcun altro, pu\u00f2 creare una connessione con quell'host.\nGli attaccanti possono provare a decriptare la funzione segreta del server, ispezionando una serie di cookies validi e provando a predirne uno valido nuovo. Per definire una funzione \"sicura\", la chance di successo dell'attaccante deve essere non troppo diversa dalla probabilit\u00e0 di indovinare in maniera casuale. Gli autenticatori di messaggi a chiave segreta sono progettati proprio per garantire questo tipo di sicurezza.\nAd esempio, la funzione che codifica l'input in 16 bytes, cripta il risultato tramite AES (Rijndael) con una chiave segreta ed estrae i primi 24 bit del risultato \u00e8 estremamente veloce e sembra essere sicura.\nNon importa quale sia la funzione usata, l'attaccante in qualche milione di tentativi di pacchetti di ACK casuali riuscir\u00e0 a creare una connessione. I server possono rendere questi attacchi pi\u00f9 costosi in due modi:\nL'introduzione di nuovo protocollo a 128 bit potrebbe rendere la creazione cieca della connessione praticamente impossibile.\nCritiche.\nL'uso dei SYN cookies non infrange nessun protocollo specifico e di conseguenza \u00e8 compatibile con ogni implementazione TCP.\nCi sono, comunque, alcune precauzioni da tenere a mente quando si usano i SYN cookies in quanto:\nMentre queste limitazioni rendono l'esperienza non ottimale, sono raramente notate lato client, perch\u00e9 sono applicate solo quando sotto attacco. In questa evenienza, la perdita di opzioni TCP per salvare la connessione \u00e8 considerata un costo accettabile.\nUn problema sorge quando il pacchetto con l'ACK finalizzato alla connessione (mandato dal client) viene perso e il protocollo del livello applicativo richiede che il server comunichi per primo. In questo caso, il client assume che la connessione sia stata stabilita correttamente e aspetta dal server il segnale previsto, o che rimandi il pacchetto SYN+ACK. In caso contrario, il server non \u00e8 avvertito della sessione e non manda il SYN+ACK perch\u00e9 \u00e8 scartata l'entrata della coda che l'avrebbe attivato.\nEventualmente, il client pu\u00f2 chiudere la connessione in base a un timer a livello di applicazione, ma questo pu\u00f2 risultare relativamente lungo.\nNel 2008, la versione 2.6.26 del kernel di Linux ha aggiunto un supporto limitato alle opzioni TCP, codificandole nel timestamp.\nIl nuovo standard Transazioni Cookie TCP (TCPCT) \u00e8 pensato per superare questi inconvenienti e migliorare qualche aspetto. Diversamente dai SYN cookies, TCPTC \u00e8 un'estensione del protocoll TCP e richiede compatibilit\u00e0 da entrambi gli estremi (client e server).\nConsiderazioni di sicurezza.\nI firewall pi\u00f9 semplici che sono configurati in modo da permettere tutte le connessioni in uscita ma per poter restringere le connessioni in entrata (ad esempio permettendo le connessioni sulla porta 80 ma bloccando tutte le altre), funzionano bloccando solo le richieste SYN sulle porte non volute. Se i SYN cookies sono attivi, bisogna fare attenzione ad assicurarsi che l'attaccante non sia capace di bypassare il firewall creando l'ACK, provando per tentativi fino a che uno non \u00e8 accettato. I SYN cookies dovrebbero essere attivati o disattivati in base alla porta, cosicch\u00e9 i SYN cookies attivati su una porta pubblica non causino un riconoscimento falso su una porta non pubblica."}
{"id": "787153", "revid": "599013", "url": "https://it.wikipedia.org/wiki?curid=787153", "title": "Aleksandr Sergeevic Pu\u0161kin", "text": ""}
{"id": "787155", "revid": "119763400", "url": "https://it.wikipedia.org/wiki?curid=787155", "title": "Gran Premio di Francia 1950", "text": "Il Gran Premio di Francia 1950 si \u00e8 disputato il 2 luglio 1950 sul circuito di Reims-Gueux, su una distanza di 64 giri, per un totale di km 500,160 (64 giri x 7,815\u00a0km).\nGara.\nA questa penultima prova del campionato, partecipano 18 piloti, alla guida di 7 Talbot-Lago T26C, 6 Maserati 4CLT, 3 Alfa Romeo 158, 1 Simca-Gordini T15, ed 1 Ferrari 125 privata. La casa modenese, infatti, non soddisfatta della prestazione della \"275\" aspirata nel precedente Gran Premio del Belgio, sta studiando un nuovo motore, che si riserva di fare debuttare nel Gran Premio d'Italia, a Monza, ultima gara prevista per questo 1\u00ba anno di Formula 1.\nAl via, \u00e8 Farina a prendere il comando, seguito da Fangio e da Fagioli, e gi\u00e0 si profila la solita lotta in famiglia tra i \"3F\", ma, al 17\u00ba giro, un guasto alla pompa della benzina, costringe il pilota torinese a fermarsi ai box, dando cos\u00ec la possibilit\u00e0, a Fangio, di portarsi in testa. Purtroppo, la sosta si protrae pi\u00f9 del previsto; Farina perde due giri, e quando torna in pista \u00e8 in settima posizione. Non \u00e8 una giornata fortunata per il pilota italiano e dopo qualche giro \u00e8 costretto a fermarsi nuovamente per lo stesso problema. Ma Farina non demorde, e, tornato in gara in quinta posizione, alle spalle dei due ormai imprendibili compagni di squadra, di Whitehead (3\u00ba) e di Manzon (4\u00ba), spinge al massimo, inanella una serie di 4 giri veloci, e conquista il 3\u00ba posto, ma, dopo soli due giri, \u00e8 costretto a fermarsi definitivamente lungo il percorso.\nIl primato di Fangio, fuori Farina, non \u00e8 mai stato messo in forse, ma il pilota argentino vuole dare una prova di forza, e, nelle fasi finali, marca il giro pi\u00f9 veloce, aggiudicandosi, per la seconda volta in questo mondiale (la prima era successo nel GP di Monaco) una fantastica tripletta: Pole Position, vittoria finale, e giro veloce.\nAlla vigilia di Monza, ultima gara del mondiale, ciascuno dei magici \"3F\" ha la possibilit\u00e0 di vincere il titolo, ed il favorito \u00e8 Fangio, che ha 4 punti di vantaggio su Farina.\nNote.\n\"Salvo indicazioni diverse le classifiche sono tratte da \""}
{"id": "787162", "revid": "1543377", "url": "https://it.wikipedia.org/wiki?curid=787162", "title": "Elezione incondizionata", "text": "L'elezione incondizionata \u00e8 una dottrina della teologia cristiana che precisa un aspetto della soteriologia calvinista. Sostenendo il principio della predestinazione, cio\u00e8 che Dio, dall'eternit\u00e0, ha gi\u00e0 prestabilito, secondo il Suo insindacabile e sovrano giudizio, chi, nell'ambito della storia umana, avrebbe ricevuto la grazia della salvezza e chi avrebbe lasciato, invece, seguire la via del peccato e delle sue conseguenze, questa dottrina afferma \"su quale base\" Egli abbia operato la scelta di salvare un certo numero di creature umane.\nLa base che il Calvinismo scorge nel messaggio della Bibbia per la scelta di Dio di salvare delle creature umane \u00e8 esclusivamente la libera espressione Sua misericordia, ad esclusione di qualunque merito o titolo che esse stesse possano avere.\n\u00c8 uno del Cinque punti del Calvinismo. La dottrina dell'elezione incondizionata \u00e8 stata codificata la prima volta dalla Confessione di fede belga del 1561 e riaffermata nei Canoni di Dordrecht (1619) e caratterizza storicamente la fede riformata com'\u00e8 espressa dalle varie confessioni di fede riformata.\nSommario della dottrina.\nL\"'elezione incondizionata\" \u00e8 la dottrina che afferma che Dio ha scelto coloro che si \u00e8 compiaciuto di portare alla conoscenza di S\u00e9 stesso, non sulla base di un qualsiasi merito mostrato dall'oggetto della Sua grazia e non sulla base della fede prevista (specialmente una decisione di fede). Dio ha eletto sulla sola base del consiglio della Sua volont\u00e0. Egli ha fatto questa scelta prima della fondazione stessa del mondo.\nQuesta dottrina non esclude, per\u00f2, la responsabilit\u00e0 umana di credere nell'opera redentiva di Cristo (Giovanni 3:16-18). La Scrittura presenta una tensione fra la Sovranit\u00e0 di Dio nella salvezza e la responsabilit\u00e0 umana di credere. Essa, per\u00f2, non cerca di risolvere questa \"contraddizione\". Entrambe sono verit\u00e0. Negare la responsabilit\u00e0 umana significa cadere nell'ipercalvinismo, negare la Sovranit\u00e0 di Dio significa cadere nell'Arminianesimo.\nGli eletti sono salvati perch\u00e9 compiano buone opere (Efesini 2:10). Le buone opere, quindi, non possono essere un ponte sull'abisso (formatosi alla Caduta), che separa l'essere umano a Dio. Le buone opere sono il risultato della grazia salvifica di Dio. Ecco perch\u00e9 l'apostolo Pietro afferma: \"Perci\u00f2, fratelli, impegnatevi sempre di pi\u00f9 a render sicura la vostra vocazione ed elezione; perch\u00e9, cos\u00ec facendo, non inciamperete mai\" (2 Pietro 1:10). Produrre un buon frutto nella vita \u00e8 indicazione che Dio ha seminato il seme della grazia nel terreno che Egli ha dissodato e reso fertile.\nObiezioni e considerazioni sull'elezione incondizionata.\nLoraine Boettner, uno storico e teologo calvinista, nel suo libro \"The Reformed Doctrine of Predestination\" ammette che i primi Padri della Chiesa prima di Sant'Agostino insegnavano l'assoluta libert\u00e0 della volont\u00e0 umana ed una sorta di sinergismo dove c'era una cooperazione tra la grazia ed il libero arbitrio. Egli scrive inoltre che Sant'Agostino fu il primo ad andare oltre i primi teologi, insegnando un'elezione incondizionata della grazia divina, restringendo la redenzione ad un cerchio definito di eletti.\nInoltre numerosi studiosi, apologeti ed autori cristiani, tra cui A.W. Tozer, N.T. Wright, William Lane Craig e C.S. Lewis, non condividono la dottrina calvinista dell'elezione incondizionata, affermando allo stesso tempo il libero arbitrio dell'uomo e la sovranit\u00e0 di Dio, rigettando perci\u00f2 la comprensione calvinista della predestinazione e dell'elezione.\nInfine la posizione opposta all'elezione incondizionata, cio\u00e8 l'elezione condizionata, afferma riguardo alla salvezza che l'elezione parla del piano eterno, misericordioso e certo di Dio in Cristo di avere un popolo da chiamare Suo tramite il ravvedimento e la fede. Inoltre nega che l'elezione significhi che da prima della creazione, Dio abbia predestinato alcune persone alla salvezza ed altre alla condanna. Questa dottrina \u00e8 cos\u00ec formulata nella dichiarazione di fede \"tradizionale\" o \"tradizionalista\" della Southern Baptist Convention, rifiutando cos\u00ec la soteriologia calvinista."}
{"id": "787166", "revid": "1305772", "url": "https://it.wikipedia.org/wiki?curid=787166", "title": "Pu\u0161kin", "text": "Il termine Pu\u0161kin, si riferisce a"}
{"id": "787172", "revid": "110157", "url": "https://it.wikipedia.org/wiki?curid=787172", "title": "Kiss the Blade", "text": "Kiss The Blade \u00e8 il secondo album (EP) dei Combichrist."}
{"id": "787174", "revid": "118459555", "url": "https://it.wikipedia.org/wiki?curid=787174", "title": "San Guinefort", "text": "San Guinefort (o Guignefort) era un cane levriero vissuto nel XIII secolo, che fu oggetto di devozione popolare quale santo per i miracoli che scaturirono presso la sua tomba, oggetto di culto e pellegrinaggi nella zona di Lione, a Sandrans, tra Ch\u00e2tillon-sur-Chalaronne e Marlieux.\nBiografia.\nSecondo la leggenda, il cane era di guardia in un castello dove il cavaliere suo padrone viveva col figlio di pochi mesi. Tornando un giorno dalla caccia, il cavaliere vide che la stanza del figlio era stata messa a soqquadro, con la culla rovesciata, mentre il cane aveva le zanne insanguinate. Del bambino, ancora in fasce, non v'era traccia. Credendo che il cane lo avesse sbranato, egli lo uccise immediatamente con la sua spada; tuttavia, poco dopo sent\u00ec il bambino piangere e lo trov\u00f2 illeso sotto la culla, assieme a una vipera uccisa dal cane. Esso, dunque, era stato protagonista di una lotta non per fare male al bambino, ma per salvargli la vita.\nUna volta compreso il terribile errore, il cavaliere, amaramente pentito, seppell\u00ec il cane in una tomba ricoperta di pietre. Ben presto, per\u00f2, si cre\u00f2 una strana situazione: sulla tomba del cane martire si accumulavano numerosi ex voto portati in ringraziamento dei miracoli e delle grazie che, secondo i popolani, il santo cane compiva, soprattutto a tutela dei bambini.\nCon il tempo, e soprattutto grazie a un incessante passaparola che dur\u00f2 secoli, la figura di Guinefort fu assimilata a quella di un santo umano, in carne e ossa. Il suo culto, pur proibito e osteggiato pi\u00f9 volte, resistette a tutte le condanne e venne abolito definitivamente solo negli anni '30 del XX secolo dalla Chiesa cattolica."}
{"id": "787178", "revid": "348652", "url": "https://it.wikipedia.org/wiki?curid=787178", "title": "SACLOS", "text": "SACLOS (acronimo di Semi-Automatic Command to Line Of Sight) \u00e8 un metodo di guida missilistica di \"seconda generazione\". Nel SACLOS, l'operatore deve continuamente puntare un dispositivo di vista ad un bersaglio mentre il missile \u00e8 in volo. L'elettronica nel sistema di puntamento e/o nel missile guida il missile al suo obiettivo.\nCi sono due modalit\u00e0 con cui il SACLOS funziona: filo o radio guidato e Beam-riding.\nSACLOS filo e radio guidato.\nIl dispositivo di puntamento pu\u00f2 calcolare la differenza angolare dalla posizione del missile alla posizione dell'obiettivo. Pu\u00f2 fornire istruzioni elettroniche al missile che correggono il suo percorso di volo cos\u00ec che percorra una linea retta dal dispositivo di puntamento all'obiettivo.\nQueste istruzioni vengono spedite sia via radio che via filo. I collegamenti radio hanno lo svantaggio che possono essere disturbati, d'altronde i collegamenti via filo hanno lo svantaggio di essere limitati dalla lunghezza del filo.\nSACLOS Beam-riding.\nCon i SACLOS Beam-riding, il dispositivo di puntamento emette un segnale direzionale che illumina l'obiettivo. Un sensore sul missile punta a quel segnale riflesso dall'obiettivo, oppure sulla coda del missile, punta al fascio dall'emettitore. L'elettronica sul missile lo mantiene centrato sul fascio.\nIl radar era la pi\u00f9 comune forma di segnali SACLOS nei primi sistemi, in quanto, nei ruoli aria-aria il bersaglio viene solitamente colpito da un segnale radar in ogni caso. Comunque, un missile guidato a fascio luminoso vola diretto al bersaglio, il che \u00e8 solitamente inefficiente per un bersaglio ad alta velocit\u00e0 come un aeromobile. Per questa ragione, la maggior parte dei missili anti-aerei seguono la loro propria strada all'obiettivo e non 'cavalcano' un fascio luminoso.\nUn uso pi\u00f9 moderno del beam-riding utilizza un illuminatore laser puntato dall'operatore. Questo illumina il bersaglio e la testa del missile ha un sensore per la frequenza della luce emessa dal laser e pu\u00f2 guidarsi da solo all'obiettivo."}
{"id": "787181", "revid": "767487", "url": "https://it.wikipedia.org/wiki?curid=787181", "title": "Andreas Sigismund Marggraf", "text": "Fu l'ultimo significativo chimico dell'era dei \"flogistici\" e scopr\u00ec che la bieta contiene saccarosio.\nLa vita.\nIl padre Henning Christian era il farmacista di corte ed insegn\u00f2 al giovane Andreas la farmacologia e la chimica. Pi\u00f9 tardi Andreas fu, come studente presso la Scuola di Chimica, allievo del professor Caspar Neumann, direttore del dipartimento di chimica sperimentale (farmacia) al Collegio medico-chirurgico di Berlino. Neumann introdusse Marggraf alla teoria flogistica, che doveva caratterizzare la sua vita. Per approfondire le sue conoscenze Marggraf studi\u00f2 chimica e fisica a Strasburgo, medicina ad Halle e metallurgia a Freiberg (Sassonia). Prima di tornare a Berlino nel 1735, visit\u00f2 a scopo di approfondimento alcuni impianti metallurgici e vari tipi di miniere.\nDi nuovo a Berlino, Marggraf lavor\u00f2 nella farmacia del padre \u201cAll'orso d'oro\u201d fino al 1738, anno in cui divenne membro stipendiato dell'Accademia delle Scienze di Berlino. Dal 1754 pot\u00e9 concentrarsi totalmente sulle sue ricerche chimiche, poich\u00e9 furono messi a sua disposizione da parte dell'Accademia un laboratorio ed un appartamento di servizio. Grazie alla sua scoperta della presenza di zucchero nella bieta (1747) divenne, alla morte del fino ad allora direttore Eller avvenuta nel 1760, a sua volta direttore del dipartimento matematico-fisico della Reale Accademia delle Scienze, incarico che mantenne fino alla sua morte. Nel suo laboratorio e nel suo appartamento subentr\u00f2 il suo seguace Franz Karl Achard.\nMaargraf si tenne lontano dalle polemiche sulla teoria chimica di allora e si dedic\u00f2 alle sue ricerche di laboratorio, comportamento che unitamente ai suoi successi nella ricerca gli frutt\u00f2 numerosi riconoscimenti."}
{"id": "787183", "revid": "125438022", "url": "https://it.wikipedia.org/wiki?curid=787183", "title": "Santi patroni cattolici (varie)", "text": "Lista di santi patroni cattolici il cui patronato non rientra in alcuna di queste categorie: nazioni, aree geografiche, citt\u00e0, paesi, professioni, animali."}
{"id": "787184", "revid": "729019", "url": "https://it.wikipedia.org/wiki?curid=787184", "title": "Porta Tiburtina", "text": "Porta Tiburtina o Porta San Lorenzo \u00e8 una porta d'ingresso nelle Mura Aureliane di Roma, attraverso la quale la via Tiburtina usciva dalla citt\u00e0.\nStoria.\nLa storia della porta inizia ben prima che le Mura Aureliane in cui \u00e8 inserita fossero edificate. Nel 5 a.C. Augusto costru\u00ec infatti un arco in questo punto, dove si incontravano tre acquedotti, l'\"Aqua Marcia\", l'\"Aqua Iulia\" e l'\"Aqua Tepula\", per consentire il passaggio degli stessi sopra la sede viaria. Da qui usciva infatti l'importante via Tiburtina (\"via per Tivoli\"), dalla quale si staccavano subito la via Collatina e un \"diverticulum ad lapicidinas vineae Quirini\". L'arco fu poi restaurato dagli imperatori Tito e Caracalla.\nTra il 270 e il 275 l'arco venne inglobato nelle Mura Aureliane: l'imperatore Aureliano ebbe necessit\u00e0 di fornire rapidamente delle mura difensive alla citt\u00e0, e ordin\u00f2 di inglobare il pi\u00f9 possibile nelle mura strutture gi\u00e0 esistenti (come ad esempio la casa privata, regolarmente espropriata, nei pressi della porta), anche per evitare di lasciarne fuori edifici che potessero essere usati da forze ostili. Un altro espediente per accelerare i tempi fu quello di aprire un'unica porta in corrispondenza o subito prima di un bivio; cos\u00ec la Porta Tiburtina si trova poco prima che l'omonima strada si divida dalla via Collatina, come la Porta Maggiore si trova in corrispondenza della biforcazione tra le vie Prenestina e Labicana, anche se in entrambi i casi la presenza degli archi degli acquedotti ha reso quasi obbligata la scelta.\nQuando poi l'imperatore Onorio, liberata la zona circostante dall'immensa mole di detriti accumulatasi in 130 anni (abbassando pertanto il livello stradale fin quasi alle fondamenta della cinta), restaur\u00f2 e rinforz\u00f2 le mura (401-402), costru\u00ec una seconda struttura, posta esternamente alla prima, sulla cui sommit\u00e0 furono aperte cinque piccole finestre, che illuminavano la camera da cui veniva manovrata la cancellata di chiusura della porta. In tal modo l'intera struttura si presenta con un doppio aspetto architettonico: quello romano repubblicano verso l'interno e quello tardoantico, con i merli e le torri, sul lato esterno. Inoltre, la base della porta esterna risulta essere circa un metro e mezzo sopraelevata rispetto alla base dell'arco augusteo e con un'apertura non simmetrica rispetto a quest'ultimo. Tutto ci\u00f2 dimostra quanto lo scopo della viabilit\u00e0 fosse del tutto secondario rispetto a quello della difesa.\nLa datazione della porta esterna \u00e8 comunque certificata da un'iscrizione quasi integra (visibile anche su un lato della vicina Porta Maggiore) che, oltre alle consuete lodi per gli imperatori Arcadio ed Onorio, riporta, come curatore dell'opera, il nome di Flavio Macrobio Longiniano, prefetto di Roma nel 402:\nL'iscrizione risulta di un certo interesse storico anche perch\u00e9 contiene il nome di Stilicone, il generale romano giustiziato nel 408 perch\u00e9 accusato di tradimento e connivenza con il visigoto Alarico I. Il suo nome sub\u00ec una \"damnatio memoriae\" e venne abraso da tutte le iscrizioni e cancellato da tutte le fonti ufficiali. Si tratt\u00f2 per\u00f2 di una \"damnatio\" parziale, perch\u00e9, mentre sull'iscrizione della Porta Tiburtina il nome di Stilicone risulta essere stato eliminato, non altrettanto \u00e8 accaduto su quella, identica, di Porta Maggiore.\nProbabilmente Onorio sostitu\u00ec anche le torri semicircolari dell'epoca di Aureliano con quelle quadrate tuttora esistenti.. Secondo altre versioni la squadratura delle torri potrebbe essere stata effettuata a seguito di un restauro, nel XVI secolo, ad opera di Alessandro Farnese.\nA partire dall'VIII secolo, la porta sub\u00ec quel processo di cristianizzazione della nomenclatura degli accessi cittadini, comune a molti altri ingressi, e cambi\u00f2 nome in \"Porta San Lorenzo\", poich\u00e9 subito dopo essere uscita dalla citt\u00e0, la via Tiburtina portava alla basilica di San Lorenzo fuori le mura. Infatti, \u201cdalla porta diramava un portico simile al Vaticano ed all'Ostiense, che conduceva al santuario Laurenziano.\u201d.\nAl tempo stesso, per\u00f2, il popolo inizi\u00f2 a chiamarla anche \"Capo de' Bove\" o \"Porta Taurina\", per i bucrani (teste di toro) che decorano sia il travertino dell'arco di Augusto che l'architrave della porta esterna. I due tori, per\u00f2, oltre che in posizione asimmetrica, sono anche molto diversi tra loro, essendo l'aspetto di quello interno molto pi\u00f9 grasso e pasciuto rispetto a quello esterno, magro e macilento; questa differenza era interpretata dal popolino medievale come la diversa condizione tra chi vive fuori e chi abita all'interno della citt\u00e0, protetto e al sicuro. Interessante anche una possibile chiave di lettura \u201cpolitica\u201d: in citt\u00e0 c'era il Papa, circondato dal clero e dai nobili.\nNel 410 qui si abbatterono inutilmente gli attacchi delle orde di Alarico I, che poi riusc\u00ec ad entrare pi\u00f9 a nord, dalla Porta Salaria, dando inizio a quello che pass\u00f2 alla storia come il Sacco di Roma.\nLa porta fece anche da palcoscenico alla Battaglia di Porta San Lorenzo (20 novembre 1347), in cui Cola di Rienzo ottenne una schiacciante vittoria contro i baroni, uccidendone il comandante Stefano Colonna il Giovane.\nL'arco eretto da Augusto, che ora forma il lato interno della porta e si trova ad un livello alquanto pi\u00f9 basso dell'odierno livello stradale, \u00e8 interamente in travertino, in ottimo stato di conservazione. L'attico \u00e8 attraversato dai tre acquedotti e reca tre iscrizioni . Quella superiore, in corrispondenza del canale della \"Aqua Iulia\", risale all'anno di costruzione dell'arco e riporta:\nAl centro, sulla conduttura dell'\"Aqua Tepula\", si trova l'iscrizione risalente al restauro di Caracalla nel 212:\nSul canale inferiore, quello dell'\"Aqua Marcia\", c'\u00e8 l'iscrizione celebrante il restauro voluto da Tito nel 79:"}
{"id": "787195", "revid": "110157", "url": "https://it.wikipedia.org/wiki?curid=787195", "title": "Sex, Drogen und Industrial", "text": "Sex, Drogen und Industrial \u00e8 il terzo album (EP) dei Combichrist."}
{"id": "787200", "revid": "106456", "url": "https://it.wikipedia.org/wiki?curid=787200", "title": "Willy Puchner", "text": "Biografia.\nWilly Puchner \u00e8 nato nel 1952 a Mistelbach in Bassa Austria figlio di due fotografi. Dal 1967 al 1974 ha frequentato l'Istituto Superiore Tecnico per gli studi grafici, dipartimento di fotografia. In seguito ha insegnato nella stessa scuola per 2 anni. Dal 1978 lavora come fotografo indipendente, disegnatore, artista e autore. Nel 1983 ha ottenuto il Premio Theodor K\u00f6rner.\nDal 1983 al 1988 ha studiato filosofia, pubblicistica, storia e sociologia. Nel 1988 si \u00e8 laureato in filosofia sociale con una tesi dal titolo \"Su fotografie private\".\nDal 1988 tiene numerose conferenze sul tema \"fotografia privata\" nelle universit\u00e0, nei musei e nelle gallerie.\nDal 1989 collabora regolarmente con la \"Wiener Zeitung\", il quotidiano pi\u00f9 vecchio del mondo.\nWilly Puchne \u00e8 diventato famoso famoso per il progetto \"la nostalgia dei pinguini\". Per quattro anni ha viaggiato con i suoi pinguini di poliestre \"Joe &amp; Sally\" al mare, nel deserto, a New York, Sydney, Pechino e Parigi, a Venezia, Tokio, Honolulu ed a Cairo per fotografarli in questi luoghi. Freddy Langer ha scritto su questo progetto per il giornale \"Frankfurter Allgemeine Zeitung\": Li ha lasciati posare in fronte di monumenti famosi come se fossero turisti e li ha fotografati. Cos\u00ec ha creato l'album di viaggio: \"La nostalgia dei pinguini\" (8 marzo 2001).\nA Willy Puchner piace molto lavorare con persone anziane\u00a0\u2013 cos\u00ec sono nati i seguenti progetti: \"Le persone di 90 anni\", \"Dialogo con l'anziano\", \"Le persone di 100 anni\", \"Storia di vita e fotografia\" e \"Amore e vecchiaia\".\nPubblicazioni in periodici.\n\"Extrablatt\" (Austria), \"konkret\" (Germania), \"Stern\" (Germania), \"Geo\" (Germania), \"Life\" (USA), \"Corriere della Sera\" (Italia), \"Marco Polo\" (Giappone), \"Universum\" (Austria), \"Falter\" (Austria), \"Wiener Zeitung\" (Austria), ecc."}
{"id": "787201", "revid": "308552", "url": "https://it.wikipedia.org/wiki?curid=787201", "title": "Santi patroni cattolici per nome", "text": "Lista di santi patroni cattolici, ordinati per nome:"}
{"id": "787202", "revid": "30610", "url": "https://it.wikipedia.org/wiki?curid=787202", "title": "Ragazzi fuori", "text": "Ragazzi fuori \u00e8 un film del 1990 diretto da Marco Risi. Ha vinto 2 David di Donatello 1991, come miglior regista a Marco Risi e miglior produttore a Claudio Bonivento.\nScritto e sceneggiato insieme ad Aurelio Grimaldi, questo film rappresenta il seguito di \"Mery per sempre\". Del 1992 \u00e8 il sequel ideale \"Vite perdute\", diretto da Giorgio Castellani.\nTrama.\nA Palermo il futuro per i ragazzi usciti dal carcere minorile Malaspina non appare roseo, perch\u00e9 i ragazzi non riescono a reinserirsi nella societ\u00e0: Natale, a causa del suo passato, non trova lavoro, cos\u00ec si d\u00e0 alla vita di strada. Matteo altrettanto si dedica al furto. Carmelo, rimasto guercio per un violento litigio avvenuto in carcere con Claudio, gestisce affari di droga con il padre ed i fratelli.\nAntonio, al quale vengono sequestrati l\"'Ape\" e della merce, \u00e8 costretto a chiedere aiuto a Carmelo, inducendolo allo spaccio di stupefacenti ma viene presto arrestato. Tornato al carcere di Malaspina, studia per ottenere la licenza media. Egli \u00e8 dispiaciuto dell'assenza del Prof. Terzi, protagonista del film precedente.\n\"Mery\" continua la strada del marciapiede per quindi essere chiamata alla sbarra per le lesioni arrecate a un suo cliente. Nonostante le suppliche di costui, dimentico dell'episodio, subir\u00e0 una dura condanna, da scontare nel carcere dell'Ucciardone. \"King Kong\" lavora dapprima come falegname poi come cameriere; coinvolto in un furto da un suo amico, verr\u00e0 assassinato al termine di un inseguimento a piedi da un agente della Polizia di Stato\nClaudio, infine, uscito dal carcere minorile Filangieri di Napoli, torna a Palermo, si sposa, ha una figlia e lavora come meccanico ma Carmelo, che aveva perso un occhio per una colluttazione avuta con l'altro in carcere, lo riconosce e, dopo averlo picchiato a sangue mentre stava rincasando, lo sequestra e lo uccide. La polizia trova un corpo carbonizzato nella discarica di Bellolampo e dall'abbigliamento si deduce l'identit\u00e0 di Claudio.\nIl film termina con una serie di foto che ritraggono ciascun ragazzo, con il rispettivo commento fuori campo, dal quale emerge un quadro non ottimistico, tranne forse qualche rassegnata eccezione. L'ultimo a parlare \u00e8 un genitore il cui figlio \u00e8 stato ucciso in circostanze mai chiarite dalla polizia e per le quali le autorit\u00e0 si mostrano reticenti.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "787204", "revid": "466539", "url": "https://it.wikipedia.org/wiki?curid=787204", "title": "Clinton", "text": ""}
{"id": "787205", "revid": "322321", "url": "https://it.wikipedia.org/wiki?curid=787205", "title": "San Pietro in Gu", "text": "San Pietro in Gu (\"San Piero en G\u00fa\" in veneto) \u00e8 un comune italiano di abitanti in provincia di Padova in Veneto, situato a nord-ovest del capoluogo della provincia.\nGeografia fisica.\nIl paese confina a nord con Pozzoleone e Bressanvido, a est con Carmignano di Brenta, a sud con Gazzo e Grantorto, a ovest con Bolzano Vicentino e Quinto Vicentino.\nStoria.\nLa pi\u00f9 antica testimonianza storica \u00e8 verosimilmente la localit\u00e0 Castellaro, dove si trovava un insediamento fortificato costituito da un terrapieno circondato da un fossato. Si trattava di un tipico castelliere legato alla civilt\u00e0 Terramare: originario del XII secolo a.C., il sito continu\u00f2 ad ospitare strutture difensive sino al medioevo.\nIn epoca romana San Pietro in Gu fu certamente frequentata grazie al transito della via Postumia e il suo territorio benefic\u00f2 di opere di bonifica idraulica e disboscamento.\nL'attuale centro abitato \u00e8 per\u00f2 di origine medievale e si svilupp\u00f2 probabilmente grazie all'opera dei benedettini dei Santi Felice e Fortunato di Vicenza. Nel 1191 fu redatto il primo documento che cita il paese (\"villa de Sancto Pietro in Gudi\"), propriet\u00e0 del suddetto monastero e amministrata dal gastaldo Rodolfo. Riguardo al toponimo, \"San Pietro\" \u00e8 probabilmente legato alla presenza dei monaci (da notare, per\u00f2, che il patrono del paese \u00e8 San Lorenzo), mentre \u00e8 pi\u00f9 difficile determinare l'origine della particella \"Gu\": potrebbe richiamare alla presenza di un guado sul fiume Brenta, derivare dal latino \"gualdum\" \"bosco\" o, ancora, dal tedesco \"gute\" \"bene, possedimento\".\nNel 1404 pass\u00f2 con tutto il Vicentino (\u00e8 entrata a far parte della provincia di Padova solo in epoca moderna) alla Repubblica di Venezia. Fu un periodo di stabilit\u00e0 che vide fiorire anche qui la civilt\u00e0 delle ville venete.\nSul finire del Settecento si ebbe l'avvento di Napoleone. Di questi anni va segnalato un episodio tramandato dal canonico Gian Maria Sale, che racconta come proprio il Bonaparte sal\u00ec sul campanile della parrocchiale per assistere agli scontri con gli Austriaci lungo il Brenta e alloggi\u00f2 in tale occasione nella Villa Negri-Rigon. Durante l'amministrazione francese si ebbe anche l'istituzione dell'odierno comune (gi\u00e0 diviso in San Pietro in Gu, Barche, Armedola e Calonega), nonch\u00e9 la costruzione del cimitero.\nSotto gli Austriaci (1815-1866) si ebbe la costruzione della Strada Regia Trevisana e il passaggio dalla provincia di Vicenza a quella di Padova.\nDurante la grande guerra, a causa della vicinanza con l'altopiano di Asiago, vi furono costruiti un campo d'aviazione e un deposito di munizioni. Della seconda guerra mondiale va ricordata la resistenza partigiana, che vide tra i suoi protagonisti Giacomo Prandina e Francesco Tasca, nonch\u00e9 la seconda Brigata Damiano Chiesa.\nMonumenti e luoghi d'interesse.\nArchitetture religiose.\nDedicata a San Lorenzo ha avuto un periodo di costruzione che si \u00e8 protratto dal 1906 fino al 1937. Il nuovo edificio \u00e8 sorto sulle basi della precedente del XVIII secolo.\n\u00c8 il monumento artistico di epoca medioevale pi\u00f9 importante del paese. Datata 1297, questa chiesetta situata nella contrada di Arm\u00e8dola \u00e8 adornata esternamente da affreschi databili intorno al XIV e al XV secolo.\nPrima della sua demolizione nel 1815 la torre campanaria originaria era posta sul lato nord della chiesa, la causa della demolizione fu il danno provocato da un fulmine. Il campanile odierno \u00e8 stato realizzato tra il 1816 e il 1819 su progetto dell'architetto Antonio Piovene.\nArchitetture civili.\nRisalente al 1930 \u00e8 opera dell'ingegnere G. Chemello. Simile per tipologia al palazzo fiorentino, presenta bifore a tutto sesto e decorazioni a festoni monocrome sulla facciata principale. Il soffitto del vano scale \u00e8 decorato a cassettoni.\nOriginario del XIII secolo l'edificio ha continuamente subito modifiche ed ampliamenti. Posseduta dal 1445 dalla famiglia vicentina dei Capra, in seguito ai restauri apportati dalla famiglia Boschetti (proprietaria dal 1922), si possono notare su una facciata decorazioni pittoriche di stile tardo gotico, cos\u00ec come le finestre a sesto acuto (risalenti al XV sec.).\nCostruita intorno alla met\u00e0 del Settecento, presenta il suo ingresso principale rivolto a sud, incorniciato da quattro lesene che sostengono una trabeazione soprastante. Antistante al corpo principale (sulla sinistra) si trova un piccolo edificio con annesso un lungo porticato, la villa \u00e8 nel degrado a causa dell'abbandono cosicch\u00e9 del giardino originale non resta traccia.\nGeografia antropica.\nFrazioni.\nIl comune \u00e8 costituito da una sola frazione, la stessa San Pietro in Gu, comprendente le seguenti localit\u00e0:"}
{"id": "787208", "revid": "1974457", "url": "https://it.wikipedia.org/wiki?curid=787208", "title": "Mansioni", "text": "Le mansioni, nel diritto del lavoro italiano, indicano l'insieme dei compiti e delle specifiche attivit\u00e0 che il prestatore di lavoro deve eseguire nell'ambito del rapporto di lavoro.\nEsse costituiscono l'oggetto specifico dell'obbligazione lavorativa, generalmente sono individuate nel contratto di lavoro.\nDescrizione generale.\nBisogna distinguere tra le mansioni esecutive e i compiti. Generalmente le prime sono correlate ad attivit\u00e0 lavorative strettamente legate agli ordini ricevuti dal datore di lavoro, mentre Per quanto riguarda la definizione dei secondi, in questo caso c'\u00e8 una prestazione lavorativa che mette in campo anche le capacit\u00e0 intellettive di colui che le svolge. Le mansioni costituiscono l'oggetto dell'obbligazione dovuta dal lavoratore con la sua prestazione (il corrispettivo della prestazione di lavoro \u00e8 la retribuzione).\nIl \"ruolo\", invece, \u00e8 lo specifico incarico o posizione del lavoratore all'interno dell'organizzazione. Un ruolo presuppone, oltre che determinati compiti e mansioni (responsabilit\u00e0 ed eventualmente autorit\u00e0), anche specifiche \"competenze\" e capacit\u00e0.\nDisciplina normativa.\nTutto questo trova fondamento nel principio di contrattualit\u00e0 delle mansioni, di cui all'art. 2103 del codice civile italiano, come novellato dall'art. 13 della legge 20 maggio 1970, n. 300 e dal d.lgs. 15 giugno 2015, n. 81 secondo cui:\nPer i dipendenti della pubblica amministrazione italiana, il d.lgs. 30 marzo 2001, n. 165 diposne:\nIl demansionamento unilaterale da parte del datore \u00e8 quindi possibile in forma scritta, ma il lavoratore conserva il diritto al livello di inquadramento, da cui segue il diritto alla piena retribuzione di cui godeva in precedenza. Tuttavia, \u00e8 possibile che in \"sede protetta\" datore e dipendente si accordino per un nuovo contratto individuale di lavoro, che modifichi anche il livello di inquadramento e la categoria legale. Dopo sei mesi continuativi in nuovoe mansioni superiori, se non ha avuto luogo per ragioni sostitutive di altro lavoratore in servizio, il lavoratore acquisisce il diritto al livello di inquadramento superiore corrispondente alle nuove mansioni.\nLa definizione.\nLa legge 13 maggio 1985, n. 190, all'art. 1 modificando l'art. 2095 del codice civile ed ha definito le categorie di prestatori di lavoro subordinato, come pure definiti nella contrattazione collettiva. Inoltre, il lavoratore non pu\u00f2 essere trasferito da una unit\u00e0 produttiva ad un'altra se non per comprovate ragioni tecniche, organizzative e produttive, disponendo che ogni patto contrario sia nullo.\nAi CCNL di categoria \u00e8 affidata la disciplina di qualifica e categoria dette \"declaratorie\", con l'elenco dei compiti che il datore pu\u00f2 richiedere per un dato profilo professionale previsti, che viene associato ad un livello di inquadramento. L'impresa a sua volta pu\u00f2 sena alcun obbligo a dotarsi di un mansionario interno con l'elenco dei compiti, servizi e scadenze temporali che devono essere rispettate dai singoli dipendenti e/o per profili professionali. \u00c8 vero quindi che il prestatore di lavoro pu\u00f2 essere adibito alle mansioni di assunzione, ma anche alle mansioni corrispondenti alla categoria o livello superiore che abbia successivamente acquisito oppure a mansioni equivalenti a quelle ultime effettivamente svolte, senza alcuna diminuzione della retribuzione.\nLa modifica.\n\u00c8 possibile modificare le mansioni del lavoratore, attraverso il cosiddetto \"ius variandi\", che indica il potere del datore di lavoro di modificare le mansioni del lavoratore oltre l'ambito convenuto, nel rispetto della legge, dei contratti collettivi e del principio generale di buona fede. In ogni caso, secondo il principio di cui all'articolo 36 della Costituzione italiana, il lavoratore ha diritto ad una retribuzione dignitosa e proporzionata alla qualit\u00e0 e quantit\u00e0 del suo lavoro. Inoltre, al fine di tutelare il lavoratore che abbia acquisito una professionalit\u00e0 l'assegnazione stessa diviene definitiva, ove la medesima non abbia avuto luogo per sostituzione del lavoratore assente con diritto alla conservazione del posto, dopo un periodo fissato dai contratti collettivi, e comunque non superiore a tre mesi.\nIn particolare l'art. 2103 c.c afferma che nel caso di assegnazione a mansioni superiori il prestatore ha diritto al trattamento corrispondente all'attivit\u00e0 svolta. Inoltre la norma vieta l'assegnazione del lavoratore a mansioni inferiori (cd. mobilit\u00e0 verso il basso), a meno che non si sia in presenza di esigenze straordinarie sopravvenute e temporanee, oppure per tutelare la salute del lavoratore o il suo interesse alla conservazione del posto di lavoro (\u00e8 il caso della lavoratrice madre), ovvero in caso di crisi aziendale con soppressione del posto di lavoro e delle corrispondenti mansioni. Per motivi sanitari il lavoratore pu\u00f2 essere tuttavia temporaneamente assegnato a mansioni inferiori per essere allontanato da esposizioni nocive (art. 8 d.lgs. 15 agosto 1991 n. 277). In caso di tale assegnazione, che deve riguardare mansioni equivalenti o anche inferiori, il datore di lavoro deve dare attuazione alla prescrizioni del medico competente ed al lavoratore viene comunque garantito il trattamento corrispondente alle mansioni di provenienza. Il Jobs Act ha ampliato le ipotesi nelle quali sia lecito il demansionamento del lavoratore, ma sempre a retribuzione e livello di inquadramento contrattuale invariati. Oltre questi casi, il lavoratore pu\u00f2 legittimamente rifiutarsi di svolgere mansioni diverse da quelle per le quali \u00e8 stato assunto.\nNel settore pubblico, \u00e8 nulla l'assegnazione del dipendente a mansioni superiori se non per sostituzione ovvero temporanea vacanza in organico, mentre sono avviate procedure di selezione tramite concorso. Il dipendente ha diritto alla differenza retributiva fra i due livelli di inquadramento, e il dirigente risponde del maggior onere se ha agito per dolo o colpa grave (d. lgs. 165/2001, art. 52, comma 5, non derogabile dai contratti collettivi)."}
{"id": "787209", "revid": "108678", "url": "https://it.wikipedia.org/wiki?curid=787209", "title": "Distretto delle Isole Chatham", "text": ""}
{"id": "787210", "revid": "399", "url": "https://it.wikipedia.org/wiki?curid=787210", "title": "Biodegradabilit\u00e0", "text": ""}
{"id": "787213", "revid": "287204", "url": "https://it.wikipedia.org/wiki?curid=787213", "title": "Chatillon-sur-Chalaronne", "text": ""}
{"id": "787224", "revid": "110157", "url": "https://it.wikipedia.org/wiki?curid=787224", "title": "Everybody Hates You", "text": "Everybody Hates You \u00e8 il quarto album dei Combichrist.\nTracce.\nCD 1\nCD 2"}
{"id": "787225", "revid": "30610", "url": "https://it.wikipedia.org/wiki?curid=787225", "title": "Bernard Dubourg", "text": "Biografia.\nProfessore di filosofia, ellenista, poeta, Bernard Dubourg ha pubblicato su \"Tel Quel\" e nella rivista \"PO&amp;SIE\". \u00c8 autore di diversi libri di poesia, d'una traduzione dell'opera del poeta inglese contemporaneo J.H. Prynne e della traduzione in francese dei trattati di M. Gaster e J.A. Montgomery sui Samaritani (Ed. O.E.I.L., 1984 et 1985). Ha anche tradotto e commentato il \"Sefer Yetsirah\". Ha poi pubblicato \"L'Invention de J\u00e9sus\", opera in due volumi, pubblicata da Gallimard, nella collana \"L'Infini\" (tomo I, \"L'H\u00e9breu du Nouveau Testament\", 1987; tomo II, \"La Fabrication du Nouveau Testament\", 1989). Al momento del suo decesso lavorava al seguito del suo progetto con un'analisi dell'Apocalisse di Giovanni.\n\"L'Invention de J\u00e9sus\" sviluppa una tesi che non si collega n\u00e9 alla Tesi mitista del Ges\u00f9 non storico, n\u00e9 alla ricerca del Ges\u00f9 storico. \"L'H\u00e9breu du Nouveau Testament\" tenta di dimostrare che il corpus neo-testamentario \u00e8 stato composto originariamente in lingua ebraica secondo le procedure tradizionali del midrash, tra cui la gematria. \"La Fabrication du Nouveau Testament\" ha l'obiettivo di dimostrare come Ges\u00f9 e Paolo siano dei personaggi che, secondo la logica della loro fabbricazione, non hanno niente a che fare n\u00e9 con la storia, n\u00e9 col caso, n\u00e9 con la mitologia o la fantasia ma sono due invenzioni, due scoperte del midrash giudaico. Da questo nasce secondo Dubourg il cristianesimo delle origini."}
{"id": "787228", "revid": "767487", "url": "https://it.wikipedia.org/wiki?curid=787228", "title": "Alleanza Civica di Serbia", "text": "L'Alleanza Civica di Serbia (in serbo: \"Gra\u0111anski Savez Srbije\" - GSS) \u00e8 stato un partito politico di ispirazione liberaldemocratica attivo in Serbia dal 1992 al 2007, quando \u00e8 confluito nel Partito Liberal-Democratico.\nStoria.\nNascita.\nIl partito si presenta come il prosecutore ideale dell'Unione delle Forze Riformiste di Jugoslavia e raccoglie al suo interno le istanze dell'Associazione per l'Iniziativa Democratica Jugoslava. Il nuovo soggetto politico mostra un chiaro orientamento civico, pacifista ed internazionalista; in particolare, il leader Vesna Pesic si fa portavoce del non-intervento serbo nella guerra serbo-bosniaca. Il partito raccoglie cos\u00ec un elevato numero di eminenti personaggi pubblici, professori universitari, scienziati, artisti: tra i membri del partito, molti sono fondatori e attivisti di molte organizzazioni non governative di primo piano (Centro di Azione contro la guerra, Circolo di Belgrado, Belgrado Centro per i diritti umani).\nIn vista delle elezioni parlamentari del 1992, all'interno del partito si presentano il Partito Popolare dei Contadini e la Lega dei Socialdemocratici di Voivodina. Il GSS, nonostante il tentativo di unire le forze dell'opposizione, non entra tuttavia in Parlamento.\nNel DEPOS.\nIn occasione delle elezioni parlamentari del 1993, il partito decide di prendere parte alla coalizione costituita dal Movimento Democratico di Serbia, che raccoglie anche Movimento del Rinnovamento Serbo e Partito Democratico di Serbia. Tuttavia, il Depos non si discoster\u00e0 in modo significativo dai consensi ottenuti nella precedente tornata.\nA causa della mancanza delle condizioni per elezioni libere ed eque, l'Alleanza Civica, insieme ad altri partiti democratici e di opposizione, boicottano le elezioni parlamentari del 1997, dedicandosi al rafforzamento del partito e ad ampliare il partito e le sue conseguenze.\nNella DOS.\nAlle elezioni parlamentari del 2000, GSS prese parte alla coalizione Opposizione Democratica di Serbia (DOS) contraria ai governi di Slobodan Milo\u0161evi\u0107. Il DOS vinse le elezioni con il 64,1% dei voti, eleggendo 176 seggi su 250. Ben presto la coalizione implose a causa dei distinguo tra gli esponenti moderati del Partito Democratico di Serbia (DSS) ed i socialdemocratici del Partito Democratico (DS).\nScioglimento.\nIl GSS decise di rimanere alleato con il DS, presentando propri candidati nelle liste dei \"democratici\". Alle elezioni parlamentari in Serbia del 2003 il DS ottenne il 12,3% dei voti ed elesse 37 seggi, di cui 2 andarono a GSS. Poco dopo la consultazione elettorale, tuttavia, il GSS si divise in due correnti: l'una, favorevole alla fusione con il DS; l'altra, favorevole al mantenimento di una struttura autonoma. La componente \"autonomista\", guidata dalla Micic, prevalese al congresso del dicembre 2004. Il GSS intendeva cos\u00ec rimarcare la propria differenza rispetto al DS, tanto pi\u00f9 dopo aver ottenuto l'ingresso nell'ELDR, mentre i \"democratici\" avevano scelto il Partito Socialista Europeo.\nAlle elezioni parlamentari del 2007, i \"civici\" si presentano in una lista unitaria con Unione Socialdemocratica, Lega dei Socialdemocratici di Voivodina e Partito Liberal-Democratico (nato da una scissione all'interno del DS). La lista unitaria si pone come la componente pi\u00f9 europeista e favorevole all'indipendenza del Kosovo. La lista unitaria supera lo sbarramento del 5% ed elegge 15 seggi.\nNel stesso 2007, l'Alleanza Civica confluisce nel Partito Liberal-Democratico."}
{"id": "787229", "revid": "46291", "url": "https://it.wikipedia.org/wiki?curid=787229", "title": "Mandragora autumnalis", "text": "La mandragola autunnale (\"Mandragora autumnalis\" Bertol., 1820) \u00e8 una pianta appartenente alla famiglia delle Solanaceae.\nMorfologia.\n\u00c8 una pianta erbacea perenne, emicriptofita, acaule.\n\u00c8 dotata di una grossa radice a fittone, di aspetto grossolanamente antropomorfo\nLe foglie, di forma ovato-oblunga, corrugate, sono disposte a formare una rosetta basale al centro della quale, in autunno, \u00e8 presente un ciuffo di fiori peduncolati, con corolla violacea, imbutiforme, lunga 3\u20134\u00a0cm, suddivisa in 5 lobi.\nIl frutto \u00e8 una bacca ovoidale, di colore giallo-arancio, lunga fino a 3\u00a0cm.\nDistribuzione e habitat.\n\u00c8 diffusa nella area mediterranea meridionale, dal Portogallo alla Grecia, dalla Sardegna al Nord Africa e al Medio Oriente.\nPredilige i terreni calcarei soleggiati.\nUsi.\nLa conformazione antropomorfa delle sue radici ha probabilmente contribuito a far attribuire alla mandragola poteri sovrannaturali in molte tradizioni popolari.\nLa mandragora contiene alcuni alcaloidi la cui azione \u00e8 simile a quella dell'atropina."}
{"id": "787234", "revid": "1226", "url": "https://it.wikipedia.org/wiki?curid=787234", "title": "Immagine Disco", "text": ""}
{"id": "787235", "revid": "767487", "url": "https://it.wikipedia.org/wiki?curid=787235", "title": "Martino Martini (politico)", "text": "Biografia.\nNato da una famiglia operaia di San Giovanni Valdarno, ebbe come primo padre spirituale don Antonio Torrini. Laureatosi in Lettere e Filosofia all'Universit\u00e0 di Firenze nel 1926, nello stesso anno consegu\u00ec l'abilitazione all'insegnamento nei licei statali. Rifiutando di associarsi al Partito Nazionale Fascista, non\nottenne la cattedra relativa, limitandosi ad insegnare storia e lettere in un istituto privato di suore a San Giovanni Valdarno. Nel 1947 fu reintegrato nell'insegnamento nei licei statali. \nFigura di rilievo del cattolicesimo democratico della zona, dal 1946 fu consigliere\ncomunale di San Giovanni Valdarno. Fu quindi eletto Senatore nella II e nella III Legislatura per la Democrazia Cristiana, nel collegio di Montevarchi. Il secondo mandato fu interrotto dalla morte."}
{"id": "787237", "revid": "729019", "url": "https://it.wikipedia.org/wiki?curid=787237", "title": "Contro Ratzinger 2.0", "text": "Contro Ratzinger 2.0. Scontro di civilt\u00e0 e altre sciocchezze \u00e8 un saggio pubblicato anonimo nel 2007 da Isbn Edizioni.\nL'autore, in questo seguito di \"Contro Ratzinger\", analizza la \"lectio magistralis\" di papa Benedetto XVI tenuta a Ratisbona il 12 settembre 2006.\nContenuti.\nLa polemica immediata \u00e8 fondata su una citazione dell'imperatore bizantino Manuele II Paleologo, che in una lettera a un amico islamico ebbe a scrivere: \"Mostrami pure ci\u00f2 che Maometto ha portato di nuovo, e vi troverai soltanto delle cose cattive e disumane, come la sua direttiva di diffondere per mezzo della spada la fede che egli predicava\".\nSecondo l'autore, Benedetto XVI nella sua lezione commette un grave errore nell'attribuzione cronologica di una sura del Corano, un insulto citando un'opinione offensiva verso la religione islamica e una dimenticanza riguardo al fatto che \"nella storia della Chiesa ha pieno diritto di cittadinanza l'argomento secondo cui la sapienza di Dio eccede talmente la ragione umana da rendere inefficace ogni sforzo razionale dell'uomo teso a interpretare la creazione\".\nAltri spunti polemici sono dati dal fatto che l'autore contesta il dogma dell'infallibilit\u00e0 papale, l'errore cronologico e logico che mina alle fondamenta l'equivalenza del Pontefice tra cristianesimo e ragione (il \"logos\" dei greci)\nIn conclusione viene rivolta un'accusa contro il presunto appiattimento dei media e la deferenza acritica nei confronti della Santa Sede: \"In Italia \u00e8 in atto una sorta di evirazione preventiva, molto politically correct, di tutto ci\u00f2 che potrebbe, a ragione o a torto, urtare la sensibilit\u00e0 della religione pi\u00f9 in voga\".\nIn definitiva il libro critica quello che ritiene uno stato attuale di autolimitazione della libert\u00e0 d'opinione e cerca d'indirizzare il dibattito intorno al Papa secondo un punto di vista storico e filosofico."}
{"id": "787241", "revid": "123695129", "url": "https://it.wikipedia.org/wiki?curid=787241", "title": ".iso", "text": ".iso \u00e8 una estensione utilizzata generalmente per file immagine, cio\u00e8 un file che contiene l'intero contenuto di un archivio, che pu\u00f2 essere usato direttamente (tramite software di emulazione) oppure scritto su un supporto ottico (CD o DVD ed esempio) tramite il processo di \"masterizzazione\".\nIl nome dell'estensione deriva da ISO 9660, il file system standard per i CD-ROM e che coincide con il contenuto del file ISO.\nCompatibilit\u00e0.\nQuesta estensione \u00e8 tra le pi\u00f9 comuni utilizzate per salvare su un unico file tutto il contenuto di un DVD, ed \u00e8 dunque riconosciuto da quasi tutti i software utilizzati per la masterizzazione.\nUtilizzo.\nLe immagini ISO possono essere utilizzate per salvare su un singolo file tutti i dati contenuti su un CD/DVD, esattamente come sono stati scritti. In questo modo, si potr\u00e0 rimasterizzare in seguito l'immagine, emularla con particolari software o renderla disponibile su reti P2P in modo semplice.\nMasterizzazione.\nL'utilizzo pi\u00f9 comune dei file \".iso\" \u00e8 quello di essere masterizzato su CD o DVD vergine in modo da riportare il contenuto direttamente sul supporto masterizzato. Questo CD/DVD appena masterizzato si comporter\u00e0 esattamente come il CD/DVD di origine, sia esso un CD di boot o di semplice installazione di programmi.\nAll'incirca dalla seconda met\u00e0 degli anni 2010, stante le capacit\u00e0 sempre pi\u00f9 grandi delle unit\u00e0 flash USB e i prezzi sempre pi\u00f9 bassi, le immagini ISO sono pi\u00f9 frequentemente riversate su queste invece che su DVD. In questi casi il termine \"masterizzazione\" \u00e8 un poco improprio; a parte il termine tecnico montare si pu\u00f2 utilizzare \"copiare\" o \"creare\" o \"decomprimere\". Se il sistema operativo non ha la funzione di creazione di chiavette USB da immagine ISO, si pu\u00f2 ricorrere a svariati programmi disponibili in rete, anche gratuiti.\nIn ambo i casi occorre prestare attenzione quando il supporto creato deve essere avviabile all'accensione (o riavvio) del dispositivo (ad esempio nel caso di immagini ISO di installazione di sistemi operativi o strumenti di ripristino): se si utilizzano programmi di parte terza bisogna verificare di aver impostato correttamente l'opzione di unit\u00e0 avviabile.\nUtilizzo alternativo.\nArchivio.\nI file immagine con estensione \".iso\" vengono letti da molti programmi, tra i quali WinISO e WinRAR che sono in grado di decomprimerli nella cartella indicata, salvandone il contenuto sull'hard disk. Questa soluzione \u00e8 solitamente sconsigliabile poich\u00e9 uno dei vantaggi dei file \".iso\" \u00e8 quello di memorizzare anche informazioni quali la posizione dei file su CD/DVD o l'etichetta di volume, che vengono perse se si estrae il file \".iso\".\nEmulazione.\nUn altro modo nel quale il formato viene utilizzato \u00e8 quello dei programmi di emulazione, che creino un drive virtuale aggiuntivo nel computer, a cui \u00e8 possibile associare (montare) il file \".iso\" e che il sistema operativo vedr\u00e0 a tutti gli effetti come un lettore CD/DVD dal quale \u00e8 possibile accedere al contenuto del file \".iso\". \nIl vantaggio di adottare questo metodo \u00e8 quello di una maggiore velocit\u00e0 di installazione, avvio ed esecuzione dei comandi, in quanto la lettura avviene dall'hard disk (pi\u00f9 veloce rispetto a qualsiasi lettore CD/DVD).\nEsistono numerosi software in grado di svolgere questa operazione, molti dei quali gratuiti. Il sistema operativo Windows 8 (e successivi) riconosce i file \".iso\" e permette di montarli creando un'unit\u00e0 disco virtuale senza bisogno di installare programmi specifici.\nAl contempo, sui sistemi operativi derivati da Linux basta eseguire da terminale il comando : \" mount -o loop [immagine] [ punto di mount ] \""}
{"id": "787242", "revid": "38120", "url": "https://it.wikipedia.org/wiki?curid=787242", "title": "Svarz", "text": ""}
{"id": "787243", "revid": "110157", "url": "https://it.wikipedia.org/wiki?curid=787243", "title": "Get Your Body Beat", "text": "Get Your Body Beat \u00e8 il quinto album (EP) dei Combichrist."}
{"id": "787246", "revid": "124123", "url": "https://it.wikipedia.org/wiki?curid=787246", "title": "Filippino degli Organi", "text": "Discendente dalla famiglia modenese dei \"Dagli Organi\" o Degli Organi\", era figlio di Andrea, gi\u00e0 ingegnere della fabbrica del Duomo alla fine del Trecento.\nNel 1438 inizi\u00f2 a costruire le prime \"Conche\".\nA partire dal 1400 sovraintese alla costruzione del Duomo di Milano, per mezzo secolo. l'11 aprile del 1448 fu licenziato dalla Fabbrica del Duomo, forse perch\u00e9 inviso ai nuovi governanti della Repubblica Ambrosiana.\nFra le sue opere certe si ricordano il finestrone centrale dell'abside, con l'annunciazione e il sole raggiante, e il sarcofago di Marco Carelli, custodito nella navata destra."}
{"id": "787249", "revid": "91259", "url": "https://it.wikipedia.org/wiki?curid=787249", "title": "Sex, Drogen Und Industrial", "text": ""}
{"id": "787250", "revid": "1993454", "url": "https://it.wikipedia.org/wiki?curid=787250", "title": "Nina Cortex", "text": ""}
{"id": "787251", "revid": "287204", "url": "https://it.wikipedia.org/wiki?curid=787251", "title": "L'origine perduta", "text": "L'origine perduta \u00e8 un romanzo del 2003 della scrittrice spagnola Matilde Asensi, pubblicato in Italia dalla Sonzogno.\nTrama.\nIl protagonista del romanzo \u00e8 Arnau, affermato imprenditore informatico di Barcellona e abile hacker. L'azione prende il via dal momento in cui Arnau viene avvertito che il fratello Daniel, etnologo e promettente studioso in ambito accademico, \u00e8 stato portato all'ospedale perch\u00e9 la moglie Ona lo ha trovato apparentemente delirante: affermava infatti di essere morto e chiedeva di essere sepolto. I medici gli diagnosticano agnosia e sindrome di Cotard, ma le loro cure si dimostrano inutili per curare la strana malattia di Daniel. Arnau, per\u00f2, si convince che la singolare alterazione mentale del fratello \u00e8 legata agli studi che egli stava compiendo, legati all'antica lingua aymara: Daniel \u00e8 stato colpito da un'antica maledizione. Indagando e documentandosi sul lavoro del fratello, Arnau scopre che l'aymara \u00e8 una lingua diversa da tutte le altre, perch\u00e9 \u00e8 cos\u00ec perfetta e segue un ordine cos\u00ec matematico da sembrare quasi un linguaggio di programmazione. Grazie a numerose ricerche e, soprattutto, alla enigmatica mappa cinquecentesca del pirata Piri Re\u00ecs, Arnau scopre che la lingua aymara ha il potere di riprogrammare le menti umane, e che i discendenti dell'antica setta degli yatiris hanno continuato a tramandare la conoscenza del \"potere delle parole\". Insieme ai due amici Marc e Lola (anch'essi geniali hacker), Arnau si reca in Bolivia per visitare le rovine dell'antica citt\u00e0 di Tiahuanaco, dove incontrano la professoressa di Daniel, anch'essa recatasi negli stessi luoghi perch\u00e9 a conoscenza della storia degli \"yatiris\" e della loro lingua perfetta. Inizialmente antagonista, la professoressa diventa poi un'importante alleata di Arnau nella spedizione nelle pericolose zone inesplorate della foresta amazzonica, dove i protagonisti riusciranno infine ad incontrare gli \"yatiris\", gli unici in grado di guarire Daniel dalla maledizione.\nL'idea fondamentale del libro, ossia l'esistenza di un'arcaica lingua perfetta, \u00e8 stata ispirata dal libro di Umberto Eco \"La ricerca della lingua perfetta nella cultura europea\", in cui viene citata la lingua aymara per la sua struttura paragonabile a quella di un linguaggio informatico."}
{"id": "787252", "revid": "91259", "url": "https://it.wikipedia.org/wiki?curid=787252", "title": "Sex drogen und industrial", "text": ""}
{"id": "787254", "revid": "1201880", "url": "https://it.wikipedia.org/wiki?curid=787254", "title": "Associazione Sportiva Dilettantistica Francavilla", "text": "lAssociazione Sportiva Dilettantistica Francavilla Calcio 1927, meglio nota come Francavilla Calcio o semplicemente Francavilla, \u00e8 una societ\u00e0 calcistica con sede a Francavilla al Mare (CH).\nFondata nel 1927, disputa le sue partite interne allo stadio Valle Anzuca, impianto capace di ospitare spettatori. I suoi colori sociali sono il giallo e il rosso, tradizionalmente indossati su una casacca a strisce verticali.\nHa avuto il suo momento migliore tra la fine degli anni 1970 e l'inizio degli anni 1990, periodo in cui ha disputato 15 tornei consecutivi tra i professionisti. Conta nel suo palmar\u00e8s una Coppa Anglo-Italiana, conquistata nel 1984 a discapito del Teramo.\nStoria.\nGli inizi del calcio a Francavilla e l'approdo tra i professionisti.\nLe prime traccio di calcio a Francavilla al Mare risalgono al 1925, mentre l'anno di nascita ufficiale della \"U.S. Francavilla\" viene fatto risalire al 1927. La denominazione societaria fu frequentemente cambiata negli anni successivi in \"U.S. Vittorio Pomilio\", \"S.S. Vittorio Pomilio\" o \"Pomilio\" sino al definitivo nome di \"S.S. Francavilla\" assunto dopo la seconda guerra mondiale. In questi anni la squadra disputa vari campionati di carattere regionale.\nNel dopoguerra il Francavilla si insedia stabilmente nel girone abruzzese della Prima Divisione che fu, fino al 1952 il massimo livello regionale. Dal 1955-1956 torna a disputare il massimo livello regionale con l'approdo in Promozione, poi Campionato Dilettanti, quindi Prima Categoria.\nAll'inizio degli anni settanta, quando la Prima Categoria torna ad essere la seconda serie regionale, il Francavilla viene acquistato dall'imprenditore edile Emidio Luciani. Al primo anno con la nuova presidenza, la squadra vince il campionato ma non viene ammessa alla Serie D per illecito sportivo a beneficio dell'Avezzano, secondo classificato; la promozione arriver\u00e0 comunque l'anno seguente.\nNel 1977-1978 in Serie D il Francavilla arriva appaiato con il in quarta posizione, ultimo piazzamento utile per la promozione; lo spareggio tra le due formazioni, disputatosi a Campobasso, finisce in parit\u00e0 e il sorteggio della monetina premia i pugliesi, ma successivamente il Francavilla viene comunque ripescato in Serie C2.\nGli anni d'oro della Serie C e la sfida in Coppa Italia contro l'Inter.\nNel 1978-1979 i giallorossi concludono il primo campionato tra i professionisti della loro storia con un pi\u00f9 che onorevole sesto posto, terminando a soli 5 punti dalla promozione. L'anno successivo conquistano il secondo piazzamento in classifica ed ottengono la promozione in Serie C1; si tratta del terzo salto di categoria in 5 anni per una squadra che solo pochi anni prima disputava i campionati regionali.\nNel 1981-1982, al termine di un campionato molto sofferto e reso difficile da due cambi in panchina, il Francavilla fallisce di un punto la permanenza in C1 e retrocede. Nel 1982-1983, con Ezio Volpi in panchina, i giallorossi dominano il proprio girone e riconquistano la Serie C1 dopo solo un anno.\nIl terzo posto conquistato nel campionato di Serie C1 1983-1984 alle spalle di e Taranto \u00e8 il punto pi\u00f9 alto raggiunto dal Francavilla nella sua storia. La Serie B viene mancata per un solo punto ma il prestigioso piazzamento vale comunque l'accesso alla Coppa Italia 1984-1985 e la possibilit\u00e0 di sfidare l' di Altobelli e Rummenigge a San Siro (Inter-Francavilla 3-1). Nel 1984 il Francavilla vince inoltre la Coppa Anglo-Italiana sconfiggendo in sequenza Fisher Athletic e . Nella stagione 1984-1985 i giallorossi chiudono al terzultimo posto e retrocedono nuovamente in Serie C2.\nDopo due anni in C2, nel 1986-1987, i giallorossi conquistano la loro terza (e, fino ad ora, ultima) promozione in Serie C1 terminando il campionato in prima posizione insieme alla Vis Pesaro. Sotto la guida del tecnico Balugani, i giallorossi disputeranno tre difficili campionati in Serie C1: nel 1988-1989, con quattro squadre appaiate nel fondo della classifica, il Francavilla si salv\u00f2 ai danni del Campobasso grazie alla classifica avulsa mentre l'anno successivo arriv\u00f2 penultimo e retrocesse in Serie C2.\nDopo un campionato di vertice nel 1990-1991, il Francavilla sprofonda nei bassifondi della classifica e nel 1992-1993, dopo 15 anni consecutivi trascorsi tra la C1 e la C2, retrocede nel Campionato Nazionale Dilettanti.\nLa crisi.\nLa societ\u00e0 rinuncia al ripescaggio in Serie C2 e termina il campionato con una nuova retrocessione in Eccellenza, cui segue il ripescaggio tra i Dilettanti. L'anno successivo il Francavilla si posiziona a met\u00e0 classifica ma la situazione societaria costringe i giallorossi a non iscriversi al Campionato Nazionale Dilettanti e ricominciare dall'Eccellenza.\nAlla seconda stagione in Eccellenza la squadra si piazza all'ultimo posto con un solo punto e retrocede in Promozione. In quella stagione termina anche l'era del presidente Emidio Luciani che aveva rilevato il Francavilla nel 1972.\nI giallorossi disputano due campionati in Promozione, il primo dei quali con il nome di \"Vis Francavilla\", prima di poter ritornare in Eccellenza al termine della stagione 1998-1999. Nei due anni successivi si assente ad una nuova retrocessione in Promozione ed una conseguente promozione in Eccellenza l'anno dopo, avvenuta per ripescaggio dopo essere arrivata seconda nel proprio girone ed aver perso i playoff con il Sant'Omero Palmense.\nIl presente in Eccellenza.\nDalla stagione 2001-2002 il Francavilla milita in Eccellenza alternando buone prestazioni a piazzamenti di met\u00e0 classifica. Proprio nel 2001-2002 i giallorossi sfiorano la promozione in Serie D giungendo secondi alle spalle della Rosetana ed uscendo sconfitti dai playoff con il Celano Olimpia; in due occasioni invece, nel 2002-2003 e nel 2004-2005, hanno mancato l'ingresso ai playoff chiudendo in sesta posizione. Nel 2010-2011, dopo essere arrivati quarti in campionato ed aver vinto gli spareggi regionali vengono battuti nei playoff nazionali dalla Lupa Frascati; una sorte simile si ha nel torneo successivo quando il Francavilla chiude la stagione al secondo posto dietro l'Amiternina Scoppito ma viene eliminata nella finale regionale dei play-off regionali dal Sulmona. La stagione 2012-2013 si conclude con il Francavilla a met\u00e0 classifica con un buon girone di ritorno. Il campionato 2013-2014 si chiude con la salvezza tranquilla in 10\u00aa posizione. Il 9 luglio 2014 subentra Fabio de Vincentiis come presidente del Francavilla e la conduzione tecnica viene affidata al mister Alessandro Del Grosso per la stagione 2014-2015, i giallorossi, disputano un campionato, che chiudono al quarto posto. Nei play-off i giallorossi vincono contro il San Salvo e pareggiano a reti bianche a Citt\u00e0 Sant'Angelo contro il Paterno, con gli aquilani che accedono alla fase nazionale. Nella stagione 2015-16 la posizione finale \u00e8 l\u20198\u00ba posto in Eccellenza, ottenuta dopo un girone di andata al di sotto delle aspettative e un buon girone di ritorno. Nel 2016-2017, dopo aver condotto per tutto il girone d'andata e la prima parte del girone di ritorno, i giallorossi crollano in inverno precipitando in quinta posizione, ma il ritorno di Montani in panchina porta il Francavilla ai play-off: gli adriatici, battono prima il Paterno 4-1 a Canistro, e nella finale di Pineto l'Alba Adriatica per 3-1. Nella fase nazionale, il Francavilla elimina l'Angelana (2-0 a Francavilla e 2-1 ad Assisi). In finale il Villa non riesce ad avere la meglio sul Fabriano Cerreto (0-0 a Cerreto e 1-1 al Valle Anzuca), mancando il sogno Serie D, che viene comunque raggiunto grazie al ripescaggio.\nNella stessa estate la societ\u00e0 passa da Fabio De Vincentiis (ora al Lanciano) all'imprenditore frentano Gilberto Candeloro.\nDopo due stagioni nel girone F di Serie D (terminate entrambe al sesto posto), nell'estate del 2019 non riesce a perfezionare l'iscrizione in quarta serie e, il 13 agosto, riparte dalla Prima Categoria abruzzese.\nColori e simboli.\nI colori del Francavilla sono il giallo ed il rosso. La prima maglia \u00e8 a strisce verticali giallo-rosse con pantaloncini e calzettoni rossi. La seconda maglia \u00e8 interamente blu.\nIl simbolo storicamente associato al club \u00e8 la barca a vela stilizzata. Nei primi anni ottanta veniva utilizzato un semplice scudo svizzero diviso verticalmente a met\u00e0 con una parte di colore giallo e una di colore rosso. Successivamente tra gli anni ottanta e i novanta si \u00e8 fatto ricorso ad uno scudetto diviso in quattro quarti con simboli riferiti alla citt\u00e0 ed ai colori della squadra. Pi\u00f9 recentemente, negli anni duemiladieci, \u00e8 stato utilizzato uno scudetto sannitico diviso diagonalmente in due parti, di cui una a sfondo giallo ed una rosso, contenente le immagini stilizzate di un pallone da calcio e della barca a vela, oltre che la denominazione della societ\u00e0. Dal 2014, infine, si utilizza un marchio a forma di \"pentola\" contenente al suo interno il logo della barca a vela, i colori della citt\u00e0 e i colori storici del club.\nStrutture.\nStadio.\nIl Francavilla disputa le gare interne allo stadio Valle Anzuca, l'impianto comunale della citt\u00e0, capace di ospitare circa 1.800 spettatori. La struttura dispone di pista d'atletica a 6 corsie ed \u00e8 stata utilizzata durante i Giochi del Mediterraneo 2009 per il torneo eliminatorio di calcio. Nelle immediate vicinanze \u00e8 situato anche l'Antistadio Valle Anzuca, campo in manto sintetico nel quale gioca il settore giovanile. Lo stadio Valle Anzuca \u00e8 situato a poca distanza dal centro della citt\u00e0 ed \u00e8 facilmente raggiungibile dall'autostrada A14.\nStatistiche e record.\nPartecipazione ai campionati.\nIl Francavilla ha preso parte a 19 campionati nazionali a partire dall'esordio in Serie D nel 1976-1977; il miglior piazzamento \u00e8 il 3\u00ba posto conquistato nel torneo di Serie C1 1983-1984.\nPartecipazione alle coppe.\nIl Francavilla ha preso parte a 14 competizioni nazionali a partire dall'esordio in Coppa Italia Semiprofessionisti nel 1979-1980; il massimo risultato raggiunto sono le semifinali in Coppa Italia Serie C 1987-1988."}
{"id": "787255", "revid": "1305772", "url": "https://it.wikipedia.org/wiki?curid=787255", "title": "Spectres", "text": "Spectres \u00e8 un album discografico del gruppo musicale statunitense Blue \u00d6yster Cult, pubblicato nell'ottobre del 1977 dall'etichetta discografica Columbia Records.\nClassifica.\nAlbum"}
{"id": "787258", "revid": "35804", "url": "https://it.wikipedia.org/wiki?curid=787258", "title": "Progetto Pozzo", "text": "Il progetto Pozzo fu il piano di riforma del campionato italiano di calcio preparato da Vittorio Pozzo nel 1921.\nL'infinita crescita del campionato.\nSin dalla sua origine, il campionato italiano si era quasi sempre articolato su una fase eliminatoria a carattere regionale, seguita da un torneo finale a livello nazionale. Nel suo primo decennio, il numero delle partecipanti al campionato si era mantenuto basso e abbastanza stabile, soprattutto a causa dei notevoli costi per equipaggiamento, campi sportivi e spese di trasporto.\nCon i primi successi delle squadre di provincia (come la Pro Vercelli) e la trasformazione dei campionati a doppio girone (andata e ritorno) nel 1909, per arginare le aumentate richieste di partecipazione, la FIGC dovette porre dei limiti quali il possesso di un campo sportivo proprio, la solidit\u00e0 finanziaria e una prova che stabilisse il livello tecnico-sportivo acquisito dalla compagine richiedente l'ammissione alla massima serie.\nCol passaggio della FIGC da Milano a Torino nel 1911, all'assemblea federale del luglio 1912 fu proposta la trasformazione della Seconda Categoria a campionato di Promozione, istituendo i meccanismi di promozione e retrocessione. Il numero di squadre al campionato di Prima Categoria cominci\u00f2 ad aumentare a dismisura, perch\u00e9 di fatto non avvenivano mai retrocessioni: le retrocesse (salvo rinunce) venivano sempre riammesse e i gironi aumentavano.\nNella stagione 1920-1921 si arriv\u00f2 a 88 squadre di cui 64 iscritte al torneo del Nord e la finalissima si dovette disputare il 24 luglio.\nI principi della riforma.\nIl nodo principale che Pozzo affront\u00f2 fu quello delle eliminatorie regionali, che erano un possibile fastidio per le squadre che le vedevano come una perdita di tempo che sottraeva spazio alle pi\u00f9 stimolanti e redditizie gare nazionali. La soluzione proposta fu drastica: la loro cancellazione e sostituzione con grandi gironi estesi all'intero Nord Italia. Ci\u00f2 postulava ovviamente una decisa decurtazione delle partecipanti al campionato e ci si orient\u00f2 verso la cifra di ventiquattro partecipanti divise in due gruppi, un livello leggermente superiore a quello delle sedici ammesse alle semifinali della stagione in via di conclusione, calcolato in modo da mantenere sostanzialmente invariato il numero di gare disputate dai futuri campioni d'Italia rispetto al recente passato.\nEssenziale per non ripiombare nel caos precedente fu la formulazione di una rigorosa reintroduzione e applicazione della regola della retrocessione. A tal fine Pozzo propose che l'ultima classificata di ogni girone scendesse in Seconda Divisione, sostituita dalle vincitrici della stessa categoria cadetta. Tuttavia l'intero meccanismo era subito concepito come un periodo di transizione e la prospettiva finale era quello di allargare il torneo sul completo territorio nazionale fino ad arrivare a un campionato a girone unico sul modello del campionato inglese, gi\u00e0 sperimentato in Italia nella stagione 1909-1910, ma poi inopinatamente accantonato. Il progetto Pozzo prevedeva cos\u00ec:\nL'assemblea del 24 luglio 1921.\nLe spinte delle grandi per l'approvazione del progetto Pozzo furono molto forti, anche per motivi contingenti. Il campionato che si stava concludendo aveva visto infatti numerose di esse in gravi difficolt\u00e0, spesso a causa della lunghezza spossante del torneo. Le squadre milanesi fecero magre figure, come in parte il Genoa. Alla furono fatali le eliminatorie piemontesi e con gravi perdite di incassi. Il calcio italiano non era pi\u00f9 quello puramente dilettantistico di fine Ottocento e i primi colpi di calciomercato, che avvenivano sotto gli occhi fintamente distratti dei dirigenti federali, richiedevano quei ritorni economici per gli investimenti fatti, che solo gli incassi di botteghino, in occasione dei grandi incontri, potevano garantire.\nFu cos\u00ec che le ventiquattro maggiori societ\u00e0 italiane, approvando la riforma di Pozzo, si riunirono a Milano, firmando il cosiddetto patto di Milano, che stabiliva che le squadre ammesse alla nuova Prima Divisione, ridotta a ventiquattro squadre, sarebbero state solo loro. Tale atto arbitrario gener\u00f2 alcune polemiche riguardo alla scelta delle ventiquattro elette, perch\u00e9 se da un lato si ammettevano squadre che la stagione precedente avevano disputato campionati deludenti (come il Brescia processato per professionismo, eliminato nelle eliminatorie delle eliminatorie e con il campo squalificato per indisciplina, oppure l'Hellas Verona, eliminato nel girone veneto), dall'altra parte si escludevano squadre che, per meriti sportivi, avrebbero avuto pieno diritto a parteciparvi, come il semifinalista subnazionale e Saronno e Trevigliese finaliste lombarde. I pochi guadagni delle eliminatorie, che le grandi squadre disdegnavano per le piccole, erano fonte di sussistenza. Le piccole societ\u00e0 ritenevano inoltre che il numero di promozioni dalla Seconda alla Prima Divisione fosse troppo ridotto: solo la vincente della Seconda Divisione avrebbe sostituito una retrocessa dalla Prima Divisione, mentre le societ\u00e0 minori pretendevano un numero maggiore di promozioni.\nFu cos\u00ec che le societ\u00e0 minori proposero un piano di riforma alternativo di quello Pozzo, il progetto delle societ\u00e0 minori, concordato a Novi e a Milano:\nIl progetto prevedeva inoltre la disputa di una Coppa Italia, riservata per le eliminate dalla Prima Categoria e dalla Promozione. \nA capo del gruppo di oppositrici vi era la neopromossa Novese, che avrebbe poi vinto il campionato FIGC successivo: essa, tramite il proprio organo di informazione, \"Il biancoceleste\", dichiar\u00f2 sfrontatamente di non essere del tutto contraria al progetto Pozzo, ma che sarebbe stato preferibile rinviare tale riforma per la stagione 1922-1923 perch\u00e9 \u00abl'anno venturo vi saremo anche noi, nel novero delle migliori 24 squadre italiane\u00bb. La predizione in un certo senso si avver\u00f2: dopo lo scudetto vinto nel 1922 nel campionato FIGC e l'ammissione alla provvisoria Prima Divisione a trentasei squadre nel 1922-1923, la Novese riusc\u00ec a essere ammessa nella ridotta Prima Divisione a ventiquattro squadre nella stagione 1923-1924. Tuttavia tutto ci\u00f2 dur\u00f2 poco: dopo appena una stagione venne retrocessa nei campionati minori, non riuscendo pi\u00f9 a risalire in massima serie e nemmeno in Serie B. Alcuni degli oppositori non erano del tutto contrari alla riduzione del numero di partecipanti alla Prima Categoria, perch\u00e9 effettivamente il campionato era diventato \u00abelefantiaco\u00bb, ma trovavano il numero di ventiquattro squadre troppo ridotto e pretendevano un numero non inferiore a quaranta partecipanti, magari da suddividere in quattro gironi da dieci per avere le finaliste entro diciotto domeniche e la campione del Nord dopo ulteriori sei domeniche (le giornate del girone finale a quattro squadre).\nFu cos\u00ec che Pozzo arriv\u00f2 a presentare il suo progetto a Torino (sede della FIGC), in un clima di tensione, la mattina di domenica 24 luglio, lo stesso giorno della finalissima tra Pro Vercelli e Pisa, in programma nel pomeriggio a Vercelli e in occasione della quale il Consiglio federale era stato convocato. Le piccole societ\u00e0, ritrovatesi a loro volta a Novi Ligure il giorno prima, erano decise a dar battaglia e, infatti, il Consiglio federale con 113 voti contro 65 bocci\u00f2 la riforma Pozzo.\nLa spaccatura della federazione calcistica.\nQuesta volta per\u00f2 le grandi societ\u00e0 non accettarono la vittoria numerica delle piccole: riunitesi tra loro decisero di dare vita privatamente al nuovo campionato e nel giro di poche settimane le ventiquattro migliori squadre con l'intento secondo i loro propositi \u00abdi migliorare il livello del gioco\u00bb, lasciarono la FIGC in massa. Le squadre provenivano sia dal Nord sia dalla Toscana, la regione che aveva dato prova anche nella finalissima appena disputata di avere raggiunto un tasso tecnico sufficiente per potere dignitosamente competere con le formazioni settentrionali. Le ventiquattro societ\u00e0 ribelli fondarono una nuova organizzazione, la Confederazione Calcistica Italiana (CCI) con sede a Milano. Il nuovo torneo, denominato Prima Divisione in omaggio alla Prima Divisione inglese, fu organizzato dalla Lega Nord, un organismo unitario che avrebbe sovrinteso all'organizzazione dei campionati anche laddove non fosse stato possibile organizzare dei comitati regionali. Le risolute azioni della neocostituita CCI e la disponibilit\u00e0 economica che l'accompagnava caus\u00f2 altri problemi alla FIGC, che perse numerose squadre di Promozione e Terza Categoria che furono inquadrate nella Seconda e Terza Divisione della CCI, oltre all'intero movimento calcistico meridionale, che fu organizzato dalla CCI nella Lega Sud, sebbene il numero dei comitati regionali costituiti fu molto limitato. La Lega Nord comunque adott\u00f2 il Progetto Pozzo per intero, tranne che per un particolare: si stabil\u00ec infatti che le ultime classificate dei due gironi non sarebbero retrocesse direttamente, ma avrebbero dovuto disputare uno spareggio salvezza con le due prime classificate della Seconda Divisione. Alla FIGC non rimasero che le squadre minori: se ne andarono tutte e sei le societ\u00e0 ex vincitrici del titolo (compresi i campioni in carica), tutte le prime classificate degli ultimi campionati regionali di Prima Categoria, quattordici delle sedici semifinaliste dell'ultimo torneo, tutte le squadre storiche ancora attive che avevano dato corpo alla FIGC nel pionieristico primo decennio del XX secolo. Le societ\u00e0 rimaste non avrebbero potuto mettere in scena se non una stagione di bassissimo profilo sportivo in un torneo composto da poche societ\u00e0 di calcio, molte di ginnastica, alcuni circoli ricreativi e una squadra di frati cappuccini che si narra lodassero il cielo a ogni fallo subito.\nQuadro della societ\u00e0 secessioniste.\nSono qui elencate le formazioni del concluso campionato del 1921. Le societ\u00e0 secessioniste sono evidenziate in verde chiaro. Un tricolore segnala le squadre ex-campioni d'Italia. In grassetto, le squadre che ebbero accesso, in virt\u00f9 della propria posizione, alla fase nazionale dell'ultimo torneo. In \"corsivo\", infine, le societ\u00e0 retrocesse, fallite o disciolte nel corso dell'estate in oggetto.\nLa ricomposizione dello scisma.\nFu cos\u00ec che nel 1922 l'Italia ebbe due campionati di calcio concorrenti. I dirigenti erano per\u00f2 consci dell'insostenibilit\u00e0 della situazione, e dopo mesi di contatti, affidarono ad Emilio Colombo, direttore de \"La Gazzetta dello Sport\", il compito di stendere un piano per la riunificazione delle due associazioni. Il cosiddetto compromesso Colombo che ne risult\u00f2, fu di fatto la vittoria definitiva delle grandi societ\u00e0, dato che la FIGC accett\u00f2 in pratica il progetto Pozzo e si avvi\u00f2 sulla strada che la condurr\u00e0 nel 1929 ad istituire la Serie A."}
{"id": "787261", "revid": "729019", "url": "https://it.wikipedia.org/wiki?curid=787261", "title": "Strada statale 30 di Val Bormida", "text": "La strada statale 30 di Val Bormida (SS 30), in Liguria, poi strada regionale 30 di Val Bormida (SR 30) e ora strada provinciale 30 di Val Bormida (SP 30), in Piemonte, \u00e8 un'importante strada statale e strada provinciale italiana di collegamento interregionale.\nPercorso.\nInizia ad Alessandria e, per i primi km fino all'imbocco della A26, rimane nell'ambito urbano della citt\u00e0, con doppia corsia per senso di marcia (1); da qui in poi la strada corre, su un percorso pianeggiante e rettilineo, lungo il lato sinistro del fiume Bormida e tocca i comuni di Castellazzo Bormida, Borgoratto Alessandrino, Gamalero, Cassine, Strevi e arriva ad Acqui Terme.\nQuest'ultimo si aggira grazie ad una circonvallazione che conduce sul vecchio tracciato, nei pressi di Terzo. Proseguendo il suo percorso passa sulla riva destra del fiume Bormida e inizia la risalita verso la valle omonima, toccando Bistagno, Ponti, Montechiaro Piana, Spigno Monferratoe infine Merana ed entra in Liguria (dove diventa statale) e termina nel comune di Piana Crixia, dove si immette sulla strada statale 29 del Colle di Cadibona.\nAvvenimenti recenti.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte e alla Regione Liguria, che devolsero ulteriormente le competenze alla Provincia di Alessandria e alla Provincia di Savona; la strada, nel tratto piemontese, venne quindi classificata come regionale con il nome di \"strada regionale 30 di Val Bormida (SR 30)\", mentre in Liguria, non essendoci la classificazione di strada regionale, venne classificata come provinciale con il nome di \"strada provinciale 30 di Val Bormida (SP 30)\".\nNel 2008, con la Legge Regionale Piemonte 6 agosto 2007 n. 19 (BUR 9/8/2007 n. 32) e la conseguente soppressione dell'ARES (Agenzia Regionale Strade), il tratto piemontese venne classificato come strada provinciale con il nome di \"strada provinciale 30 di Val Bormida (SP 30)\".\nInfine, il 10 marzo 2008, un accordo con il Ministro delle infrastrutture Antonio Di Pietro e la Regione Liguria, sanc\u00ec infine il ritorno del tratto ligure dalla competenza della Provincia di Savona a quella dell'ANAS. Il 23 settembre 2008 \u00e8 stata aperta la diramazione nord-ovest verso la ex strada statale 494 Vigevanese. Il 16 febbraio 2011 invece \u00e8 stato aperto il tratto che porta al casello di Alessandria Ovest sull'A21 verso la ex strada statale 10 Padana Inferiore."}
{"id": "787267", "revid": "123882714", "url": "https://it.wikipedia.org/wiki?curid=787267", "title": "Sound system", "text": "Il sound system (o semplicemente sound) \u00e8 un impianto formato da pi\u00f9 casse che pu\u00f2 essere spostato per animare una serata musicale.\nOrigine dei sound system.\nI \"Sound System\", ora diffusi in tutto il mondo, nascono negli anni cinquanta nei ghetti di Kingston, in Giamaica, dove con generatori, piatti, e impianti musicali colossali, si spargeva musica e vibrazioni per le strade, in un modo festoso per riunirsi e divertirsi.\nA quei tempi, agli inizi, i primi DJ erano soliti mettere canzoni di rhythm and blues e swing incise su 78 giri provenienti dalla Florida per mano dei lavoratori di campi di cotone, per\u00f2 la costante richiesta di originalit\u00e0, anche per via della rivalit\u00e0 fra i vari sound dell'epoca, spinse a produrre qualcosa di autoctono.\nNacque cos\u00ec alla fine degli anni cinquanta in Giamaica lo ska, che prese subito il sopravvento, e il dj, un disco dopo l'altro, inizi\u00f2 a introdurre vocalmente, presentando le sue \"chunes\" (tunes, canzoni) esclusive, era anche un modo per fare pubblicit\u00e0 al proprio sound, oltre che fomentare l'attenzione delle masse che lo seguivano.\nLe prime canzoni storiche dello ska da ricordare sono \"Penny Reel\" di Eric Monty Morris, uscita su etichetta Treasure isle, e la famosissima \"My boy lollipop\" di Millie Smalls, pubblicata da Beverly's, fu il primo pezzo ska che usc\u00ec dalla Giamaica per approdare in Inghilterra. Il sound pi\u00f9 potente all'epoca era il \"Tom the great Sebastian sound\", un sound che - si narra - non abbia mai perso alcun \"soundclash\".\nIn quegli anni perdere un \"clash\" non significava perdere solo i dischi, la fama, l'onore, ma perdere anche l'uso dell'impianto.\nI sound systems, per garantire la loro originalit\u00e0, usavano grattare via l'etichetta dai vinili che suonavano per evitare che altri sound potessero copiare \"tunes\" (canzoni) che erano esclusive.\nIl primo a cimentarsi nel \"parlare\" sui dischi (dal nome \"toasting\") si pensa sia stato Count Machuki (negli anni cinquanta), e la reazione del pubblico ai suoi \"speech\" (discorsi) lo incit\u00f2 a continuare a prendere in mano il microfono; County Machuki scopr\u00ec altri talenti con la sua stessa abilit\u00e0, come \"The Ugly One\" King Stitt (anni sessanta, chiamato cos\u00ec per via di una brutta malformazione facciale), entrambi collaborarono con Clement \"Coxsone\" Dodd, un nome importantissimo per la storia della musica, perch\u00e9 fondatore della Studio One, prima etichetta nera fondata in Giamaica.\nDallo ska si pass\u00f2 al rocksteady, il cui primo e storico pezzo fu la splendida \"Lovin Pauper\" di Dobby Dobson, poi ri-registrata da Greogry Isaacs, quindi rallentando il ritmo e facendolo diventare pi\u00f9 tranquillo, e pi\u00f9 ballabile soprattutto in quegli anni caldissimi (cos\u00ec dicono gli anziani) e qualche anno dopo nacque il reggae vero e proprio, seguito dal rubadub.\nStelle incontrastate dell'epoca ska furono artisti quali Justin Hinds and the Dominoes (autori dello storico album \"Jezebel\", in cui era contenuto il singolo \"Carry go bring come\", ancora suonatissimo nelle dance), Desmond Dekker (\"Get up idina\", \"Shanty town\", \"It mek\" e la bellissima \"Israelites\", per citare alcuni classici)\nNell'epoca rock steady iniziano a manifestarsi due eventi: l'affermarsi di Alton Ellis come re incontrastato del rocksteady, il cui primo pezzo risale addirittura al 1959 - \"Muriel\", su etichetta \"Coxsone\") e l'inflazione di trii vocali (Gaylads, The Wailers, Sensations, Melodians).\nGrazie al rubadub ci fu il boom dei toasters (chiamati anche dj o chatter), che portarono questo nuovo stile di fare djing (parlare durante la selezione), e ci si improvvisava sempre pi\u00f9 spesso a dire qualche strofa personale sui pezzi che venivano suonati dal \"selecta\", e il successo e l'innovazione furono cos\u00ec importanti che Duke Reid, un grosso produttore che poi fond\u00f2 la storica etichetta Treasure Isle (e diede ispirazione per fondare in Inghilterra la Trojan Records), inizi\u00f2 a stampare anche la \"version\" (la strumentale) sul lato B del disco, per fornire terreno fertile ai giovani toasters.\nPrimo e storico \"originator\" del genere fu il grandissimo e leggendario U Roy, seguito a ruota da Dennis Alcapone e dj come Trinity (sua \u00e8 la splendida \"Three piece suite\" sul ritmo di \"I'm still in love\" di Alton Ellis e Doreen Shaffer) e I Roy.\nAl periodo di nascita del toasting si affianca una nuova ondata di proliferazione di sound, ognuno molto riconoscibile, oltre che per lo stile e per i dischi, anche per il \"selecta resident\" che lo rappresentava nelle dance e nei clash.\nE dopo l'epoca storica anni sessanta dominata dal \"Coxsone sound\" (downbeat num.1), Count nick, King Edwards, Prince Buster abbandonato \"Tom the Great Sebastian\", fond\u00f2 il suo storico sound \"voice of the people\".\nNegli anni settanta e ottanta nascono gli storici sound system \"Tippertone\" (unico sound al mondo - si dice - ad avere Bob Marley in speciale, il cui \"resident dj\" era Big Youth), King Stur Garv (Charlie Chaplin e Josey i dj), lo storico \"Youth Promotion\" di Sugar Minott (il cui selecta era all'epoca Tenor Saw), il \"Volcano\" di Junjo Lawes e \"Black Scorpio\".\nUn grande sound nato all'epoca \u00e8 stato il \"Killamanjaro sound\", che negli ultimi trent'anni ha avuto come selecta alcuni dei pi\u00f9 importanti artisti della storia del reggae: Early B, Ninja man, Super Cat e Junior Cat (senza contare l'epoca di Ricky Trooper e Freddy Kruger, ora tornati alla casa madre).\nI toasters diedero le basi per lo stile del cantato raggamuffin (o ragga). La prima base che sanc\u00ec la nascita e che accompagn\u00f2 la consacrazione del genere \"ragga\" fu la storica \"sleng teng\", nel 1985, prima base interamente digitale.\nDue tra i pi\u00f9 famosi sound system giamaicani erano \"Downbeat\" di Clement \"Coxsone\" Dodd e \"Trojan\" di Duke Reid. Spesso c'erano migliaia di persone alle loro serate.\nNegli anni sessanta, molti Rude Boys giamaicani emigrarono in Inghilterra, portando con s\u00e9 questa tradizione, diventata popolare anche nel Regno Unito negli anni sessanta e settanta.\nAnche alcuni giamaicani emigrati a New York negli anni settanta, in particolare DJ Kool Herc, portarono questa tradizione negli USA fondando un movimento che diede origine all'ormai diffusissimo hip hop. Il toaster che animava lo spettacolo e cantava in stile Toasting sui dischi suonati dal selecter, diede in seguito origine all'MC (o rapper).\nLa sfida e i dubplates.\nLa cultura dei sound system \u00e8 legata ai dubplates, cio\u00e8 dei dischi stampati in pochissime copie (anche un solo esemplare) che sono esclusivit\u00e0 di un sound system.\nSpesso tra i sound system c'\u00e8 uno spirito di sfida e competizione, e l'avere dei pezzi rari o esclusivi \u00e8 un fattore importante in quest'ottica.\nPer questo motivo i sound system passano sovente dal suonare semplicemente dischi di altri artisti a produrne di propri.\nPer esempio Clement \"Coxsone\" Dodd fond\u00f2 uno studio di registrazione, il famosissimo e ormai mitico Studio One, e Duke Reid fond\u00f2 l'etichetta \"Treasure Isle\".\nCostruzione di un sound system.\nI sound system sono spesso costituiti da grosse casse in particolare per il basso (dette Scoop bin), un elemento fondamentale nella musica reggae e dub, diverse da quelle in commercio e in genere costruite in proprio.\nI sound system raggiungono potenze molto elevate, superando anche i 20 KWatt.\nI sound system all'inglese.\nLa tradizione dei sound system continu\u00f2 anche in Inghilterra dove molti espatriati giamaicani seguivano il movimento.\nIn Inghilterra questa cultura di serate a base di musica reggae e dub con bassi molto potenti si svilupp\u00f2 molto negli anni ottanta.\nUno dei pi\u00f9 noti sound system era quello di Jah Shaka, considerato uno dei pionieri della scena sound system reggae dub inglese. Jah Shaka non fu l'unico sound system dell'epoca a Londra, ma fu l'unico che continu\u00f2 a suonare pezzi reggae \"conscious\" (detti anche reggae \"roots\"), cio\u00e8 con testi positivi e spirituali, contrariamente al reggae dancehall che cominciava ad affermarsi all'epoca.\nLe serate di Jah shaka negli anni novanta ebbero una grande notoriet\u00e0 e costituirono le basi per la creazione successivamente di numerosi sound system quali Aba shanti, Jah warrior, Blakamix, Nick Manasseh, Iration Steppas, Channel One Sound System, Jah Observer, Jah Voice, King Earthquake, Jah Youth e altri ancora, molti dei quali suonano tuttora in Inghilterra, Europa, Giappone e USA.\nAd oggi molti sound system \"conscious\" esistono in tutto il mondo: Mighty Massa a Tokyo, Black Redemption a New York, King Shiloh ad Amsterdam, Meditative Sound in Svezia, Zion Gate, Blackboard Jungle, Red Lion o ancora Lion Roots in Francia, Cultural Warriors a Ginevra, King David Warriors Sound System. \nBlack Star Line, LDM, I-Militant, Jah Station, Jah Lion Sound System (jah lion web site), ISA (Imperial Sound Army), Rise and Shine sound system, Dubass sound system, Dubble Track sound system, ONE LOVE HI POWA, Buska &amp; Culture Sound System, Bruciatown Fa Mass, Sunweed, Ciuridda Sound System, Moa Anbessa, Natural Mystic Sound System, Wicked Dub Division e Warrior Charge in Italia.\n\u00c8 importante sottolineare come, a differenza di un pubblico all'origine esclusivamente di neri, oggi le serate dei sound system all'inglese siano seguite da un pubblico multietnico, essendo quella dei sound systems reggae \"conscious\" una cultura che porta avanti un messaggio di spiritualit\u00e0, pace ed armonia."}
{"id": "787275", "revid": "81195", "url": "https://it.wikipedia.org/wiki?curid=787275", "title": "Digitonina", "text": ""}
{"id": "787277", "revid": "339392", "url": "https://it.wikipedia.org/wiki?curid=787277", "title": "Cane minore", "text": ""}
{"id": "787278", "revid": "124695153", "url": "https://it.wikipedia.org/wiki?curid=787278", "title": "L'ultimo Catone", "text": "L'ultimo Catone \u00e8 un romanzo del 2001 della scrittrice spagnola Matilde Asensi, pubblicato in Italia dalla Sonzogno nel 2005.\nTrama.\nLa protagonista del romanzo, nonch\u00e9 narratrice in prima persona di tutta quanta la storia, \u00e8 la \"suora\" Ottavia Salina. \nOttavia \u00e8 la massima autorit\u00e0 dell'Archivio Segreto Vaticano in fatto di paleografia. La storia in cui Ottavia viene coinvolta inizia quando viene trovato in Grecia il corpo di un etiope vittima di un incidente aereo, il quale ha sul corpo strani simboli, tatuati praticamente ovunque, raffiguranti sette croci e sette lettere dell'alfabeto greco a formare la parola \"stauros\", ossia \"croce\". Suor Ottavia risulta essere l'unica al mondo in grado di poter decifrare il significato di tali simboli. Da questi sembrano per\u00f2 questa volta dipendere le sorti di tutte le Chiese Cristiane, dato che accanto al corpo dell'etiope sono stati rinvenuti tre pezzetti di legno che probabilmente sono le schegge della Croce di Cristo.\nAffiancata dalla guardia svizzera Kaspar Glauser-R\u00f6ist e dall'archeologo Farag Boswell, Ottavia inizia cos\u00ec ad indagare su una setta misteriosa e dimenticata: gli \"Staurophylakes\", ovverosia i guardiani della Vera Croce, incaricati di vegliare su di essa fin dal IV secolo.\nLa soluzione per scovare la fantomatica setta si trova nascosta in uno dei libri pi\u00f9 famosi ed ambigui dell'intera umanit\u00e0: quello del \"Purgatorio\" della \"Divina Commedia\" di Dante Alighieri. Il grande genio del medioevo fiorentino sarebbe stato infatti uno dei membri pi\u00f9 autorevoli ed illustri della storia della confraternita degli Staurophylakes e, nella sua opera, egli avrebbe lasciato le istruzioni per il cammino di iniziazione alla setta.\nI nostri protagonisti dovranno dunque svolgere la loro ricerca attraverso un lungo percorso di espiazione dei sette peccati capitali. Ci\u00f2 li porter\u00e0 a passare per sette citt\u00e0, in ognuna delle quali sar\u00e0 espiato loro un singolo peccato, proprio come succedeva a Dante durante il suo percorso di espiazione dai peccati sulla montagna del \"Purgatorio\"; saranno cos\u00ec per le strade di Siracusa, Roma, Ravenna, Gerusalemme, Atene, Costantinopoli, Alessandria e infine Antiochia, al solo scopo di scoprire chi siano e quali scopi abbiano questi misteriosi \"Staurophylakes\"."}
{"id": "787279", "revid": "599013", "url": "https://it.wikipedia.org/wiki?curid=787279", "title": "Blut Royale", "text": "Blut Royale \u00e8 un EP dei Combichrist, uscito in tiratura limitata a 666 copie in vinile 12\"."}
{"id": "787280", "revid": "729019", "url": "https://it.wikipedia.org/wiki?curid=787280", "title": "Torneo di Francia", "text": "Il Torneo di Francia () fu una competizione a inviti di calcio internazionale tenutosi in Francia dal 3 all'11 giugno 1997.\nOrganizzato dalla FFF, si tenne in quattro delle sedi che un anno pi\u00f9 tardi avrebbero ospitato il mondiale 1998.\nOltre ai padroni di casa della , parteciparono tre squadre gi\u00e0 vincitrici della Coppa del Mondo: i campioni in carica all'epoca del , l' e l'.\nFormula.\nLe quattro squadre si affrontarono in un girone all'italiana a turno unico, con il corrente sistema di assegnazione dei punti.\nRisultati.\nClassifica marcatori.\nAutoreti\nConvocazioni.\nAllenatore: M\u00e1rio Zagallo\nAllenatore: Aim\u00e9 Jacquet\nAllenatore: Glenn Hoddle\nAllenatore: Cesare Maldini"}
{"id": "787284", "revid": "1848372", "url": "https://it.wikipedia.org/wiki?curid=787284", "title": "I Crodaioli", "text": "I Crodaioli sono un coro di ispirazione popolare di sole voci maschili fondato nel 1958, con sede ad Arzignano (Vicenza).\nStoria.\nIl coro esegue e divulga canti di ispirazione popolare, composti dal suo fondatore e direttore, Bepi De Marzi, molti dei quali eseguiti da cori di tutto il mondo. (\"Signore delle cime\" \u00e8 stato tradotto in centotrentaquattro lingue).\nIn sessant'anni, continuamente rinnovati nei quattro settori vocali, hanno effettuato pi\u00f9 di tremila concerti in ogni parte del mondo e hanno pubblicato circa centocinquanta nuovi canti."}
{"id": "787288", "revid": "247222", "url": "https://it.wikipedia.org/wiki?curid=787288", "title": "Blue \u00d6yster Cult (album)", "text": "Blue \u00d6yster Cult \u00e8 l'album di debutto dei Blue \u00d6yster Cult, pubblicato nel 1972 dalla Columbia Records.\nQuest'album ottenne riscontri positivi dalla critica dell'epoca: la loro musica venne descritta come \u00abheavy metal per gente che odia l'heavy metal\u00bb."}
{"id": "787292", "revid": "1305772", "url": "https://it.wikipedia.org/wiki?curid=787292", "title": "Agents of Fortune", "text": "Agents of Fortune \u00e8 il quarto album in studio dei Blue \u00d6yster Cult, pubblicato nel maggio del 1976 dalla Columbia Records.\nIl disco.\nDopo la pubblicazione di \"Agents of Fortune\" ed il successo della canzone \"(Don't Fear) The Reaper\", il gruppo si trov\u00f2 al centro di una controversia riguardante il testo della canzone, che per molti era un'istigazione al suicidio. Nonostante le polemiche, il disco ebbe un buon riscontro di vendita, arrivando a conquistare il disco d'oro il 26 ottobre 1976 e il disco di platino il 17 luglio 1978.\nIl gruppo statunitense Goo Goo Dolls ha inserito una cover di \"(Don't Fear) The Reaper\" nel loro primo ed omonimo album.\nClassifica.\nAlbum\nSingoli"}
{"id": "787293", "revid": "834", "url": "https://it.wikipedia.org/wiki?curid=787293", "title": "Riserva indigena", "text": "Le riserve indigene sono aree di territorio destinate (dalle amministrazioni coloniali, prima, e nazionali poi) all'occupazione da parte di popolazioni native.\nIl fenomeno \u00e8 particolarmente frequente in America, dove sono state istituite le riserve indiane, in seguito alla rilocazione dei nativi americani. La denominazione ufficiale (in inglese) \u00e8 \"Indian reservation\" negli Stati Uniti e \"Indian reserve\" in Canada."}
{"id": "787294", "revid": "767487", "url": "https://it.wikipedia.org/wiki?curid=787294", "title": "Gregor Hafnar", "text": "Carriera.\nHa giocato con Air Avellino, Montepaschi Siena e Pallacanestro Varese."}
{"id": "787297", "revid": "287204", "url": "https://it.wikipedia.org/wiki?curid=787297", "title": "Contea di Clinton", "text": ""}
{"id": "787305", "revid": "6923", "url": "https://it.wikipedia.org/wiki?curid=787305", "title": "The Go!! Show", "text": "The Go!! Show fu un programma televisivo australiano, a carattere musicale, trasmesso da \"ATV0 Melbourne\" tra il 1964 e il 1967, e registrato negli studi televisivi ATV0 di Burwood.\nNel corso degli anni la trasmissione ha avuto tre conduttori: Alan Field, Ian Turpie e Johnny Young."}
{"id": "787310", "revid": "767487", "url": "https://it.wikipedia.org/wiki?curid=787310", "title": "Billy Keys", "text": "\u00c8 alto 188\u00a0cm e pesa 95\u00a0kg e giocava nel ruolo di playmaker.\nCarriera.\nNella stagione 2006-07 ha giocato con la Pallacanestro Varese; in passato ha giocato anche con il Saragozza, nella Liga ACB spagnola, e con il Roseto Basket."}
{"id": "787311", "revid": "1573940", "url": "https://it.wikipedia.org/wiki?curid=787311", "title": "Gung - Palace Love Story", "text": "Gung - Palace Love Story (), noto anche col titolo della versione in lingua inglese Goong, \u00e8 un manhwa per ragazze a met\u00e0 tra il romantico e l'umoristico, seconda opera lunga dell'autrice Park So-Hee.\nMette in scena una Corea alternativa, dove vige ancora la monarchia e vi \u00e8, quindi, tutto un corteo di personaggi legati alla casa reale e al palazzo (Gung). Grande successo in patria, tanto da essere trasposto in una serie televisiva dal titolo \"Gung\", in Italia \u00e8 stato pubblicato da Flashbook.\nTrama.\nIn una moderna Corea alternativa che la vede unificata sotto la capitale Seul e retta da una monarchia costituzionale, vivono i protagonisti di questa vicenda. Shin Ch'ae Kyong \u00e8 l'eroina, una normale liceale alle prese con i problemi di tutti i giorni, una famiglia un po' pazza e una fame incontenibile; frequenta la scuola superiore e, grande fortuna, la stessa del principe ereditario, Lee Shin, futuro sovrano del paese.\nCon il compimento dei diciassette anni del principe, per\u00f2, all'interno della famiglia reale comincia a porsi il problema della sua futura sposa e, per via di una promessa che il defunto sovrano aveva fatto ad un caro amico, la scelta cade su una normale ragazza, Ch'ae Kyong appunto.\nMa se Shin prende la cosa sul ridere, abituato alle imposizioni della sua famiglia, lo stesso non \u00e8 per la ragazza che vede usurpato il suo diritto di scelta e si ritrova sposata, suo malgrado, al futuro sovrano.\nIl palazzo reale, per\u00f2, \u00e8 una gabbia dorata fatta di obblighi e tradizioni dove lei deperisce a poco a poco e i contrasti con suo marito non diminuiscono col tempo, entrambi troppo testardi per ammettere di provare davvero qualcosa l'uno per l'altra.\nA complicare ulteriormente le cose arrivano Lee Yul, cugino di Shin ed ex erede al trono, e sua madre, la Regina Onoraria con cui il re aveva avuto una relazione da giovane. La regina e Yul tramano nell'ombra per separare Ch'ae e Shin e poter far salire Yul al trono. E, come se non bastasse, la migliore amica di Shin, Hyo-rin, si accorge improvvisamente di provare affetto verso il suo amico e cerca di allontanare i due sposi."}
{"id": "787313", "revid": "767487", "url": "https://it.wikipedia.org/wiki?curid=787313", "title": "Icon of Coil", "text": "Gli Icon of Coil sono un gruppo EBM - Futurepop norvegese fondato nel 1997 da Andy La Plegua, cantante e fondatore anche dei Combichrist."}
{"id": "787318", "revid": "1869172", "url": "https://it.wikipedia.org/wiki?curid=787318", "title": "Club Ninja", "text": "Club Ninja \u00e8 il decimo album in studio del gruppo musicale hard rock Blue \u00d6yster Cult, pubblicato nel gennaio 1986."}
{"id": "787321", "revid": "913245", "url": "https://it.wikipedia.org/wiki?curid=787321", "title": "Antar Zerguela\u00efne", "text": "Vinse l'oro ai Giochi del Mediterraneo di Pescara."}
{"id": "787322", "revid": "78273", "url": "https://it.wikipedia.org/wiki?curid=787322", "title": "Sabrina - Vita da strega", "text": ""}
{"id": "787324", "revid": "1005847", "url": "https://it.wikipedia.org/wiki?curid=787324", "title": "Un Nuovo Tempo", "text": "Un Nuovo Tempo (Un Nuevo Tiempo, UNT) \u00e8 un partito politico venezuelano.\nUNT \u00e8 un partito socialdemocratico, \u00e8 stato fondato da Manuel Rosales nel 1999. Alle elezioni legislative del 2000, il partito ha conquistato 4 seggi su 165."}
{"id": "787329", "revid": "109099774", "url": "https://it.wikipedia.org/wiki?curid=787329", "title": "Eraclio (ricettario)", "text": "Il ricettario chiamato Eraclio \u00e8 secondo alcuni studiosi il pi\u00f9 antico compendio pervenutoci pressoch\u00e9 integrale in materia di tecniche artistiche e artigianali del medioevo. Il titolo completo \u00e8 De coloribus et artibus romanorum.\nIl testo.\nNel proemio si fa riferimento alle tecniche perdute dell'antica Roma, la cui memoria doveva essere ancora viva in tutta Europa, e l'autore si propone proprio di rivelarle nel suo libro, che per\u00f2 dovr\u00e0 essere custodito gelosamente da chi ne venga in possesso.\nFu scritto forse da un monaco (usa le espressioni \"frater\" e \"pia corda\"), ma non vi sono riferimenti a Dio o ad uno spirito religioso: per questo alcuni studiosi hanno anche ipotizzato che l'autore fosse un artefice laico, magari a bottega presso una sede vescovile o un monastero, dove certo pot\u00e9 documentarsi in una biblioteca.\n\u00c8 composto da tre parti, due delle quali in esametri latini, risalenti forse all'VIII, o X secolo), e una in prosa pi\u00f9 recente, forse del XII o XIII secolo. \nI manoscritti pi\u00f9 antichi che abbiamo risalgono tra la fine del XII e l'inizio del XIII secolo, mentre un frammento di questo testo con sedici ricette \u00e8 stato trovano in Germania e risale all'XI secolo. Come collocazione geografica dell'autore \u00e8 stato proposto il Veneto per i primi due libri e la Francia del nord o l'Inghilterra per il terzo libro.\nIl fatto che esista un proemio ma non epilogo ha fatto pensare al fatto che l'opera ci sia giunta incompleta. Il testo fu manipolato almeno a partire dall'XI secolo, come testimoniato dalle differenze tra i vari manoscritti pervenutici, mentre il terzo libro venne accorpato solo in seguito. \nI colori descritti per la produzione di miniature (rosso dall'edera, verde artificiale e vegetale, giallo orpimento e scrittura d'oro) sono quelli tipici dell'VIII secolo in Italia, in particolare nel Nord-Est. Vi \u00e8 citata anche la lavorazione dell'avorio, che esisteva nei centri transalpini a partire dal VII secolo, ma che giunse in Italia meridionale per esempio solo nel X secolo.\nQueste ricette tecniche sono molto preziose per capire come gli antichi artefici arrivassero alle opere d'arte, come creassero e applicassero i colori e come ottenessero particolari effetti. In questa raccolta la forma letteraria \u00e8 particolarmente curata per la presenza dei versi, e vi si trovano influenze di concetti riscontrabili in Vitruvio, Plinio il Vecchio e Isidoro da Siviglia. Molte sono poi le somiglianze qua e l\u00e0 con un altro testo nato pi\u00f9 o meno in quegli anni, la \"Mappae clavicula\" e con il pressoch\u00e9 contemporaneo \"Manoscritto di Lucca\". Simile per l'impostazione in esametri \u00e8 il \"Carmen medicinale\" dell'inizio dell'VIII secolo.\nNei capitoli V e VI sono intercalati due aneddoti legati al sapere tradizionale degli artigiani. Il primo racconta come, dove e quando fu scoperto il vetro in Medio Oriente; il secondo racconta di uno sfortunato inventore del vetro infrangibile, che venne fatto decapitare da Tiberio perch\u00e9 non divulgasse il suo segreto che averebbe fatto crollare il prezzo di oro e argento per la scoperta di una nuova materia ben pi\u00f9 utile e preziosa.\nIpotesi di collocazione.\nGuardando al linguaggio utilizzato, si notano alcuni termini medievali che non appartengono al latino classico. Tra questi c'\u00e8 \"husa\" (I 8,3) usato per indicare una specie di storione: si tratta di un germanismo e il fatto che sia chiarito tramite una parafrasi (\"piscem qui dicitur husa\") lascia intendere che il testo non sia stato scritto in area germanica dove non sarebbe stato necessario spiegare il significato del nome di una specie indigena presente da tempo nella lingua corrente.\nNotevolmente sviluppate sono anche le conoscenze della lavorazione del vetro: sia del graffito, sia della colorazione e dell'uso dell'oro, tutto senza il bisogno di descrivere una fornace, forse perch\u00e9 egli operava in una zona dove esse erano note da sempre, come il Veneto appunto."}
{"id": "787334", "revid": "78273", "url": "https://it.wikipedia.org/wiki?curid=787334", "title": "Isidoro da Siviglia", "text": ""}
{"id": "787335", "revid": "547034", "url": "https://it.wikipedia.org/wiki?curid=787335", "title": "Plasmodesma", "text": "I plasmodesmi sono strutture tipiche delle cellule vegetali. Sono dei canali citoplasmatici nella parete cellulare che mettono in comunicazione cellule vicine consentendo comunicazione e trasporto. \nLa parete cellulare non \u00e8 continua: esistono zone in cui fra due cellule non viene deposto materiale, pertanto le due cellule vicine possono comunicare mediante passaggio di citoplasma e di molecole come acqua, ioni, RNA, proteine.\nI plasmodesmi si sono evoluti in modo indipendente in diverse linee evolutive e le specie che hanno queste strutture includono alcune alghe (membri delle Charophyceae, Charales, Coleochaetales e Phaeophyceae), cos\u00ec come tutte le embriofite, meglio conosciute come piante terrestri.\nCostituiscono una via di trasporto di ioni, zuccheri, molecole segnale e altre piccole molecole da una cellula all'altra. \nUnite dai plasmodesmi, le cellule vegetali si comportano come un'unica unit\u00e0 funzionale definita \"continuum simplastico\" o, pi\u00f9 semplicemente, simplasto.\nStrutture funzionalmente simili, chiamate gap junction e nanotubi di membrana, interconnettono le cellule animali.\nStruttura.\nUna tipica cellula vegetale pu\u00f2 avere tra 103 e 105 plasmodesmi che la collegano a cellule adiacenti. I plasmodesmi hanno un diametro di circa 50-60 nm nel punto medio e sono costruiti di tre strati principali, la membrana plasmatica, il manicotto citoplasmatico e il desmotubulo. Possono attraversare pareti cellulari spesse fino a 90 nm. \nLa porzione di membrana plasmatica del plasmodesma \u00e8 un'estensione continua della membrana cellulare e ha la consueta struttura a doppio strato fosfolipidico. \nIl manicotto citoplasmatico \u00e8 uno spazio pieno di liquido racchiuso dal plasmalemma ed \u00e8 un'estensione del citosol. Il passaggio di molecole e ioni attraverso i plasmodesmi avviene principalmente attraverso questo spazio. Le molecole pi\u00f9 piccole (ad esempio zuccheri e amminoacidi) e gli ioni possono facilmente passare attraverso i plasmodesmi per diffusione senza la necessit\u00e0 di ulteriore energia chimica. Anche le molecole pi\u00f9 grandi, comprese le proteine (ad esempio la GFP proteina fluorescente verde) e l'RNA, possono passare attraverso il manicotto citoplasmatico in modo diffusivo. \nIl plasmodesma \u00e8 formato da un canale attraverso la parete cellulare delimitato dalla membrana plasmatica e contenente al centro una struttura tubulare del reticolo endoplasmatico che prende il nome di \"desmotubulo\". \nDesmotubulo.\nIl desmotubulo \u00e8 un tubo di reticolo endoplasmatico appiattito che scorre tra due cellule adiacenti. \nAttorno al desmotubulo e alla membrana plasmatica sono state osservate al microscopio elettronico a scansione delle aree di materiale (denso agli elettroni e quindi scuro e visibile), spesso unite tra loro da strutture a forma di raggio che sembrano dividere il plasmodesma in canali pi\u00f9 piccoli. Queste strutture possono essere composte da una proteina assimilabile alla miosina e da actina, e fanno parte del citoscheletro della cellula. \nInizialmente, si pensava che attraverso il desmotubulo avvenissero scambi di ioni e piccole molecole, ma tale ipotesi \u00e8 stata smentita in quanto le membrane che formano il tubulo sono addossate e non vi \u00e8 spazio all'interno di esso. Restava perci\u00f2 fonte di perplessit\u00e0 la selettivit\u00e0 dei plasmodesmi che, in genere, non lasciano passare molecole pi\u00f9 grandi di 1000 Dalton malgrado la loro dimensione: i plasmodesmi infatti sono molto pi\u00f9 grandi delle pi\u00f9 grandi molecole che lo possono attraversare. Questo \u00e8 dovuto alla presenza del desmotubulo al centro e a proteine associate ad esso o presenti sul lato interno della membrana plasmatica che circonda il plasmodesma. Queste proteine ingombrano il canale precludendo il passaggio a molecole troppo grosse. Studi di microscopia elettronica inoltre dimostrano la presenza di proteine globulari collocate nello spazio tra membrana e parete vicino al bordo delle cellule comunicanti. Tali proteine formano un restringimento delle imboccature del plasmodesma che prende il nome di \"collo\", e sono visibili al microscopio elettronico a scansione perch\u00e9 provocano una gobba nella membrana plasmatica delle cellule comunicanti intorno al plasmodesma che prende il nome di \"anulus\". Si ipotizza che tali proteine possano variare il loro ingombro in modo da agire come uno sfintere permettendo il passaggio di talune molecole troppo grandi per passare normalmente, ma solo una volta riconosciute. Per questi motivi il trasporto simplastico (mediante membrane e plasmodesmi) \u00e8 selettivo. \u00c8 possibile che tali proteine possano chiudere completamente il plasmodesma, e questo spiegherebbe l'esistenza di campi simplastici differenti, ma sono necessari ulteriori studi. \nPossono anche essere divisi in semplici o composti in base alla complessit\u00e0 del canale o dei canali che vengono a formarsi.\nGenesi.\nEsistono due tipi di plasmodesmi: plasmodesmi primari, che si formano durante la divisione cellulare, e plasmodesmi secondari, che possono formarsi tra cellule mature.\nI plasmodesmi primari si formano durante la divisione cellulare da tubuli del reticolo endoplasmatico che vengono \"intrappolati\" nella piastra cellulare in via di formazione. Questi alla fine diventano le connessioni citoplasmatiche tra le cellule. Nel sito di formazione, la parete cellulare non \u00e8 ulteriormente ispessita e nelle pareti si formano depressioni o aree sottili note come \"pits\" o punteggiature.\nI plasmodesmi secondari si formano successivamente, nelle pareti cellulari gi\u00e0 esistenti tra le cellule non in divisione, digerendo la parete precedentemente deposta.\nIn particolare la formazione dei plasmodesmi primari si verifica durante il processo di divisione cellulare quando il reticolo endoplasmatico e il fragmoplasto sono fusi insieme, questo processo si traduce nella formazione di un poro citoplasmatico. Il desmotubulo (parte del RE), si forma accanto all'RE corticale. Questi due RE sono strettamente uniti, quindi non lasciano spazio tra le cellule. Si ipotizza che il desmotubulo si formi a causa di una combinazione di pressione da una parete cellulare in crescita e una interazione tra proteine. I plasmodesmi primari sono spesso presenti nelle aree in cui le pareti cellulari sembrano essere pi\u00f9 sottili. Ci\u00f2 \u00e8 dovuto al fatto che quando una parete cellulare si espande, l'abbondanza dei plasmodesmi primari diminuisce. Al fine di espandere ulteriormente la densit\u00e0 di plasmodesmi durante la crescita della parete cellulare vengono prodotti i plasmodesmi secondari. Il processo di formazione dei plasmodesmi secondari deve ancora essere completamente compreso, tuttavia si pensa che vari enzimi e proteine del reticolo endoplasmatico stimolino il processo."}
{"id": "787336", "revid": "287204", "url": "https://it.wikipedia.org/wiki?curid=787336", "title": "Pasquale Bocciardo", "text": "Biografia.\nFiglio di Andrea, scultore rimasto pressoch\u00e9 ignoto, era presumibilmente nipote di Sebastiano, l'artista finalese che nel 1666 disegn\u00f2 l'Arco dell'Imperatrice a Finalmarina. Assieme al fratello Domenico, di quattro anni pi\u00f9 vecchio, and\u00f2 a bottega di Domenico Caprile nel 1731. Divenne successivamente l'unico allievo di Giacomo Antonio Ponsonelli, artista al tempo operante nel capoluogo ligure. Bocciardo si afferm\u00f2 in area locale rivestendo un importante ruolo nell'ambiente dell'allora neonata Accademia Ligustica di Belle Arti. In essa divenne infatti \"accademico di merito\" sin dall'anno di fondazione, il 1751, e ottenne nel 1763 la cattedra di scultura, che sino all'anno precedente era stata tenuta da Francesco Maria Schiaffino. La sua opera artistica si inserisce nell'atmosfera del neoclassicismo settecentesco di influsso romano fatto proprio dall'Accademia Ligustica di Belle Arti.\nLe opere di Pasquale Bocciardo sono sparse principalmente nella moltitudine di chiese e palazzi di Genova e delle Riviere. Ve ne sono, per\u00f2, anche in localit\u00e0 remote, ma frequentate dai genovesi, come Tenerife, nelle isole Canarie, Cuenca, Coimbra e Lisbona.\nOpere in Italia.\nBocciardo fu attivo a partire dagli ultimi anni del quinto decennio del Settecento. \u00c8 suo il busto-ritratto di Gio.Francesco II Brignole Sale, il patrizio genovese che tra il 1736 e il 1740 ordin\u00f2 nuovi lavori per il palazzo Rosso in Strada Nuova a Genova, e che commission\u00f2 l'opera quando divenne doge (1746-1748). Il busto \u00e8 tuttora esposto a Palazzo Rosso, oggi sede di un importante polo museale, ed \u00e8 posto nella loggia, su di una mensola fra le due porte prospicienti la scala. Poco dopo, nel 1749 lavor\u00f2 nella parrocchiale di Bogliasco.\nL'artista scolp\u00ec nel 1761 l'altare del Rosario in Santa Maria della Castagna a Quarto al Mare (oggi Quarto dei Mille, comune annesso nella Grande Genova nel 1926). Poco dopo realizz\u00f2 l'altare della Chiesa di San Giacomo Maggiore (Pontedecimo), altro sobborgo di Genova), del 1763, poi ristrutturato in maniera massiccia. Analoghe modifiche sub\u00ec un altro suo intervento nella cappella dell'Immacolata nella chiesa di San Siro.\nPer San Biagio a Finalborgo Pasquale Bocciardo scolp\u00ec il pulpito barocchetto (1765), un maestoso complesso in marmo, di tipo originalissimo, che rappresenta la \"Visione di Ezechiele\" (1765). Da non confondersi qui con l'opera di Domenico Bocciardo, fratello di Pasquale, che sempre in San Biagio a Finalborgo, realizz\u00f2 il gruppo marmoreo con il \"Battesimo di Cristo\", posto all'ingresso della nave sinistra (1798), e l'altar maggiore con la sua splendida balaustrata (1799).\nBocciardo realizz\u00f2 anche l'altare di San Siro nella chiesa di San Siro di Nervi (sobborgo a levante di Genova), commissionatogli nel 1769 e da lui terminato nel 1772, con le statue di San Siro, Sant'Andrea e San Bartolomeo. In quest'ultima riprende le forme dal \"San Bartolomeo\" di Pierre Legros in San Giovanni in Laterano, e come le altre tre sculture \u00e8 impostata in atteggiamento di nobile maestosit\u00e0, con le vaste superfici esposte ad una luce priva di forti contrasti chiaroscurali, ricomposte in una statica e attentamente calibrata composizione.\nIn questo caso va per\u00f2 ricordato il dubbio relativo all'attribuzione delle tre statue: le prime descrizioni di queste, fatte dal Remondini e quindi dal Gajone e dal Buggero, confermano la sua mano per l'altare, ma non sono definitive riguardo alle tre statue del 1771: ovvero che siano riconducibili esse pure della stessa mano. Stessa incertezza \u00e8 riferita dal Bagnasco nel suo manoscritto sulla storia della chiesa di San Siro di Nervi.\nDalla descrizione dell'Alizeri si sa che nell'Ospedale dei Cronici (detto lo \"Spedaletto\", nel sestiere genovese di Portoria), la statua di Stefano Lomellino (una delle due poste in nicchia sulla facciata verso via Giulia, oggi via XX Settembre) era stata scolpita nel 1763 dal Bocciardo.\nUn'altra statua venne successivamente scolpita dal Bocciardo per la chiesa di Santa Maria della Cella a Sampierdarena.\nPer il palazzo Ducale di Genova Bocciardo restaur\u00f2 le statue del salone del Maggior Consiglio, dopo la distruzione dell'incendio del 1777 e la ricostruzione su progetto neoclassico di Simone Cantoni. Queste verranno per\u00f2 distrutte dal furore anti-oligarchico giacobino nei giorni della caduta della Repubblica di Genova e della creazione della Repubblica Ligure (1797).\nOpere all'estero.\nBocciardo realizz\u00f2 importanti opere per committenti esteri gi\u00e0 prima della scomparsa di Francesco Maria Schiaffino, che fino al 1765 era il pi\u00f9 noto scultore genovese, ma che spesso si avvaleva di collaboratori meno capaci. In Portogallo realizz\u00f2 fra il 1755 e il 1758 l'altare dell'abside della chiesa del Seminario Maggiore di Coimbra e nel 1768 l'altar maggiore della chiesa di S. Luigi dei Francesi a Lisbona. Sempre nel 1768 realizz\u00f2 il \"Triunfo de la Virgen de la Candelaria\", un monumento alto 11 metri in marmo di Carrara, eretto in Plaza de la Candelaria a Santa Cruz de Tenerife (Isole Canarie). Successivamente, sempre nell'isola di Tenerife, scolp\u00ec il pulpito per \"Nuestra Senora de Los Remedios\", la Cattedrale de La Laguna di San Crist\u00f3bal de La Laguna. Invece per la cattedrale di Cuenca (Castilla-La Mancha) realizz\u00f2 le statue del retablo dell'altar maggiore."}
{"id": "787338", "revid": "17351", "url": "https://it.wikipedia.org/wiki?curid=787338", "title": "Aeronca L-3 Grasshopper", "text": ""}
{"id": "787339", "revid": "125674204", "url": "https://it.wikipedia.org/wiki?curid=787339", "title": "Beauceant", "text": "Il Beauceant (anche Bau\u00e7ant, Bauc\u00e9ans, Bassant, Beaus\u00e9ant, Baussant) era il vessillo dei cavalieri Templari, formalmente una bandiera o gonfalone, anche detto confanon baussant o Vexillum Balzanum.\nEtimologia.\nSi tratta di uno stendardo bipartito, ossia diviso in due parti simmetriche, una bianca ed una nera, caratteristica da cui deriverebbe il suo nome, secondo quanto attribuitogli da Fr\u00e9d\u00e9ric Godefroy nel suo \"Dictionnaire de l'ancienne langue fran\u00e7aise et de tous ses dialectes du IXe au XVe si\u00e8cle\". \nStando invece all'interpretazione di Oddvar Olsen in \u201cThe Temple Antiquities: the Templar papers II, Vol.2 \u201cil termine deriverebbe dal provenzale \"bausan\", a sua volta derivato dall'italiano \"balza\", che significa bordo, fascia. La balzana in araldica indica infatti uno scudo o stemma bipartito orizzontalmente. \nPotrebbe poi derivare dal termine provenzale \"balzan\", che si riferisce ad una particolare tipologia di cavallo dal manto nero, avente macchie bianche sugli arti (detto appunto cavallo balzano in italiano). \nUn'ulteriore interpretazione dell'etimologia del termine ci viene fornita dal motto che appariva sullo stendardo: \"Vaucent\" (dal francese \"vaut cent\", in italiano \"vale cento\"), adottato come simbolo del valore e del coraggio di questi fieri cavalieri. \u00abPortavano i Templari uno stendardo bianco e nero nel quale era scritto questo motto, Vaucent, che nell'italiana lingua suona val cento, volendo accennare al fatto che ognuno di loro armato di fede ed aiutato dal favore divino valeva cento dei nemici ed infedeli. E dietro a questo stendardo andavano i Templari cantando quel verso dal salmista: Non nobis, Domine, non nobis, sed nomini tuo da gloriam\"\n(\u201cNon a noi, o Signore, ma al tuo nome d\u00e0 gloria\u201d. Il testo \u00e8 la traduzione dei versetti del Salmo 113.9 Antica Vulgata della Bibbia o del Salmo 115.1 numerazione ebraica).\n\"Fu forse quello stendardo evidente presagio di ci\u00f2 ch' esser doveva di quella militia\"\u00bb [...] Historia della sacra religione et illustrissima militia di S. Giovanni Gierosolimitano di Giacomo Bosio. \nSecondo l'interpretazione di Jacques de Vitry, storico dell'epoca e Vescovo di San Giovanni d'Acri, i Templari erano \u00abdei leoni in guerra, degli agnelli in pace\u00bb, concetto che si rispecchierebbe nella scelta dei colori del loro vessillo: il nero a simbolizzare la ferocia dei Templari verso i loro nemici, mentre il bianco a rappresentarne la benevolenza per gli amici.\nColori e forma.\nDisparate sono anche le versioni del vessillo, molto probabilmente dovute a successivi adattamenti avvenuti nel tempo: nella \"Chronica Majora\" del monaco benedettino e storico Matthew Paris lo si descrive d'argento con estremit\u00e0 superiore nera; Giancarlo Pucci nel suo \"L'ordine del Tempio: storia e condanna dei templari\" ci ricorda che \u00abnel 1130 Baldovino II vide arrivare Hugues de Payns preceduto dallo stendardo il Beauceant partito di bianco e nero\u00bb; in uno degli affreschi del XIII secolo della chiesa di San Bevignate a Perugia (vedi Complesso Templare di San Bevignate) possiamo tutt'oggi apprezzarlo come uno spaccato nero e bianco, con croce patente a cavallo delle due porzioni. Lo stesso Jacques de Vitry menziona le \u201cgonfanon baucent\u201d ed il \u201cBaucent\u201d adornati dalla croce vermiglia dei cavalieri. Cronisti dell'epoca si sbizzarriscono nel rappresentarlo come orifiamma o pennone, che veniva portato sulla punta delle lance, avente forma di lunga fiamma a 3 code interamente bianca e provvista di una croce patente rossa, oppure come semplice vessillo a 2 punte diviso \u201cper fesse\u201d ovvero orizzontalmente. \nQuel che \u00e8 certo \u00e8 che nella Regola dell'Ordine del tempio, approvata nel 1129 durante il Concilio di Troyes, non ci sono riferimenti alla croce, mentre la troviamo menzionata nella bolla pontificia \u201cOmne datum optimum\u201d emanata da Papa Innocenzo II nel 1139 e sappiamo che nel 1147 papa Eugenio III concesse ai Templari l'uso della croce patente.\nA proposito di interpretazioni e colori, Robert Macoy in \"History of the Knight Templars\" ci fa notare quanto sia interessante il parallelo con il simbolismo metaforico orientale. Durante le guerre Saracene venivano esposte in sequenza: il primo giorno la bandiera bianca, ad indicare che il nemico doveva arrendersi, quella rossa il secondo giorno, a simbolizzare il sangue di pochi, quella nera il terzo giorno, che significa la distruzione universale. \nPur sorvolando le possibili influenze arabe, non dobbiamo dimenticarci che i Templari erano dei monaci tanto quanto dei cavalieri e nel simbolismo tradizionale i colori bianco e nero rappresentano l'aspetto spirituale e quello temporale del loro mandato, la duplicit\u00e0 insita nella natura dell'Ordine, monastico e guerriero, oltre all'ovvia interpretazione dualistica del bene contro il male, del cielo e della terra, della luce e delle tenebre. \u00abE su tutti una croce, rossa come il sangue, cha esprime la prontezza al martirio e indica la loro appartenenza\u00bb. \nPer completezza citiamo infine le congetture in merito alle influenze esoteriche ed occultiste ravvisabili secondo alcuni storici nelle filosofie templari, influenze che porterebbero ad interpretare lo schema di colori bianco e nero quali rappresentazione delle due forze cosmiche opposte e complementari in costante dinamismo.\nUtilizzo.\nLa Regola detta che in tempi di pace questo emblema militare veniva custodito nella residenza del Maestro, mentre in guerra doveva essere difeso da fratelli-cavalieri, fino ad un numero di 10. Questi dovevano proteggerla al meglio delle loro possibilit\u00e0, non dovendo ciascuno di essi abbandonare il gonfalone per alcuna ragione; perderlo o lasciarlo cadere nelle mani del nemico veniva considerato come un disonore che avrebbe esposto il cavaliere ad una severa punizione, che poteva arrivare fino all'esclusione dall'ordine. \nIl portatore dell'insegna (gonfaloniere, vessillifero o Balcanifer), era una carica di responsabilit\u00e0 eletta fra i sergenti dal Siniscalco o dal Maresciallo. \nUno degli scopi pratici principali del Beauceant era indicare il punto di raduno dei Templari sul campo di battaglia ma il drappo, oltre che insegna che accompagna i cavalieri in guerra, assunse il significato simbolico di legittimazione per mandato celeste, comandamento Donato, che conduce alla vittoria e permette di distruggere le forze negative. Di ritorno dal campo il vessillo tornava a sventolare sulla tenda del Maestro. Stando a quanto riportato da C.G. Addison il Beauceant venne utilizzato per la prima volta nel 1146 allorch\u00e9 i Templari si prepararono ad attaccare Damasco. In questa occasione il maestro del tempio Everad des Barres accompagn\u00f2 Luigi VII di Francia nella seconda crociata, ma sfortunatamente non cita la fonte da cui trae l'informazione."}
{"id": "787343", "revid": "287204", "url": "https://it.wikipedia.org/wiki?curid=787343", "title": "Gnome et Rhone", "text": ""}
{"id": "787346", "revid": "125724239", "url": "https://it.wikipedia.org/wiki?curid=787346", "title": "Ageing society", "text": "Con l'espressione inglese Ageing society si designa la societ\u00e0 mondiale e la sua tendenza all'invecchiamento demografico. \u00c8 quindi pi\u00f9 corretto parlare di Ageing Population, la popolazione che invecchia (quota percentuale di persone over 65). Invecchiano le persone ed invecchia quindi la popolazione, ma la societ\u00e0 nel suo insieme rimane tale. Non solo l'et\u00e0 media della popolazione \u00e8 aumentata negli ultimi decenni in modo straordinario, ma anche le previsioni di autorevoli organismi internazionali per i prossimi decenni confermano questa tendenza. Secondo le proiezioni delle Nazioni Unite, infatti, nel 2050 l'et\u00e0 media a livello planetario sar\u00e0 di 38 anni, mentre nel 1990 era di 26 anni (con un aumento pari a oltre il 46% in 60 anni). Si tratta di un fenomeno unico nella storia dell'umanit\u00e0, di notevole rilevanza sia relativamente che assolutamente.\nL'invecchiamento nel mondo.\nL'Europa \u00e8 il continente che detiene il primato dell'et\u00e0 media pi\u00f9 alta: gi\u00e0 nel 1990 era di 37 anni, mentre nel 2050 l'ONU prevede che sar\u00e0 di 47 anni. Viceversa l'Africa \u00e8 il continente pi\u00f9 giovane (secondo le previsioni lo rimarr\u00e0 a lungo): mentre era di 18 anni nel 1990, secondo le proeizioni sar\u00e0 di 31 anni nel 2050, con un aumento record di oltre il 70%. Si collocano in una zona intermedia le altre macroaree del pianeta: da 26 anni (nel 1990) a 39 anni (nel 2050) in Asia, da 36 anni a 42 in Nord America, da 24 anni a 38 in America Latina e nei Caraibi, da 31 anni a 39 in Oceania.\nL'aumento dell'et\u00e0 media nell'Unione europea.\nPi\u00f9 in particolare consideriamo l'incidenza della popolazione residente con almeno 65 anni d'et\u00e0 nei Paesi dell'Unione europea, che nel 2005 era pari al 17,2% (Ue a 15). \u00c8 evidente l'aumento per il passato, se si considera che nel 1990 era pari al 14,6%, ma si \u00e8 previsto anche un aumento per il futuro (18,1 nel 2010, 19,4 nel 2015 e 20,7 nel 2020). \nNel 2005 il record assoluto \u00e8 detenuto dall'Italia, con una percentuale pari al 19,4% - in seconda posizione tra i Paesi OCSE dopo il Giappone - a cui seguono la Grecia (18,6%) e la Germania (18,3%). Tra una percentuale del 17% e del 18% si collocano, invece, il Belgio e la Spagna (entrambe al 17,3%), preceduti di poco dalla Svezia (17,4%). Seguono la Francia (16,5%), l'Austria (16,1%) e il Portogallo (16%). Nel 2017, in Italia il 22.3% degli abitanti ha pi\u00f9 di 65 anni. Se le previsioni sono corrette nei due Paesi OCSE in cui l'invecchiamento \u00e8 maggiore, l'Italia e il Giappone, all'incirca una persona su quattro sar\u00e0 ultrasessantacinquenne nel 2020 (23,5% in Italia e 27,8% nel Sol Levante). \nConseguenze.\nSecondo un articolo del The Wall Street Journal, la popolazione in et\u00e0 lavorativa degli Stati del primo mondo si ridurr\u00e0 del 5% entro il 2050. La situazione sar\u00e0 particolarmente grave in Corea del Sud (-26%), Giappone(-28%), Italia e Germania (-23%).\nCause dell'invecchiamento demografico.\nNell'Unione europea l'invecchiamento della popolazione \u00e8 fondamentalmente una conseguenza di quattro fattori che interagiscono tra loro:\nConclusioni.\nIl forte aumento della popolazione anziana a livello planetario, oltre ai problemi strettamente previdenziali, sar\u00e0 accompagnato da una maggior richiesta di prestazioni sociali e sanitarie. In generale, sul piano demografico strutturale, si stanno verificando i seguenti fenomeni:\n\u00c8 quindi auspicabile che gli interventi in favore degli anziani siano a carattere strutturale ovvero di supporto alle famiglie di chi \u00e8 nella fascia della terza et\u00e0, ma anche alla pi\u00f9 vasta rete sociale (formale e informale). \u00c8 evidente che promuovere un'anzianit\u00e0 attiva (successful ageing) significa essere di giovamento sia al singolo individuo che all'intera collettivit\u00e0: secondo l'Organizzazione mondiale della sanit\u00e0 ci\u00f2 comporta minori costi ma anche una maggiore efficienza. L'invecchiamento della popolazione mondiale \u00e8 uno dei processi epocali pi\u00f9 rilevanti e procede in modo inarrestabile, a ritmi molto elevati."}
{"id": "787348", "revid": "2090591", "url": "https://it.wikipedia.org/wiki?curid=787348", "title": "Gran Premio d'Italia 1950", "text": "Il Gran Premio d'Italia 1950 si \u00e8 svolto sul circuito di Monza il 3 settembre 1950 sulla distanza di 80 giri, per un totale di 504,000\u00a0km (80 giri per 6,300\u00a0km)\nResoconto.\nL'attesa per questo XXI Gran Premio d'Italia, che \u00e8 anche la settima ed ultima prova del 1\u00ba anno di Formula 1, \u00e8 tanta, sia perch\u00e9 ognuno dei 3F (Farina, Fangio, Fagioli) pu\u00f2 ancora vincere il titolo iridato, sia perch\u00e9, fino all'ultimo momento, \u00e8 in dubbio la partecipazione della Ferrari, che solo in extremis iscrive due vetture affidandole rispettivamente ad Alberto Ascari e a Dorino Serafini, ex pilota di motociclismo.\nAvviene, cos\u00ec, il debutto ufficiale della Ferrari 375, che, spinta da un motore 12 cilindri a V di 60\u00b0 di 4.500\u00a0cm\u00b3 (il massimo consentito per i motori aspirati), sviluppa, in questa prima versione, una potenza di 330 cavalli, a 7.000 giri/minuto, con un peso di 850\u00a0kg, ed un rapporto peso/potenza di 2,57\u00a0kg/CV. Il serbatoio carburante \u00e8 di 195 litri, con un consumo stimato di circa 2,5\u00a0km/litro.\nAnche l'Alfa Romeo approfitta di questa vetrina milanese per fare debuttare, con Fangio e Farina alla guida, la 159, erede naturale della 158, della quale ricalca l'impostazione generale, ma dalla quale si differenzia per il miglioramento dell'impianto frenante e della trasmissione, e, soprattutto, per l'adozione del ponte De Dion, che era stato abbandonato 3 anni dopo l'uscita del 1\u00b0 modello. La potenza sale a 425\u00a0CV a 9.300 giri/minuto (sar\u00e0 il motore di 1.500\u00a0cm\u00b3 pi\u00f9 potente mai costruito nella storia dell'automobilismo), e, con un peso di soli 710\u00a0kg, fa scendere il rapporto peso/potenza ad uno stupefacente 1,67\u00a0kg/CV. La capacit\u00e0 dei serbatoi \u00e8 portata a 300 litri. Unica nota dolente di questa macchina, che sembra destinata a stracciare tutti gli avversari, il consumo abnorme, calcolato in circa 0,580\u00a0km/litro, tanto che, nel corso della stagione successiva, alcune vetture saranno dotate di un serbatoio aggiuntivo posto sul fianco del motore.\nA favore delle Alfa Romeo giocano la potenza, la leggerezza, e l'affidabilit\u00e0, ma la Ferrari dimostra subito tutto il suo valore, e, nelle prove ufficiose, nonostante condizioni meteorologiche sfavorevoli, Ascari migliora di tre decimi di secondo il record sul giro, ad oltre 190\u00a0km/h di media. Chi pensava che le Ferrari potessero prevalere solo in virt\u00f9 dei loro pi\u00f9 bassi consumi, che garantivano una sosta in meno ai box per i rifornimenti, deve ricredersi.\nAl via della gara, il pi\u00f9 veloce \u00e8 Farina, seguito da Fangio e Sanesi, mentre Ascari appare in difficolt\u00e0, ma, al primo passaggio sulla linea del traguardo, il giovane pilota milanese \u00e8 gi\u00e0 secondo, seguito da Fangio, Sanesi, Taruffi e Fagioli. Procedendo di conserva, i due piloti di testa aumentano, giro dopo giro, il loro vantaggio su tutti gli altri, e, al 15\u00ba giro, Ascari passa in testa, tra l'entusiasmo della folla. Ma la gioia dura poco, e, dopo solo un giro, il ferrarista \u00e8 costretto a fermarsi lungo la pista, per la rottura di un cuscinetto del ponte, dando via libera a Farina, che, tornato al comando, non lo lascer\u00e0 pi\u00f9 fino alla fine.\nAl 24\u00ba giro anche Fangio \u00e8 costretto ai box, per la rottura del radiatore dell'acqua, ma il pilota argentino non si rassegna, e, poco dopo, torna in pista con l'Alfa Romeo 158 di Taruffi, tra i fischi di disapprovazione del pubblico, ma ricorrendo ad una precisa disposizione regolamentare, che permette un simile gioco di squadra. Poco dopo anche Serafini, alla guida della seconda Ferrari, ed in quarta posizione alle spalle di Fagioli, si ferma ai box, e, al suo posto, dopo la sostituzione delle gomme, riparte Ascari, fra le acclamazioni del pubblico. La situazione, adesso, \u00e8 la seguente: 1\u00b0 Farina, 2\u00b0 Fangio, 3\u00b0 Fagioli, 4\u00b0 Ascari. Ma le sorprese non sono finite, e Fangio \u00e8 costretto a fermarsi definitivamente al 35\u00ba giro, per problemi al motore, dando cos\u00ec l'addio ai suoi sogni di conquistare il titolo mondiale, mentre Ascari continua la sua rincorsa a Fagioli, sperando di conquistare almeno il 2\u00ba posto, ci\u00f2 che si verifica puntualmente, quando il pilota dell'Alfa Romeo, al 52\u00ba giro, \u00e8 costretto a fermarsi ai box per il rifornimento. Anche Farina, successivamente, \u00e8 costretto a fermarsi per rifornire, ma il suo vantaggio \u00e8 tale da mantenere fino in fondo la prima posizione, che gli vale il titolo mondiale. A Fangio la magra consolazione del giro pi\u00f9 veloce.\nNote.\n\"Salvo indicazioni diverse le classifiche sono tratte da \""}
{"id": "787349", "revid": "104485", "url": "https://it.wikipedia.org/wiki?curid=787349", "title": "Marsa Alam", "text": "Marsa Alam () \u00e8 un piccolo villaggio di pescatori egiziano, sulla costa ovest del Mar Rosso, la traduzione significa \"porto della bandiera\".\nNegli ultimi anni, a seguito dell'apertura dell'aeroporto internazionale (codice ICAO: HEMA, codice IATA: RMF) nel 2003, \u00e8 cresciuto rapidamente fino a divenire una popolare destinazione turistica, come lo sono gi\u00e0 Sharm el-Sheikh e Hurghada.\nMarsa Alam \u00e8 situata in prossimit\u00e0 del Tropico del Cancro, dove il Mar Rosso incontra il deserto del Sahara, e si presenta ricca di palmeti e mangrovie, con un mare ricco di pesce per via della presenza della barriera corallina. Quest'ultima \u00e8 molto rinomata tra i subacquei per via dei molti siti d'immersione ancora incontaminati, in cui si possono incontrare facilmente delfini (del genere stenella rostrata), dugongo e squali martello.\nLa citt\u00e0 \u00e8 servita dall'Aeroporto Internazionale di Marsa Alam, inaugurato nel 2003.\nIl clima.\nPur essendo situata oltre 135 miglia (217\u00a0km) a nord della zona tropicale, la citt\u00e0 \u00e8 caratterizzata da un clima desertico caldo, con temperature pi\u00f9 stabili rispetto a localit\u00e0 poste pi\u00f9 a nord come Hurghada e Sharm el-Sheikh, o comunque come Kosseir che ha clima normalmente stabile ma con estati pi\u00f9 fredde. Marsa Alam, Kosseir e Sharm el-Sheikh hanno temperature notturne pi\u00f9 calde rispetto alle altre citt\u00e0 egiziane e rispetto alle localit\u00e0 vicine ai Resort. Le temperature massime registrate variano in media da 22 a 25\u00a0\u00b0C (72-77\u00a0\u00b0F) in gennaio e da 33 a 40\u00a0\u00b0C (91-104\u00a0\u00b0F) in agosto. La temperatura del Mar Rosso a questa latitudine varia annualmente dai 22\u00b0 ai 29\u00a0\u00b0C (72 a 84\u00a0\u00b0F). Come record di temperatura pi\u00f9 alta registrata si sono avuti 45\u00a0\u00b0C (113\u00a0\u00b0F), rilevati il 10 maggio 2010, mentre come record di temperatura minima si sono avuti 5\u00a0\u00b0C (41\u00a0\u00b0F), registrati il 3 gennaio 2008.\nParco naturale marino protetto Wadi el-Gimal.\nL'Egitto ha dichiarato il suo impegno a migliorare la qualit\u00e0 dell'ambiente e a promuovere un uso sostenibile delle sue risorse naturali, come scelta strategica per il futuro della nazione. Questa strategia ha richiesto la creazione e il mantenimento di una rete rappresentativa di aree protette del paese. Come parte di questa strategia verso un uso razionale e sostenibile delle sue risorse naturali, il Primo Ministro egiziano ha creato nel mese di gennaio 2003 il parco di Wadi el-Gimal (WGNP), quale Parco Nazionale egiziano. Il WGNP comprende una superficie di 4.770\u00a0km\u00b2 di superficie terrestre, oltre a circa 2.000\u00a0km\u00b2 di acque marine. \nIl Parco naturale marino protetto Wadi el-Gimal richiama ogni anno migliaia di turisti."}
{"id": "787351", "revid": "52076", "url": "https://it.wikipedia.org/wiki?curid=787351", "title": "Socana", "text": ""}
{"id": "787353", "revid": "92723", "url": "https://it.wikipedia.org/wiki?curid=787353", "title": "Gregorio II di Napoli", "text": "Biografia.\nFiglio di Stefano II, uno dei duchi pi\u00f9 in vista dell'VIII secolo, gli succedette per volontaria abdicazione del padre in seguito all'accentramento dei poteri di duca e di vescovo che egli aveva ottenuto anche grazie all'intervento diretto di Papa Paolo I.\nL'unificazione del potere civile, militare e religioso in un'unica persona, unitamente al fatto che Stefano aveva gi\u00e0 dei figli, consigliarono per opportunit\u00e0 l'abdicazione in favore del primogenito.\nGregorio resse il Ducato di Napoli sino all'anno della sua morte (794), quando il potere pass\u00f2 nelle mani di Teofilatto II, genero del duca Stefano."}
{"id": "787357", "revid": "73146", "url": "https://it.wikipedia.org/wiki?curid=787357", "title": "Profilassi post-esposizione da HIV", "text": ""}
{"id": "787361", "revid": "287204", "url": "https://it.wikipedia.org/wiki?curid=787361", "title": "Pyu", "text": "Pyu (Anche scritto Pyuu o Pyus) si riferisce ad una serie di citt\u00e0-stato antiche (ma anche della loro lingua) nelle regioni centrali e settentrionali regioni dell'attuale Myanmar (Birmania), fra il I secolo a.C. e il IX secolo d.C., approssimativamente tra il 100 a.C. e l'840 d.C.\nStoria.\nLa storia dei Pyu ci \u00e8 nota grazie a due principali fonti: i resti della loro civilt\u00e0 in forma di rovine e soprattutto le iscrizioni (alcune in Pali, ma principalmente in linguaggio Pyu, variante del Gupta) e da piccoli rapporti di alcuni viaggiatori e commercianti Cinesi, conservati nella storia imperiale della Cina. \nLa popolazione Pyu \u00e8 ritenuta appartenente ad un gruppo etnico diverso da quello dei Bamar (Birmani), \u00e8 possibile per\u00f2 che avessero dei legami con i migranti Sino-Tibetani che tempo dopo divennero parte dell'etnia Bamar.\nEssi erano molto pacifici, con una scarsa, quasi nulla, conoscenza della guerra, ricorrevano per\u00f2 ai duelli per risolvere le questioni personali. Anche la pena di morte veniva usata, bench\u00e9 davvero raramente. I Pyu erano dediti al commercio con Cina e India, facendo delle loro 18 citt\u00e0 stato veri e propri centri commerciali. I pi\u00f9 importanti centri erano Sri Ksetra (in assoluto il pi\u00f9 influente), Binnaka, Mongamo e Halingyi.\nDal 2014 sono il primo patrimonio dell'Umanit\u00e0 della Birmania."}
{"id": "787364", "revid": "88057", "url": "https://it.wikipedia.org/wiki?curid=787364", "title": "Freddy Kruger", "text": ""}
{"id": "787375", "revid": "17351", "url": "https://it.wikipedia.org/wiki?curid=787375", "title": "L-3", "text": ""}
{"id": "787376", "revid": "120729988", "url": "https://it.wikipedia.org/wiki?curid=787376", "title": "The Lord Chamberlain's Men", "text": "The Lord Chamberlain's Men (\"I servitori del Lord Ciambellano\"), conosciuta anche solo con il nome di Chamberlain's Men, fu una compagnia teatrale inglese, fondata nel maggio 1594 da Henry Carey, Lord Ciambellano di Elisabetta I, e in auge sino al 1603, quando, con l'ascesa al trono di Giacomo I, ne ottenne ufficialmente la protezione, cambiando quindi nome in The King's Men.\nLa compagnia \u00e8 famosa per aver avuto tra i suoi membri William Shakespeare, che vi recit\u00f2 e scrisse per la maggior parte della sua carriera, producendovi tutte le sue opere a noi giunte. Formatasi in un periodo assai fertile per il mondo teatrale londinese, la compagnia divenne presto una delle principali della citt\u00e0, in competizione con The Admiral's Men. Ebbe come sede per le rappresentazioni dapprima The Theatre e successivamente il Globe, di sua propriet\u00e0.\nPrimo attore della compagnia fu Richard Burbage, figlio dell'impresario teatrale James: tra gli altri attori figuravano Shakespeare, William Kempe, Augustine Phillips, Thomas Pope e John Heminges."}
{"id": "787378", "revid": "17351", "url": "https://it.wikipedia.org/wiki?curid=787378", "title": "Tu-22M", "text": ""}
{"id": "787379", "revid": "253269", "url": "https://it.wikipedia.org/wiki?curid=787379", "title": "Bethany Joy Lenz", "text": "Come cantante ha realizzato tre album: \"Preincarnate\" (2002), \"Come on Home\" (2005) e \"The Starter Kit\" (tuttora inedito). Come attrice \u00e8 invece conosciuta per aver interpretato il ruolo di Michelle Bauer Santos in \"Sentieri\" dal 1998 al 2000 ma soprattutto per il ruolo di Haley James Scott in \"One Tree Hill\" dal 2003 al 2012.\nBiografia.\nBethany Joy Lenz \u00e8 nata il 2 aprile 1981 a Hollywood, Florida. Suo padre, Robert Lenz, \u00e8 un insegnante di storia e un terapeuta mentre sua madre, Cathie, \u00e8 una manager; ha una sorella minore. Bethany si trasfer\u00ec con la sua famiglia nel Texas quando aveva quattro anni.\nHa ottenuto il primo ruolo in uno stage all'et\u00e0 di sette anni in una produzione locale de \"Il meraviglioso Mago di Oz\" , e successivamente in \"To Kill a Mockingbird\", \"Annie\", \"Cenerentola\" e \"\". Quando aveva tredici anni si trasfer\u00ec con la famiglia nel New Jersey.\nAll'et\u00e0 di quindici anni \u00e8 apparsa nel suo primo film, \"L'occhio del male\". In seguito entr\u00f2 a far parte del cast della soap opera della CBS \"Sentieri\" dove inizialmente interpret\u00f2 il clone di Reva Shayne che pi\u00f9 tardi le venne affidata la parte di Michelle Bauer Santos. Nello stesso periodo ha inoltre preso parte in un musical di Broadway intitolato \"Foxy Ladies Love/Boogie 70's Explosion\".\nSi trasfer\u00ec da New York a Los Angeles dove rappresent\u00f2 una produzione teatrale de \"I ragazzi della 56\u00aa strada\" e prese parte a molte serie televisive come \"Off Centre\", \"Streghe\", \"Maybe It's Me\" e \"The Guardian\".\nAll'et\u00e0 di ventun anni entr\u00f2 nel cast della serie televisiva della Warner Bros. \"One Tree Hill\" nei panni di Haley James Scott, ruolo che ha interpretato per nove stagioni fino alla conclusione della serie nel 2012. Durante il suo lavoro a \"One Tree Hill\" ha girato anche il suo secondo film, \"Ragazze nel pallone - La rivincita\".\nNel campo musicale ha registrato tre album. Il primo album, intitolato \"Preincarnate\", \u00e8 uscito nell'ottobre 2002. Nel marzo 2005 cominci\u00f2 un tour musicale di un mese con Tyler Hilton, The Wreckers, Michelle Branch, Jessica Harp e Gavin DeGraw per promuovere la serie \"One Tree Hill\"; cant\u00f2 diverse canzoni tratte dal suo secondo album, intitolato \"Come On Home\", che fu venduto al concerto.\nFa parte del gruppo \"Everly\", composto da lei e dalla cantautrice Amber Sweeney. A novembre 2008 hanno pubblicato un EP dal titolo \"Mission Bell\".\nNel 2013 ha preso parte ad un arco di episodi dell'ultima stagione di \"Dexter\" ed \u00e8 apparsa nelle serie televisive \"Men at Work\" e \"CSI - Scena del crimine\" e nel 2018 \u00e8 comparsa come guest star nell'episodio 9 della quattordicesima stagione di \"Grey's Anatomy\". Nel 2019 \u00e8 una delle attrici principali di \"Pearson\", spin off di \"Suits\".\nVita privata.\nNel novembre 2005 Bethany annunci\u00f2 il fidanzamento con Michael Galeotti (componente della band Enation), sfociato in matrimonio il 31 dicembre 2005 a Hillsboro (Oregon). Agli inizi del 2011 Bethany ha dato alla luce la figlia Maria. Il 20 marzo 2012 Bethany Joy Lenz annuncia il divorzio dal marito.\nFilmografia.\nTelevisione.\nLa Lenz ha anche partecipato a degli episodi pilota poi non ordinati per diventare serie tv e cio\u00e8 \"Psalty's Salvation Celebration\" (nel 1992), \"1973\" (nel 1998), \"The Legacy\" (nel 2002), \"Songbyrd\" (nel 2014) e \"Home\" (nel 2016).\nDoppiatrici italiane.\nNelle versioni in lingua italiana dei suoi lavori, Bethany Joy Lenz \u00e8 stata doppiata da:"}
{"id": "787380", "revid": "17351", "url": "https://it.wikipedia.org/wiki?curid=787380", "title": "Tupolev Tu-26", "text": ""}
{"id": "787382", "revid": "287204", "url": "https://it.wikipedia.org/wiki?curid=787382", "title": "Cratere Manners", "text": "Manners \u00e8 un cratere lunare intitolato all'astronomo Russel H. Manners. Si trova nella parte occidentale del Mare Tranquillitatis. A nordest si trova il pi\u00f9 grande cratere Arago, mentre a sud si trovano i crateri Ritter e Sabine. Il cratere ha un bordo con un'albedo pi\u00f9 elevata del mare lunare circostante, ed appare quindi pi\u00f9 luminoso. \u00c8 una formazione emisferica che presenta un bordo in buone condizioni ed un fondale interno relativamente piatto.\nCrateri correlati.\nAlcuni crateri minori situati in prossimit\u00e0 di Manners sono convenzionalmente identificati, sulle mappe lunari, attraverso una lettera associata al nome."}
{"id": "787383", "revid": "17351", "url": "https://it.wikipedia.org/wiki?curid=787383", "title": "Tu-26", "text": ""}
{"id": "787384", "revid": "1005847", "url": "https://it.wikipedia.org/wiki?curid=787384", "title": "Pedro Jos\u00e9 Escal\u00f3n", "text": "Nel 1865 spos\u00f2 Elena Rodr\u00edguez (morta il 3 dicembre 1921), dalla quale ebbe tre figli: Dolores, Federico e Pedro.\nEbbe la carica di presidente di El Salvador da Tom\u00e1s Regalado, dal 1\u00ba marzo 1903 al 1\u00ba marzo 1907; fu inoltre un capo militare. Lasci\u00f2 la carica di presidente a Fernando Figueroa. Mor\u00ec a Santa Ana."}
{"id": "787388", "revid": "29244", "url": "https://it.wikipedia.org/wiki?curid=787388", "title": "Mars\u00e1 al 'Alam", "text": ""}
{"id": "787397", "revid": "1543377", "url": "https://it.wikipedia.org/wiki?curid=787397", "title": "Chhattisgarh", "text": "Chhattisgarh \u00e8 uno Stato dell'India centrale (chhattisgarhi/hindi: \u091b\u0924\u094d\u0924\u0940\u0938\u0917\u0922\u093c).\nGeografia fisica.\nLo stato di Chhattisgarh confina ad ovest con il Maharashtra, ad ovest e a nord-ovest con il Madhya Pradesh, a nord con l'Uttar Pradesh, a nord-est con il Jharkhand, ad est con l'Orissa ed a sud con l'Andhra Pradesh.\nIl territorio nell'area meridionale \u00e8 prevalentemente collinare e raggiunge i 1240 metri di altezza nel \"distretto di Dantewara\". In quest'area scorre da ovest a est il fiume Indravati, un affluente del Gondavari, che piegando verso sud segna parte del confine con il Maharashtra.\nNell'area centrale dello stato si estende una ampia pianura drenata dal fiume Mahanadi che riceve da nord l\"Hasdo\" e da ovest il \"Seonath\". Quest'area pianeggiante \u00e8 delimitata a occidente dalla catena \"Maikala\", che \u00e8 parte della catena Satpura, ed a oriente dall\"altopiano di Raipur\".\nA nord di questa pianura il territorio \u00e8 nuovamente collinare essendo interessato dalla catena delle colline Satpura e dall'altopiano del Chota Nagpur. L'elevazione massima \u00e8 di 1225 metri. In quest'area scorre verso nord il fiume Rihand, un affluente del Son. Il fiume \"Kanhar\" segna parte del confine settentrionale.\nStoria.\nL'area dell'attuale stato ha fatto parte del Madhya Pradesh quando questo \u00e8 stato istituito nel 1950.\nLo stato di Chhattisgarh \u00e8 stato istituito il primo novembre del 2000 quando 16 distretti sud-orientali del Madhya Pradesh di lingua chhattisgarhi si sono separati per dar vita all'attuale stato in attuazione del \"Madhya Pradesh Reorganization Act\".\nSociet\u00e0.\nLingue e dialetti.\nLe lingue ufficiali dello stato sono la lingua hindi e la lingua chhattisgarhi.\nLa maggioranza della popolazione parla lo chhattisgarhi, che da alcuni studiosi \u00e8 ritenuta un dialetto dell'hindi, da altri una lingua a s\u00e9 stante.\nLo chhattisgarhi, come d'altronde l'hindi, usa come sistema di scrittura l'alfabeto devanagari.\nLe minoranze linguistiche sono molto numerose, se ne contano 93.\nGuerra civile.\nIl Chhattisgarh \u00e8 una delle aree dell'India pi\u00f9 interessate dalla rivolta dei Naxaliti, in particolare nei distretti meridionali del Bastar e di Dantewada, dove la Guerra civile tra i ribelli e i miliziani di Mahendra Karma ha gi\u00e0 fatto centinaia di vittime e migliaia di profughi.\nGeografia antropica.\nSuddivisioni amministrative.\nLo stato di Chhattisgarh \u00e8 diviso in 16 distretti. Il 31 marzo 2008 il governo del Chhattisgarh ha proposto la reintroduzione delle divisioni, gi\u00e0 abolite nel 2002, ognuna delle quali raggruppa un certo numero di distretti. La divisione di Bastar comprende i distretti di Bastar, Bijapur, Dantewada, Kanker e Narayanpur; la divisione di Bilaspur comprende i distretti di Bilaspur, Janjgir-Champa, Korba e Raigarh; la divisione di Raipur i distretti di Dhamtari, Durg, Kawardha, Mahasamund, Raipur e Rajnandgaon; la divisione di Surguja i distretti di Jashpur, Korea e Surguja.. Il 14 aprile sono stati nominati i commissari: Shiv Kumar Tiwari per la divisione di Bilaspur, B. L. Agrawal per quella di Raipur, Ganesh Shankar Mishra per quella di Bastar e Manoj Pingua per quella di Surguja\n5 Divisioni e 27 Distretti dal 2012."}
{"id": "787400", "revid": "767487", "url": "https://it.wikipedia.org/wiki?curid=787400", "title": "Ottorino", "text": "Origine e diffusione.\nSi tratta di una variante di Ottolino, che era un diminutivo piuttosto diffuso del nome Oddo (alcune fonti lo riconducono ad un altro diminutivo, \"Ottonino\", che per\u00f2 non \u00e8 documentato).\nAlla diffusione in Italia ha contribuito la popolarit\u00e0 del personaggio di Ottorino Visconti, dal romanzo \"Marco Visconti\" di Tommaso Grossi; \u00e8 attestato su tutto il territorio, con frequenza maggiore in Toscana e minore nel Meridione.\nOnomastico.\nNon vi sono santi chiamati Ottorino, e il nome \u00e8 quindi adespota; l'onomastico pu\u00f2 essere festeggiato eventualmente lo stesso giorno del nome Oddo, da cui deriva."}
{"id": "787402", "revid": "729019", "url": "https://it.wikipedia.org/wiki?curid=787402", "title": "Partigiana (arma)", "text": "La partigiana \u00e8 un'arma inastata (assimilabile alla lancia) composta da un lungo manico in legno e da una cuspide in metallo, costituita da una larga lama centrale a due taglienti simmetrici e rettilinei che terminano alla base in due alette ricurve.\nQuest'arma fu molto utilizzata in combattimento in Italia durante il periodo rinascimentale ma and\u00f2 in disuso, sui campi di battaglia d'Europa, dalla fine del XVI secolo. Continu\u00f2 ad essere usata fino al XIX secolo come arma di rappresentanza o come porta insegna di reparto.\nStoria.\nIl tipo di lancia da mischia nota come \"Partigiana\" comparve nella panoplia delle fanterie europee tardomedievali nel XV secolo e si costitu\u00ec come una variante pi\u00f9 maneggevole e \"potente\" della picca, arma questa atta solamente ad impalare il nemico. Si tratt\u00f2, con buona probabilit\u00e0, dell'arma inastata che funse da archetipo per lo spuntone e per il brandistocco (arma questa ibrida tra la partigiana e lo spiedo da guerra). Gi\u00e0 alla fine del XVI secolo venne rapidamente relegata al ruolo di arma cerimoniale, molto apprezzata dai corpi di guardia preposti alla difesa della persona del sovrano, come i reparti speciali di guardie svizzere in forza presso quasi tutte le monarchie occidentali (la partigiana figura ancora nella panoplia della Guardia Svizzera Pontificia).\nL'ipotesi oggi pi\u00f9 accreditata circa l'origine della partigiana \u00e8 che possa trattarsi di una diretta evoluzione della lancia da cinghiale utilizzata, nel corso dell'Alto Medioevo come arma sia dai \"milites\" che dai \"laboratores\".\nNon a caso, la partigiana viene anche detta \"Spiedo alla Bolognese\", ubicando ipoteticamente a Bologna il luogo in cui la chiavarina e/o lo spiedo da caccia \u00e8 stato sviluppato nell'arma inastata rinascimentale.\nAl momento del suo apogeo (ca. 1450-1550), la partigiana era considerata arma il cui uso non poteva essere alieno alla formazione bellica del gentiluomo. Si tratta infatti di una delle poche armi inastate oggetto di studio e riflessione nei trattati dei maestri di scherma tradizionale, soprattutto italiani, del XV-XVI secolo: l'uso delle partigiana, da sola o abbinata ad un piccolo scudo del tipo rotella, \u00e8 analizzato nel famoso compendio marziale \"Opera Nova Chiamata Duello, O Vero Fiore dell'Armi de Singulari Abattimenti Offensivi, &amp; Diffensivi\" (1536) del maestro bolognese Achille Marozzo.\nPrecisazione etimologica.\nArma precipua dell'Europa Latina, la partigiana non ebbe grande diffusione nei paesi pi\u00f9 settentrionali del continente. Nel mondo germanico la partigiana e lo spuntone sono grosso modo la stessa tipologia di arma. Nel bacino culturale anglosassone, invece, la partigiana rientra nell'ampio genere dei \"ranseur\" insieme alla corsesca ed al brandistocco.\nLargamente diffusasi in Italia nel corso del Rinascimento, concomitantemente cio\u00e8 alla fase pi\u00f9 matura dell'Umanesimo, la partigiana godette di un considerevole successo letterario. \"Partigiana\" inizi\u00f2 ad essere il vocabolo utilizzato dagli scrittori del XV e XVI secolo per indicare specificatamente la lancia da mischia, distinta dalla lunghissima picca, l\u00e0 dove la \"Lanza\" indicava la Lancia da cavalleria. Meglio ancora, \"partigiana\" divenne la parola utilizzata dagli umanisti per indicare le lance da fanteria dell'Antichit\u00e0, armi atte alla mischia ma, a differenza della lunghissima picca, all'occorrenza ancora eiettabili (v. \"dory\", framea ecc.). Si trova testimonianza di un tale uso del vocabolo nelle opere di autori quali Luca Pulci o Pier Francesco Giambullari. Il diffondersi della partigiana nella panoplia delle forze di fanteria della Penisola permise cio\u00e8 di colmare quella lacuna precipua del vocabolario militare italiano dovuta ai molteplici significati attribuiti alla parola \"lancia\", valida sia per l'arma da mischia, sia per l'arma da cavallo, sia, a volte, per le armi inastate da lancio.\nNel corso del XVI secolo l'ormai radicatosi utilizzo della parola \"partigiana\" nel vocabolario italiano ne fece un sinonimo di \"lancia\", tanto che il vezzeggiativo \"partigianetta/o\", indicante una versione pi\u00f9 leggera dell'arma, inizi\u00f2 ad essere utilizzato per indicare il giavellotto. Autori eruditi come Giorgio Vasari ricorsero poi al termine \"partigianetta\" per indicare il \"pilum\" anticamente in uso al legionario romano.\nCostruzione.\nLa partigiana \u00e8 una tipologia di lancia molto robusta, atta unicamente alla mischia ed inutilizzabile come arma da lancio.\nGli esemplari in forza ai corpi di guardia d'\u00e9lite venivano decorati con passamaneria assicurata alla gorbia, tarsie sull'astile e varie tipologie di damaschinatura della lama.\nLe varianti pi\u00f9 note della partigiana sono:"}
{"id": "787411", "revid": "287204", "url": "https://it.wikipedia.org/wiki?curid=787411", "title": "Cratere Manzini", "text": "Manzini \u00e8 un cratere lunare intitolato al cultore di ottica e astronomia Carlo Antonio Manzini. Si trova a meno di un diametro a sud-sudovest del cratere Mutus, e a nordovest del cratere Boguslawsky. Quest'ultima \u00e8 una formazione di dimensioni e aspetto molto simili a Manzini.\nIl bordo esterno di Manzini \u00e8 pesantemente eroso ed irregolare, e a nord-nordest \u00e8 unito al piccolo cratere 'Manzini R'. La cresta lungo questo lato \u00e8 pi\u00f9 bassa, e forma una sella. Lungo il lato meridionale c'\u00e8 un ammasso di piccoli crateri sovrapposti, elencati con la lettera D, E, G ed N nella tabella sottostante. Il cratere 'Manzini A' \u00e8 altrettanto eroso, e si trova lungo la parete interna a sudest. 'Manzini S' occupa la parete interna settentrionale, mentre 'Manzini J', di forma circolare, \u00e8 fuso con il confine nordovest.\nLa superficie interna \u00e8 stata ricoperta di lava nel passato, ed \u00e8 ora piatta e priva di formazioni, punteggiata soltanto da qualche minuscolo cratere. Il fondale ha la stessa albedo del terreno circostante.\nCrateri correlati.\nAlcuni crateri minori situati in prossimit\u00e0 di Manzini sono convenzionalmente identificati, sulle mappe lunari, attraverso una lettera associata al nome."}
{"id": "787416", "revid": "663330", "url": "https://it.wikipedia.org/wiki?curid=787416", "title": "Jason Schwartzman", "text": "Biografia.\nFiglio dell'attrice Talia Shire (nata Talia Rose Coppola), sorella minore del celebre cineasta Francis Ford Coppola, e del suo secondo marito, il produttore Jack Schwartzman (1932-1994), \u00e8 il fratello dell'attore e cantante Robert Schwartzman e fratellastro del direttore della fotografia John Schwartzman, oltrech\u00e9 cugino di Nicolas Cage e dei registi Roman e Sofia Coppola. \u00c8, dunque, di origini ebraico-polacche da parte di padre ed italiane (pi\u00f9 precisamente di Bernalda, in provincia di Matera, e di Napoli) da parte di madre. Suo padre mor\u00ec quando aveva 14 anni per un tumore al pancreas.\nCarriera da musicista.\n\u00c8 stato batterista dei Phantom Planet, gruppo del quale \u00e8 stato uno dei fondatori. Ha lasciato il gruppo per la carriera di attore, venendo sostituito come batterista da Jeff Conrad. Ha anche accompagnato il musicista statunitense Andrew Bird nel suo tour europeo del 2009. Una delle canzoni di Schwartzman, \"The West Coast\", \u00e8 stata inserita nella colonna sonora della quarta stagione della serie \"The O.C.\" (il brano \u00e8 presente nel decimo episodio, \"La stagione delle pesche\"). Schwartzman aveva gi\u00e0 collaborato alla colonna sonora del telefilm quando era il batterista dei Phantom Planet: la canzone pi\u00f9 famosa del gruppo, \"California\", \u00e8 stata utilizzata come sigla di \"The O.C..\"\nCarriera da attore.\nDebutta come attore nel film \"Rushmore\", seguito da \"CQ\", \"S1m0ne\" con Al Pacino, \"I Heart Huckabees - Le strane coincidenze della vita\", \"Vita da strega\" con Nicole Kidman, \"Marie Antoinette\" diretto dalla cugina Sofia Coppola, dove interpreta Luigi XVI di Francia al fianco di Kirsten Dunst e interpreta il cattivo Gideon Graves nel film Scott Pilgrim vs. the World. Dal 2009 al 2011 \u00e8 protagonista della serie televisiva HBO \"Bored to Death - Investigatore per noia\", in cui veste i panni dello scrittore in crisi Jonathan Ames che per noia si improvvisa investigatore privato.\nVita privata.\nNel 2009 ha sposato la direttrice artistica Brady Cunningham, con cui era fidanzato da molti anni. Hanno avuto due figlie: Marlowe Rivers (2010) e Una (2014). \u00c8 vegano.\nDoppiatori italiani.\nNelle versioni in italiano delle opere in cui ha recitato, Jason Schwartzman \u00e8 stato doppiato da:\nDa doppiatore \u00e8 sostituito da:"}
{"id": "787421", "revid": "767487", "url": "https://it.wikipedia.org/wiki?curid=787421", "title": "Clouds (Tiamat)", "text": "Clouds \u00e8 il terzo album della band gothic metal Tiamat; \u00e8 uscito nel 1992."}
{"id": "787423", "revid": "115563445", "url": "https://it.wikipedia.org/wiki?curid=787423", "title": "Microsilice", "text": "La microsilice o fumo di silice, o silica fume \u00e8 utilizzata come aggiunta minerale al cemento.\nCaratteristiche.\nLa microsilice ha un comportamento pozzolanico e pertanto prende parte alla reazione di idratazione del cemento, apportando un contributo sostanziale alla formazione dei prodotti di idratazione e quindi alle caratteristiche della pasta cementizia.\nProduzione industriale.\nIl fumo di silice \u00e8 un sottoprodotto dell'industria di produzione al forno elettrico del silicio metallico e delle leghe ferro - silicio.\nIn questo processo una piccola quantit\u00e0 di SiO2 viene ridotta a SiO che passa nella fase gassosa da dove, una volta riossidata a SiO2 si separa sotto forma di polvere finissima a struttura vetrosa (silice amorfa all'85-98%) e con elevata attivit\u00e0 pozzolanica. \nIl diametro delle sferette costituenti la microsilice varia tra 0,01 e 1 \u00b5m cio\u00e8 circa 50 - 100 volte inferiore a quello delle particelle del clinker.\nLa grande finezza delle microsfere costituenti la microsilice fa s\u00ec che questa si comporti anche da aggregato finissimo, andando a riempire gli spazi lasciati liberi dai granuli di cemento, rendendo la matrice cementizia pi\u00f9 compatta. A causa per\u00f2 della loro elevata superficie specifica non possono essere utilizzati in percentuali elevate (&lt;10%) poich\u00e9 si sarebbe costretti ad aumentare il tenore dell'acqua di impasto (regola di Lyse).\nIl fumo di silice viene utilizzato per il confezionamento di calcestruzzi ad alta resistenza e ad alta durabilit\u00e0 sempre in associazione con additivi superfluidificanti per tenere bassa la quantit\u00e0 di acqua di impasto.\nIl fumo di silice pu\u00f2 essere utilizzato:\nImpieghi e vantaggi.\nLa microsilice \u00e8 impiegata per ottenere calcestruzzi a bassissima porosit\u00e0 e quindi con eccezionali caratteristiche di resistenza meccanica.\nAi fini dell'utilizzazione nel calcestruzzo come aggiunte di tipo II (aggiunte pozzolaniche o ad attivit\u00e0 idraulica latente) devono essere conformi alla UNI EN 13263 parte 1 e 2 e provviste di marcature CE.\nSe si sostituisce una parte del cemento con il fumo di silice si ottiene un miglioramento della resistenza a tutte le stagionature, con un notevole incremento della resistenza finale.\nPertanto l'impiego della microsilice permette di evitare dosaggi troppo elevati di cemento.\nL'aggiunta di fumo di silice \u00e8 il mezzo pi\u00f9 semplice per ottenere un calcestruzzo con resistenza superiore a 80 N/mm2 (calcestruzzi DSP).\nAll'azione positiva della microsilice sulla resistenza, concorrono, oltre alla spiccata reattivit\u00e0 del materiale nei confronti dell'idrossido di calcio, che si genera dall'idratazione del cemento Portland, nettamente superiore a quella delle altre aggiunte di tipo II, anche effetti di natura essenzialmente fisica ricollegabili alle dimensioni submicroniche delle particelle.\nNella fase iniziale la particelle di fumo di silice accelerano il processo di idratazione perch\u00e9 agiscono come centri di nucleizzazione per gli idrati in via di formazione, questo comporta una resistenza dopo un giorno superiore a quella che si otterrebbe in assenza di aggiunta.\nAi fini del contributo sulla resistenza finale \u00e8 importante l'effetto densificante o di riempimento: le particelle della microsilice, grazie alle loro ridotte dimensioni, si possono inserire nei vuoti esistenti tra le particelle di cemento, cosicch\u00e9 il prodotto della reazione silice amorfa - idrossido di calcio (comportamento pozzolanico) pu\u00f2 rendere molto compatta la matrice cementizia e quindi meccanicamente pi\u00f9 resistente.\nQuesto implica inoltre una riduzione sensibile della permeabilit\u00e0 e, a livello dell'interfaccia pasta cementizia - aggregato, si traduce in un netto miglioramento della forza legante, se non altro per la diminuzione di prodotti indesiderati (Ca(OH)2, ettringite) nella zona di transizione.\nSvantaggi.\nPer il costo relativamente elevato, l'impiego del fumo di silice \u00e8 solitamente riservato per produrre calcestruzzi speciali come i calcestruzzi ad alte prestazioni.\nTipi di Cemento alla microsilice.\nSecondo le UNI EN 197-1 il cemento portland alla microsilice, denominata con la sigla D, \u00e8 indicato come cemento tipo II (CEM II/A-D).\nLa percentuale, in massa, come costituente principale deve essere compresa tra 6 e 10%.\nPotr\u00e0 essere impiegata la microsilice che soddisfa i seguenti requisiti: \nConformit\u00e0 alla normativa.\nLa microsilice ai fini dell'utilizzazione nel calcestruzzo come aggiunte tipo II (aggiunte pozzolaniche) in parziale sostituzione del cemento devono essere conformi alla UNI EN 13263 parte 1 e 2 e provviste di marcatura CE.\nTutte le forniture di microsilice devono essere accompagnate dall'attestato di conformit\u00e0 CE alla norma UNI EN 13263-1.\nMarcatura CE.\nLa marcatura CE non rappresenta un marchio di qualit\u00e0 del prodotto, ma sta a significare che il prodotto soddisfa i requisiti essenziali previsti per quel prodotto e per l'impiego previsto.\nPer la microsilice \u00e8 previsto un solo sistema di attestazione di conformit\u00e0 CE:\nGeneralmente la marcatura CE avviene mediante l'apposizione di un'etichetta direttamente sui prodotti ovvero mediante stampa dell'etichetta sul Documento di Trasporto.\nIl layout ed il contenuto di informazioni dell'etichetta viene descritto nei punti successivi\nDocumentazione di accompagnamento.\nOgni fornitura deve essere accompagnato dalla seguente documentazione:\nEtichetta CE.\nL'etichetta con il simbolo di marcatura CE, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:"}
{"id": "787425", "revid": "125412519", "url": "https://it.wikipedia.org/wiki?curid=787425", "title": "Giorni della merla", "text": "I cosiddetti giorni della merla sono, secondo la tradizione, gli ultimi tre giorni di gennaio (29, 30 e 31). Sempre secondo la tradizione sarebbero i tre giorni pi\u00f9 freddi dell'anno. Le statistiche meteorologiche disponibili dicono che dopo la prima decade di gennaio in realt\u00e0 si osserva una tendenza all'aumento della temperatura.\nIpotesi sulla locuzione \"i giorni della merla\".\nL'origine della locuzione \"i giorni della merla (o Merla)\" non \u00e8 ben chiara. Ad esempio Sebastiano Pauli pubblica nel 1740 due ipotesi di spiegazione:\nSecondo altre tradizioni la spiegazione della locuzione deriverebbe da una leggenda secondo la quale, per ripararsi dal gran freddo, una merla e i suoi pulcini, in origine bianchi, si rifugiarono dentro un comignolo, dal quale emersero il 1\u00ba febbraio, tutti neri a causa della fuliggine. Da quel giorno tutti i merli furono neri. La leggenda, infatti, vuole giustificare in maniera favolistica il forte dimorfismo sessuale che si osserva nella livrea del merlo, che \u00e8 bruna (becco incluso) nelle femmine, mentre \u00e8 nera brillante (con becco giallo-arancione) nel maschio.\nSecondo una versione pi\u00f9 elaborata della leggenda, una merla, con uno splendido candido piumaggio, era regolarmente strapazzata da gennaio, mese freddo e ombroso, che si divertiva ad aspettare che lei uscisse dal nido in cerca di cibo, per gettare sulla terra freddo e gelo. Stanca delle continue persecuzioni, la merla un anno decise di fare provviste sufficienti per un mese, e si rinchiuse nella sua tana, al riparo, per tutto il mese di gennaio, che allora aveva solo ventotto giorni. L'ultimo giorno del mese, la merla, pensando di aver ingannato il cattivo gennaio, usc\u00ec dal nascondiglio e si mise a cantare per sbeffeggiarlo. Gennaio se ne risent\u00ec cos\u00ec tanto che chiese in prestito tre giorni a febbraio e si scaten\u00f2 con bufere di neve, vento, gelo, pioggia. La merla si rifugi\u00f2 alla chetichella in un camino e l\u00ec rest\u00f2 al riparo per tre giorni. Quando la merla usc\u00ec, era s\u00ec salva, ma il suo bel piumaggio si era annerito a causa della fuliggine del camino, e cos\u00ec essa rimase per sempre con le piume nere.\nSempre secondo la leggenda, se i giorni della merla sono freddi, la primavera sar\u00e0 bella; se sono caldi, la primavera arriver\u00e0 in ritardo.\nLa merla a Lodi.\nI giorni della merla a Lodi vengono festeggiati da cori che, posti sulle rive opposte dell'Adda, si \"chiamano\" e si \"rispondono\", e la strofa iniziale di questo \"botta e risposta\" dice:\nla canzone dedicata \u00e8 \"La Merla\" registrata dal gruppo dei Baraban.\nI canti della merla nel Cremonese.\nAnche in provincia di Cremona \u00e8 tradizione riproporre i canti popolari della merla negli omonimi giorni per rivivere l'antica atmosfera contadina. In particolare in molti comuni si usa riunirsi dinnanzi a un grande fal\u00f2 o sul sagrato di una chiesa o in riva al fiume, a seconda della tradizione, per intonare insieme al coro abbigliato con abiti contadini (le donne con gonna e scialle, gli uomini con tabarro e cappello) e degustare vino e cibi tradizionali. I testi delle canzoni differiscono leggermente da un paese all'altro, ma mantengono come denominatore comune i temi dell'inverno e dell'amore. Solitamente il coro gioca con la parte maschile e quella femminile, intonando simpatici battibecchi come nel canto rappresentato a Stagno Lombardo. I giorni della Merla in provincia di Cremona sono il 30, 31 gennaio e 1\u00ba febbraio.\nLa leggenda infatti cita che ci fu un gennaio particolarmente mite e in quegli anni i merli erano di colore bianco. Infatti sbeffeggiavano gennaio per il fatto che l'inverno stesse finendo senza che ci fosse stato un gran gelo. Ci\u00f2 fece arrabbiare gennaio che pur essendo verso la fine del mese, si vendic\u00f2 facendo arrivare un freddo polare... da qui il detto \"du\u00f9 t'i d\u00f2, \u00f6\u00f6n t'el prumetar\u00f2\", cio\u00e8 \"due te li do e uno te lo prometter\u00f2\", per il fatto che anche febbraio ci mise del suo. Per il gran freddo i merli, allora bianchi, si dovettero rifugiare all'interno dei comignoli, diventando tutti neri.\nI giorni della merla nel Friuli.\nUn tempo i contadini del Friuli osservavano le condizioni meteorologiche dei tre giorni della merla e, sulla base di esse, facevano le previsioni sul tempo dei mesi di gennaio, febbraio e marzo. Se il 29 era molto freddo e soleggiato anche l'ormai passato gennaio, era stato per la maggior parte dei giorni freddo ma soleggiato, mentre se il 30 era piovoso e pi\u00f9 mite, anche la maggior parte del mese di febbraio sar\u00e0 piovoso e le temperature saranno pi\u00f9 miti.\nI giorni della merla nel Forlivese e nel Cesenate.\nNel Forlivese e nel Cesenate si racconta di una merla bianca che aveva atteso tutto l'inverno al caldo del suo nido fin quando, gli ultimi tre giorni di gennaio, un bel sole si alzava nel cielo. La merla, convinta che fosse arrivata la primavera, usc\u00ec dal suo nido ma fu accolta da un freddo glaciale (una variante della leggenda dice che gennaio, per dispetto, fece in modo che diventasse cos\u00ec freddo) talmente intenso che la merla, per non morire, fu costretta a ripararsi all'interno di un camino fumante. La merla si salv\u00f2 ma rimase per sempre nera, ed ecco perch\u00e9 i merli oggi sono neri.\nRacconto maremmano.\nNei dintorni di Santa Fiora si tramanda per via orale la storia di due merli, una femmina e un maschio, di colore originariamente bianco, che, durante un periodo tempestoso e freddo (\"diaccio marmato\") a fine gennaio, trovarono rifugio dentro il comignolo di una casa e vi rimasero per tre giorni, finch\u00e9 non cess\u00f2 di cadere la neve e torn\u00f2 a splendere il sole; a quel punto, uscendo sul tetto, i due uccelli si accorsero che le loro penne erano diventate tutte nere per la fuliggine, in modo indelebile.\nCos\u00ec, da quel giorno, i merli nascono con le piume nere."}
{"id": "787428", "revid": "287204", "url": "https://it.wikipedia.org/wiki?curid=787428", "title": "Cratere Maraldi (Luna)", "text": "Maraldi \u00e8 un cratere lunare intitolato agli astronomi Giovanni e Giacomo Maraldi. Si trova sul bordo occidentale del Sinus Amoris, nella parte nordorientale della Luna. Ad ovest-sudovest si trova il cratere Vitruvius, mentre a nordest c'\u00e8 il cratere Littrow. Appena a nordest del cratere si osserva l'altura nota come \"Mons Maraldi\".\nMaraldi ha una parete esterna estremamente erosa e profondamente incisa, che appare simile ad una serie di picchi disposti lungo una circonferenza piuttosto che al bordo di un cratere. L'interno \u00e8 stato riempito dalla lava basaltica, lasciando una superficie piatta di albedo bassa. Appena a nordovest del punto centrale si osserva una piccola cresta, mentre parecchi crateri minuscoli punteggiano il fondale.\nCrateri correlati.\nAlcuni crateri minori situati in prossimit\u00e0 di Maraldi sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati ribattezzati dall'IAU: "}
{"id": "787435", "revid": "1781005", "url": "https://it.wikipedia.org/wiki?curid=787435", "title": "Saab 99", "text": "La 99 \u00e8 un'autovettura prodotta dalla casa automobilistica svedese Saab dal 1968 al 1984. \u00c8 stata presentata al pubblico nel novembre del 1967 come berlina tre volumi a due porte e 5 posti. \u00c8 ricordata come la prima auto prodotta in grande serie ad essere dotata di un motore turbocompresso (1977). Nel 1979 fu la prima auto al mondo con motore turbo a vincere un rally nella storia del Campionato mondiale rally guidata dal pilota svedese Stig Blomqvist. Dal 1985 al 1987 la produzione \u00e8 continuata come Saab 90.\nIl contesto.\nDisegnata da Sixten Sason e Bjorn Envall, presenta un parabrezza curvo per una eccellente visibilit\u00e0 alla guida; eredita dalla 96 il Saab hockey stick; la carrozzeria venne progettata tenendo conto della sicurezza passiva prevedendo, gi\u00e0 all'epoca, zone di deformazione programmata sia all'anteriore che al posteriore ed inoltre presenta un coefficiente di penetrazione cx di 0,37. La 99 inizialmente venne dotata di un propulsore, in lega leggera, prodotto dalla Triumph Motor Company. Il motore, un quattro cilindri in linea di 1709 cm\u00b3 da 80 CV, venne installato longitudinalmente ed inclinato sulla destra di 45\u00b0 con il gruppo frizione posto frontalmente e cambio posto sotto il motore: una soluzione tecnica davvero particolare per una vettura a trazione anteriore. Le sospensioni anteriori sono a ruote indipendenti (quadrilateri deformabili) mentre al posteriore \u00e8 presente un assale rigido. L'impianto frenante \u00e8 a doppio circuito diagonale con dischi anteriori e posteriori.\nNel 1971 venne presentata la versione a quattro porte ed il motore da 1,7 litri venne affiancato da un 1854\u00a0cm\u00b3 da 87 CV. Da quest'anno, inoltre, il cruscotto ha un nuovo disegno.\nDopo la fusione, nel 1969, dell'azienda Saab AB (specializzata nella produzione di aeroplani) con l'azienda Scania (specializzata nella produzione di veicoli industriali), Il motore britannico, inizialmente fonte di problemi, venne profondamente riprogettato e prodotto con la collaborazione di Scania. Ne conseguir\u00e0, nel 1972, un propulsore con monoblocco in ghisa dalla cilindrata di 1985\u00a0cm\u00b3 erogante 95 CV a 5200 giri/min. Vennero introdotti i paraurti in plastica autoriparanti, capaci di ritornare nella loro forma per urti fino ad 8 km/h. Venne reso disponibile il sedile guida riscaldabile elettricamente.\nNel 1973 venne presentata la versione sportiva \"EMS\" (Electronic Manual Special): la 99 a due porte venne dotata dell'iniezione elettronica raggiungendo i 110 CV a 5500 giri/min (dal 1975 ad iniezione meccanica).\nNella seconda met\u00e0 del 1974 venne presentata la carrozzeria Combi Coup\u00e9 a tre porte e nel 1976 la cinque porte. Una due volumi a 5 posti con bagagliaio molto capiente ed una linea posteriore sfuggente; avr\u00e0 un notevole successo nel Nord Europa come auto per la famiglia, alla stregua di una giardinetta, considerata come un'alternativa alle wagon Volvo.\nGli ingegneri Saab avevano in mente una 99 dalle prestazioni elevate; inizialmente ipotizzarono di raddoppiare il propulsore trasformandolo in un 8 cilindri a V di 4 litri (come fatto sulla Triumph Stag e come accadde in passato per il prototipo Saab Monster) ma forti del \"know how\" di Scania nei motori sovralimentati mediante turbocompressore, venne presentata alla fine del 1977 la 99 turbo: una novit\u00e0 per il mondo dell'auto perch\u00e9 fu la prima auto di grande produzione in serie ad essere dotata di un sistema di sovralimentazione mediante turbocompressore. Fino ad allora solo BMW nel 1973 e Porsche nel 1974 avevano proposto in vendita al pubblico autovetture turbo ma su modelli sportivi a produzione limitata, quali erano la 2002 Turbo e la 911 Turbo.\nIl motore Saab da due litri, con turbocompressore di piccole dimensioni per ovviare problemi di turbo lag, raggiunse la potenza di 145 CV a 5000 giri/min ed una coppia motrice di 235 Nm (24 kgm) a 3000 giri/min; la 99 ottenne un'accelerazione e una capacit\u00e0 di ripresa notevole, tenuta in considerazione la cilindrata e l'epoca (1977). Nel 1979 un'automobile turbo vinceva per la prima volta un rally nella storia del Campionato del mondo rally ovvero una Saab 99 turbo con a bordo il pilota svedese Stig Blomqvist.\nNel frattempo si avvicinava la presentazione della Saab 900 (1978) che fu il modello prescelto per sviluppo della tecnica della turbocompressione. Negli anni ottanta la produzione della 99 non vede novit\u00e0 di rilievo salvo gli aggiornamenti annuali. Nel 1985 la 99, adattando la zona posteriore della 900 sedan, viene denominata \"Saab 90\" e prodotta fino al 1987. In totale la 99 \u00e8 stata prodotta in circa 700.000 esemplari."}
{"id": "787437", "revid": "1573940", "url": "https://it.wikipedia.org/wiki?curid=787437", "title": "Lycalopex fulvipes", "text": "La pseudovolpe di Darwin (Lycalopex fulvipes ) \u00e8 una piccola licalopecia gravemente minacciata. Nota anche come \"Zorro Chilote\" o \"Zorro de Darwin\" in spagnolo, vive su Chilo\u00e9 e nel Parco Nazionale di Nahuelbuta in Cile (Regione di Araucan\u00eda).\nLa prima pseudovolpe di Darwin nota alla scienza venne catturata nel 1834 sull'isola di San Pedro, al largo delle coste del Cile, dal naturalista Charles Darwin. \u00c8 stata considerata per lungo tempo una sottospecie della chilla (\"L. griseus\"); tuttavia, la scoperta di una piccola popolazione sul continente, avvenuta nel Parco Nazionale di Nahuelbuta nel 1990, e le analisi genetiche effettuate in seguito hanno dimostrato senza ombra di dubbio che si tratta di una specie a tutti gli effetti.\nTassonomia.\nIl genere \"Lycalopex\" raggruppa sei specie sudamericane di Canidi imparentate alla lontana con i lupi, che, seppur chiamate comunemente \u00abvolpi\u00bb, non hanno alcun legame di parentela con le vere volpi del genere \"Vulpes\". Charles Darwin ricorda con queste parole la cattura di un esemplare di \"L. fulvipes\" sull'isola di San Pedro, nell'Arcipelago di Chilo\u00e9, nel dicembre del 1834, durante il viaggio del \"Beagle\": \u00abUn esemplare di volpe appartenente a una specie nuova e molto rara che pare esclusiva di quest'isola stava seduto su una roccia. Era cos\u00ec assorta a spiare il lavoro degli ufficiali che, muovendomi cautamente alle sue spalle, mi riusc\u00ec di raggiungerla e di abbatterla con un colpo del mio martello da geologo\u00bb. Nel \"Viaggio di un naturalista intorno al mondo\", pubblicato nel 1839, Darwin aggiunse: \u00abQuesta volpe, forse pi\u00f9 curiosa, forse pi\u00f9 dotata per la scienza, ma certamente meno saggia delle sue consorelle europee, si trova adesso impagliata nel museo della Zoological Society\u00bb. Reputandola \u00abappartenente a una specie nuova\u00bb, il celebre naturalista la considerava distinta dalle specie (\"P. culpaeus\" e \"P. griseus\") esistenti sul continente. Successivamente, la pseudovolpe di Darwin venne classificata come una sottospecie (\"P. g. fulvipes\") di quest'ultima.\nLa pseudovolpe di Darwin non si incrocia mai con le altre specie del genere \"Lycalopex\", vive unicamente nelle foreste ed \u00e8 pi\u00f9 piccola e di colore pi\u00f9 scuro delle altre specie. Nel 1990, quando una piccola popolazione di volpi di Darwin venne scoperta sul continente, nelle foreste del Parco Nazionale di Nahuelbuta, gli studiosi si resero conto che la volpe non era endemica dell'isola. In un articolo pubblicato nel 1996 sul \"Journal of the Society for Conservation Biology\", Yahnke \"et al.\" scrissero che il DNA mitocondriale della volpe di Darwin era distinto da quello della volpe grigia sudamericana: \"P. fulvipes\", quindi, era a tutti gli effetti una specie distinta, strettamente imparentata con la pseudovolpe di Sechura. Sempre secondo gli stessi autori (1995 e 1996), il ristretto areale della specie sarebbe solamente tutto ci\u00f2 che resta di un'antica distribuzione pi\u00f9 ampia. Gli zoologi resero inoltre note le differenze nella nicchia ecologica, nell'aspetto e nel comportamento di questa specie. La pseudovolpe di Darwin si differenzia dalla chilla per la colorazione pi\u00f9 scura, le zampe pi\u00f9 corte, il cranio pi\u00f9 corto e largo, le bolle timpaniche pi\u00f9 piccole, la dentatura pi\u00f9 robusta e per alcuni aspetti della forma della mandibola e della modalit\u00e0 di occlusione dei premolari.\nNel Pleistocene superiore, Chilo\u00e9 era unita al continente da un ponte di terra. Quest'ultimo scomparve circa 15.000 anni fa, quando, in seguito all'ultima glaciazione, il livello dei mari si alz\u00f2 di nuovo. Ci\u00f2 port\u00f2 alla creazione di due popolazioni isolate di volpe di Darwin.\nDescrizione.\nCon una lunghezza testa-corpo di 48\u201360\u00a0cm, una coda di 17\u201326\u00a0cm e 1,9-3,95\u00a0kg di peso, quella di Darwin \u00e8 una delle pi\u00f9 piccole specie di pseudovolpe del mondo; ha struttura tarchiata, corpo allungato e zampe corte. Il muso \u00e8 piccolo e sottile e si estende fino a una fronte piuttosto arrotondata, e la coda \u00e8 relativamente breve e folta. La folta pelliccia varia nella colorazione dal grigio brizzolato scuro al quasi nero, con alcune zone di un caratteristico colore rosso-ruggine sulla parte inferiore delle zampe e attorno alle orecchie. L'addome, il petto, la parte inferiore del muso e l'interno delle orecchie sono di colore crema pallido o bianco, e la coda \u00e8 grigio scura.\nDistribuzione e habitat.\nEndemica del Cile, la pseudovolpe di Darwin occupa un areale disgiunto costituito da appena due popolazioni; la pi\u00f9 piccola vive sul continente, nelle montagne costiere del Parco Nazionale di Nahuelbuta e nei suoi dintorni; la pi\u00f9 grande \u00e8 situata a circa 600\u00a0km di distanza, sull'isola di Chilo\u00e9, presso le coste meridionali del Paese.\nSulle coste rivolte al Pacifico di Chilo\u00e9, la pseudovolpe occupa un areale frammentato costituito da dune di sabbia miste a fitte foreste sempreverdi, mentre nella parte settentrionale dell'isola popola le foreste di latifoglie di pianura e i pascoli. Predilige le foreste primarie, sebbene viva anche in foreste secondarie e terreni pi\u00f9 aperti.\nBiologia.\nLa pseudovolpe di Darwin \u00e8 onnivora e la sua dieta \u00e8 costituita da una vasta gamma di piccoli mammiferi, uccelli, rettili, anfibi, coleotteri, invertebrati, frutta, bacche e semi. Questa dieta varia \u00e8 di fondamentale importanza per la sopravvivenza della volpe, dal momento che nel suo habitat la disponibilit\u00e0 di cibo varia a seconda delle stagioni. Sebbene cacci generalmente da sola, talvolta, attorno a una carogna, si possono radunare fino a quattro esemplari. A Chilo\u00e9, queste pseudovolpi a volte uccidono polli, effettuano scorrerie nelle discariche e addirittura penetrano all'interno delle abitazioni di notte, in cerca di cibo, apparentemente non intimorite dalle persone e dai cani che vi abitano.\nSebbene a Chilo\u00e9 questa specie sia generalmente solitaria, tranne che nella stagione degli amori, quando si creano coppie temporanee, sul continente sembra che le pseudovolpi vivano in coppie per tutto l'anno. Le coppie condividono il proprio territorio con i figli nati negli anni precedenti. Generalmente nascono due o tre piccoli.\nConservazione.\nSi ritiene che esistano almeno 412 pseudovolpi di Darwin a Chilo\u00e9 e vi siano circa 489 esemplari sul continente; per questo motivo la IUCN classifica la specie tra quelle in pericolo. La distruzione delle foreste adiacenti al Parco Nazionale di Nahuelbuta e su Chilo\u00e9 costituiscono una minaccia per la sopravvivenza della specie, cos\u00ec come i cani randagi, che possono diffondere malattie mortali o attaccare direttamente le pseudovolpi. Un altro problema \u00e8 la persecuzione da parte degli allevatori, i quali ritengono la pseudovolpe nemica dei loro polli domestici; \u00e8 vero che ogni tanto le volpi fanno irruzione nei pollai, ma questo accade solo di rado."}
{"id": "787439", "revid": "767487", "url": "https://it.wikipedia.org/wiki?curid=787439", "title": "The Sleeping Beauty (Live in Israel)", "text": "The Sleeping Beauty (Live in Israel) \u00e8 un album, registrato dal vivo, della band. Pubblicato nel 1993 dalla Century Media Records."}
{"id": "787441", "revid": "4506", "url": "https://it.wikipedia.org/wiki?curid=787441", "title": "St. Joseph High Road", "text": ""}
{"id": "787442", "revid": "1855146", "url": "https://it.wikipedia.org/wiki?curid=787442", "title": "Palazzo Pallavicini Rospigliosi", "text": "Il Palazzo Pallavicini Rospigliosi \u00e8 stato costruito a Roma dalla famiglia Borghese sul colle del Quirinale.\nStoria e descrizione.\nLa costruzione sorge sui ruderi delle Terme di Costantino, oggi inglobati nello scantinato del Casino.\nIl palazzo fu costruito dal cardinale Scipione Borghese, nipote del papa Paolo V, come grande dimora della famiglia edificata accanto alla residenza papale del Palazzo del Quirinale. La costruzione del palazzo fu affidata dal cardinale Caffarelli-Borghese a Flaminio Ponzio al quale succedette nel 1613, dopo la morte del Ponzio, l'architetto Carlo Maderno, mentre il giardino (con il Casino dell'Aurora) fu progettato da Giovanni Vasanzio.\nIl palazzo pass\u00f2 successivamente, per breve tempo, a Giovanni Angelo Altemps, che lo acquist\u00f2 nel 1616 facendolo rifinire da Onorio Longhi. Gi\u00e0 sei anni dopo per\u00f2 veniva rivenduto ai Bentivoglio, pass\u00f2 quindi ai Lante e poi al cardinal Mazarino e da lui ai suoi eredi Mancini. Durante questo tempo, serv\u00ec da sede all'ambasciata francese prima che essa fosse trasferita nel pi\u00f9 spazioso palazzo Farnese.\nNel 1704 il palazzo fu acquistato dal principe Giovanni Battista Rospigliosi, figlio di Camillo e nipote di papa Clemente IX, e da sua moglie, la principessa Maria Camilla Pallavicini, e divenne l'abitazione della famiglia Rospigliosi Pallavicini, che ancora ne possiede la met\u00e0, mentre l'altra met\u00e0, ceduta dai Rospigliosi dopo la grave crisi finanziaria che coinvolse la famiglia, dovuta agli sforzi per sostenere gli oneri di bonifica della tenuta di Maccarese ed il contemporaneo crollo dei prezzi dei terreni, fu per molti anni la sede della Federconsorzi ed attualmente \u00e8 la sede della Coldiretti. Il casino \u00e8 occasionalmente affittato per riunioni e conferenze.\nOpere d'arte.\nLe attrattive principali del palazzo oggi includono un piccolo museo che contiene una collezione rinascimentale-barocca e il \"Casino dell'Aurora\", cos\u00ec denominato in quanto ospita l'omonimo affresco di Guido Reni (1614). Illusionisticamente poggiata al soffitto del piccolo ambiente come \"quadro riportato\", il dipinto raffigura Apollo nel suo carro preceduto da Aurora, che porta la luce al mondo. L'affresco di Guido \u00e8 uno dei capolavori del classicismo romano e richiama i rilievi di antichi sarcofagi, di cui la facciata del Casino \u00e8 riccamente istoriata.\nPossibile prototipo di quest'opera del Reni \u00e8 un quadro riportato della Galleria Farnese - spettante ad Agostino Carracci - che raffigura \"Aurora e Cefalo\".\nSulle pareti sono quattro affreschi delle stagioni dipinti da Paul Bril e due trionfi dipinti da Antonio Tempesta.\nLa Galleria d'arte Pallavicini, il cui primo nucleo fu costituito dal cardinale Lazzaro Pallavicini, include oggi pi\u00f9 di 540 pitture, disegni e sculture di artisti come Annibale Carracci, Pietro da Cortona, Nicolas Poussin, Botticelli, Lorenzo Lotto (\"Trionfo della Castit\u00e0\"), Diego Vel\u00e1zquez, Pieter Paul Rubens, Domenichino, Luca Signorelli, Guido Reni e Guercino. Non accessibile al pubblico, essa costituisce, con le collezioni possedute dalle famiglie Colonna e Doria-Pamphilij, una delle pi\u00f9 grandi raccolte private d'arte a Roma.\nGli ambienti sono affrescati da Giovanni da San Giovanni (\"Carro della Notte\", 1622-1627, in evidente dialogo col \"Carro dell'Aurora\" di Guido Reni nel Casino), Paul Bril e altri, e una loggia in giardino \u00e8 decorata dagli affreschi di Orazio Gentileschi e di Agostino Tassi."}
{"id": "787445", "revid": "767487", "url": "https://it.wikipedia.org/wiki?curid=787445", "title": "Aderito", "text": "Origine e diffusione.\nRiprende il nome di un santo vescovo di Ravenna. L'etimologia \u00e8 incerta; viene generalmente ricondotto al nome bizantino \"Aderitos\", basato sul greco antico \u03b1\u03b4\u03ae\u03c1\u03b9\u03c4\u03bf\u03c2 \"aderitos\" (formato da un'alfa privativa e \u03b4\u03b7\u03c1\u03b9\u03c2, \"deris\", \"contesa\", quindi \"saldo, invincibile\"), adottato in ambiente cristiano con riferimento alla solidit\u00e0 nella fede.\n\u00c8 caratteristico della Romagna .\nOnomastico.\nL'onomastico si festeggia il 27 settembre in ricordo di sant'Aderito, confessore di origine greca, vescovo di Ravenna."}
{"id": "787447", "revid": "298055", "url": "https://it.wikipedia.org/wiki?curid=787447", "title": "Alex Kelly", "text": ""}
{"id": "787449", "revid": "18323", "url": "https://it.wikipedia.org/wiki?curid=787449", "title": "Ditegli sempre di s\u00ec", "text": "Ditegli sempre di s\u00ec \u00e8 una commedia in due atti scritta da Eduardo De Filippo nel 1927; dalla terza edizione del 1962 \u00e8 contenuta nella raccolta intitolata \"Cantata dei giorni pari\".\nUn'erronea stampa nell'edizione della Cantata del 1962, curata dallo stesso Eduardo, ne colloca la data di composizione al 1932, che \u00e8 invece la data di rappresentazione. Nell'edizione del 1971, sempre a cura del drammaturgo, viene correttamente riportato il 1927 come data di stesura.\nStoria.\nLa commedia fu scritta da Eduardo per Vincenzo Scarpetta l'anno precedente la data della prima messa in scena, che avvenne proprio ad opera di Scarpetta il 7 aprile 1928 presso il Teatro Manzoni di Roma. Il titolo originale era \"Chill'\u00e8 pazzo!\" e aveva come protagonista la maschera scarpettiana Felice Sciosciammocca.\nLa riproposizione da parte della compagnia \"Teatro Umoristico I De Filippo\" fu invece del 1932 per la regia di Eduardo, al Teatro Nuovo di Napoli, con il titolo definitivo \"Ditegli sempre di s\u00ec\", con un minor numero di personaggi e l'intreccio pi\u00f9 snello. Nella commedia recitavano, oltre ai tre fratelli De Filippo, tra gli altri, anche Tina Pica e Dolores Palumbo. La commedia, dopo la tourn\u00e9e del 1932 che tocc\u00f2 Milano e Roma, venne riproposta il 12 ottobre 1955 al Teatro Eliseo di Roma.\nSuccessivamente lo stesso Eduardo cur\u00f2 un adattamento per la televisione, trasmesso l'8 gennaio 1962 dal Secondo Programma della Rai. Interpreti: Regina Bianchi (Teresa Lo Giudice), Maria Hilde Renzi (Checchina), Pietro Carloni (Don Giovanni Altamura), Antonio Casagrande (Luigi Strada), Gennarino Palumbo (Croce), Eduardo De Filippo (Michele Murri), Elena Tilena (Evelina), Carlo Lima (Ettore De Stefani), Ugo D'Alessio (Vincenzo Gallucci), Angela Pagano (Olga), Nina De Padova (Saveria Gallucci), Enzo Cannavale (Un fioraio), Enzo Petito (Attilio Gallucci).\nAltra importante rappresentazione per \"Ditegli sempre di s\u00ec\", quella della compagnia di Luca De Filippo che la porta in scena alla Biennale Teatro '82 a Venezia ed anche qui la regia \u00e8 firmata da Eduardo stesso, mentre la parte che fu sua nelle precedenti rappresentazioni (quella di Michele Murri) viene interpretata da Luca.\nUlteriori rappresentazioni si ebbero nella stagione 1997-98 per la regia di Luca De Filippo e, all'estero, a Los Angeles, nel 1997.\nTrama.\nAtto I.\nMichele Murri, commerciante di Napoli, ha trascorso un anno in manicomio dopo essere impazzito; in sua assenza, la sorella Teresa ha affittato la sua camera a Luigi Strada, uno scapestrato attore in cerca di fortuna. Il dottor Croce, che ha seguito il caso di Michele, lo rimanda improvvisamente a casa ritenendo l'uomo ormai guarito: nell'affidarne le cure a Teresa, tuttavia, gli dice che il suo equilibrio psichico \u00e8 molto labile, pertanto sar\u00e0 bene assecondare il pi\u00f9 possibile quello che egli dice. Per non compromettere gli affari di Michele, inoltre, Teresa decide di non rivelare agli amici di famiglia il reale motivo dell'allontanamento, e finge che Michele sia tornato da un lungo viaggio.\nUna volta giunto a casa, in effetti, Michele sembra star bene, ancorch\u00e9 scosso dalla traumatica esperienza in manicomio; pian piano, tuttavia, l'ambiguit\u00e0 di alcune situazioni tipiche del perbenismo borghese iniziano a far vacillare l'equilibrio psichico dell'uomo, che prende a combinare danni sempre pi\u00f9 seri: egli prende infatti alla lettera qualsiasi cosa gli venga detta, comprende le situazioni in maniera errata e confonde nomi e persone. Inizialmente le uniche conseguenze sono simpatiche schermaglie con Luigi a proposito della recitazione di quest'ultimo, ma pi\u00f9 in l\u00e0 i danni saranno ben peggiori.\nPer prima cosa, Michele mal interpreta le parole accondiscendenti di Teresa e si convince che la donna voglia sposare il padrone di casa, don Giovanni: l'uomo, a sua volta invaghitosi di lei, rimane deliziato di questa notizia e inizia a farle mille moine. Incontra poi Ettore, uno scalcinato truffatore che ha contratto un forte debito: Michele capisce invece che il ragazzo abbia vinto una gran somma di denaro al lotto, e lo riferisce alla di lui fidanzata Olga, la quale si illude di poter finalmente sposare il suo amato. Infine, dopo un dialogo con l'amico di famiglia Vincenzo, si convince che questi sia morto (in base a un commento sarcastico avanzato dallo stesso Vincenzo), pertanto scrive un telegramma ad Attilio, fratello di Vincenzo: i due non si parlano da anni in seguito a uno screzio, e Michele ritiene giusto informarlo della disgrazia in realt\u00e0 mai avvenuta.\nAtto II.\nMichele ha eluso la sorveglianza di Teresa e si \u00e8 recato alla villa in campagna di Vincenzo, del quale si festeggia il compleanno; sono presenti anche Saveria, moglie dell'uomo, don Giovanni con la figlia Evelina e Luigi, il quale, innamorato della ragazza, si \u00e8 autoinvitato alla festa nella speranza di poterla corteggiare. Per far colpo su di lei, Luigi si lancia nella recita di una poesia di sua creazione, ma Michele, gi\u00e0 frastornato da quanto accaduto nell'atto precedente, prende alla lettera le figure retoriche e criticandole mette in luce l'incosistenza del componimento. La conversazione viene interrotta dall'arrivo di una corona di fiori inviata da Attilio per il presunto funerale di Vincenzo: questi crede che si tratti di uno scherzo di pessimo gusto, pertanto quando lo stesso fratello si presenta alla sua porta i due cominciano a litigare; grazie all'intervento di Michele, tuttavia, finiscono per riappacificarsi una volta per tutte.\nApprofittando dell'assenza dei padroni di casa, Luigi corteggia Evelina, ma la ragazza non pu\u00f2 cedere poich\u00e9 il padre le impedirebbe di frequentare un giovane spiantato. Evelina si confida poi con donna Saveria, la quale a sua volta riferisce tutto a Michele. L'uomo, sempre pi\u00f9 sull'orlo della follia, identifica se stesso con Luigi, e le racconta che il giovane \u00e8 appena uscito dal manicomio dove ha trascorso un anno. Questo getta l'intero gruppo nello scompiglio e tutti si rivoltano contro il povero, incolpevole Luigi.\nIn seguito a una serie di peripezie, Luigi rimane solo con Michele: l'uomo, ormai di nuovo fuori di s\u00e9, gli si rivolge chiamandolo col proprio nome e dice di essere un celebre medico indiano in grado di curare tutte le forme di pazzia; si appresta poi a decapitarlo per guarirlo definitivamente, in base all'assunto:\nIl giovane viene salvato \"in extremis\" dall'intervento di Teresa, giunta alla villa dopo essersi accorta della fuga del fratello. Teresa non pu\u00f2 far altro che rivelare a tutti gli amici la verit\u00e0 sulle condizioni di Michele e chiedere perdono per tutti i guai da lui combinati. Michele, sempre rivolgendosi a Luigi come a se stesso, gli suggerisce malinconicamente di tornare al manicomio per non dar pi\u00f9 pena ad amici, parenti e alla societ\u00e0 in generale, lasciando intendere che questo sar\u00e0 in realt\u00e0 il proprio destino. Mentre Teresa e Michele si allontanano, tutti i presenti si accorgono dell'ultima bravata dell'uomo: prendendo alla lettera un commento di Attilio, che lamentava la scarsa praticit\u00e0 dei bottoni, li ha tagliati tutti dalle giacche dei presenti."}
{"id": "787452", "revid": "228587", "url": "https://it.wikipedia.org/wiki?curid=787452", "title": "Bom", "text": ""}
{"id": "787453", "revid": "226458", "url": "https://it.wikipedia.org/wiki?curid=787453", "title": "Adiuto", "text": "Origine e diffusione.\nDeriva dal nome latino di tradizione cristiana \"Adiutus\"; alla base pu\u00f2 esserci il participio perfetto del verbo \"adiuvare\" (\"aiutare\", quindi \"aiutato\", \"soccorso\") oppure il sostantivo \"adiutus\" (\"aiuto\"), in entrambi i casi in riferimento all'intervento divino; \u00e8 simile per etimologia al nome Adiutore.\nNome di scarsissima diffusione, tipico delle Marche, il suo uso \u00e8 dovuto generalmente al culto verso il martire francescano Adiuto.\nOnomastico.\nL'onomastico viene festeggiato il 16 gennaio in ricordo di sant'Adiuto, protomartire dell'ordine francescano, ucciso a Marrakech nel 1220 insieme ai compagni Berardo, Ottone, Pietro e Accursio. Con questo nome si ricorda anche un santo abate di Micy, Adiuto o Avito, commemorato il 19 dicembre."}
{"id": "787454", "revid": "13833", "url": "https://it.wikipedia.org/wiki?curid=787454", "title": "Saus", "text": ""}
{"id": "787465", "revid": "72396", "url": "https://it.wikipedia.org/wiki?curid=787465", "title": "Snobismo", "text": ""}
{"id": "787467", "revid": "47767", "url": "https://it.wikipedia.org/wiki?curid=787467", "title": "Afra (nome)", "text": "Origine e diffusione.\nDeriva da un soprannome latino, \"Afra\" (al maschile \"Afer\", usato anche come \"agnomen\") che i romani erano soliti dare a donne proveniente dall'Africa, col significato di \"originaria dell'Africa\", \"Africana\".\nVa notato che questo nome coincide con \u0639\u0641\u0631\u0627 (\"Afra\"), un nome arabo femminile che vuol dire \"rosso biancastro\".\n\u00c8 diffuso al nord ed al centro Italia, in particolare in Emilia-Romagna e Veneto. La variante maschile Afro \u00e8 caratteristica dell'Emilia-Romagna\nOnomastico.\nL'onomastico pu\u00f2 essere festeggiato il 7 agosto in ricordo di santa Afra, martire ad Augusta, oppure il 4 maggio in memoria di santa Afra, matrona e martire bresciana. "}
{"id": "787469", "revid": "28026", "url": "https://it.wikipedia.org/wiki?curid=787469", "title": "Rivolta Taiping", "text": ""}
{"id": "787470", "revid": "59145", "url": "https://it.wikipedia.org/wiki?curid=787470", "title": "Sistema di numerazione della Cultura dei campi di urne", "text": ""}
{"id": "787472", "revid": "6538879", "url": "https://it.wikipedia.org/wiki?curid=787472", "title": "Vermi", "text": ""}
{"id": "787473", "revid": "1318658", "url": "https://it.wikipedia.org/wiki?curid=787473", "title": "Laila Rouass", "text": "Biografia.\nNata a Londra da padre marocchino e madre indiana, comincia la sua carriera come VJ, nell'emittente Channel V a Mumbai, India. Dopo essersi spostata in Gran Bretagna, divenne famosa in \"Footballers' Wives\" tra il 2004 e il 2006. Inoltre recit\u00f2 in \"Family Affairs\", \"Hollyoaks\" e nell'episodio finale di \"I Dream\". Rouass si classific\u00f2 87 ai FHM 100 Sexiest Women in the World 2004 e 69 ai FHM 100 Sexiest Women in the World 2005. Nel 2005 cominci\u00f2 a recitare a fianco di Meera Syal nel remake televisivo del romanzo di Syal, \"Life Isn't All Ha Ha Hee Hee\". Nel 2005 fece notizia l'invito a cena che le giunse da parte di uno sceicco arabo, sotto il compenso di un milione di sterline; la Rouass rifiut\u00f2 l'offerta.\nVita privata.\nNel 2005 spos\u00f2 l'uomo d'affari e il proprietario del The Accessory People, Nasa Khan. Nell'ottobre 2006 scopr\u00ec di essere incinta di sei mesi. Questa notizia port\u00f2 alla separazione dei due, in quanto Khan non voleva ancora figli. Attualmente \u00e8 fidanzata con il campione di snooker Ronnie O'Sullivan.\nDoppiatrici italiane.\nNelle versioni in italiano dei suoi film, Laila Rouass \u00e8 stata doppiata da:"}
{"id": "787474", "revid": "2233822", "url": "https://it.wikipedia.org/wiki?curid=787474", "title": "Agapito (nome)", "text": "Origine e diffusione.\nDeriva dal nome greco \u1f08\u03b3\u03b1\u03c0\u03b7\u03c4\u03cc\u03c2 (\"Agapet\u00f3s\"), giunto in italiano tramite il latino \"Agap\u00e9tus\" o \"Agap\u00edtus\"; \u00e8 basato sull'aggettivo \u1f00\u03b3\u03b1\u03c0\u03b7\u03c4\u03cc\u03c2 (\"agapetos\"), con il significato di \"amato\", \"desiderato\", \"diletto\", \"degno di essere amato\" o anche di \"amabile\"; la radice ultima \u00e8 \u1f00\u03b3\u03ac\u03c0\u03b7 (\"agape\", \"amore\"), da cui deriva anche il nome Agape, di cui viene talvolta considerato una variante. Per significato, pu\u00f2 essere accostato a nomi quali Aspasia, Abibo, Amato, Armas, Davide ed Erasmo.\nEra un nome tipicamente cristiano, sostenuto grazie a due papi e diversi santi che lo hanno portato. Ad oggi non \u00e8 molto comune, e sta rapidamente entrando in disuso; si ritrova comunque in tutta Italia, accentrato soprattutto nel Lazio e a Palestrina in particolare in ragione del culto del patrono sant'Agapito.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "787476", "revid": "33689", "url": "https://it.wikipedia.org/wiki?curid=787476", "title": "Legato in sostituzione di legittima", "text": ""}
{"id": "787477", "revid": "1543377", "url": "https://it.wikipedia.org/wiki?curid=787477", "title": "SPES Livorno", "text": "La SPES Livorno (acronimo per Societ\u00e0 Per Esercizi Sportivi Livorno) era una squadra calcistica italiana, fondata a Livorno il 25 marzo 1906 e fusasi nel 1915 con la squadra concittadina Virtus Juventusque, dando origine all'Unione Sportiva Livorno. La sigla SPES non fu scelta a caso, in quanto indica anche la parola latina \"spes\", ossia \"speranza\".\nL'idea di fondare la squadra venne all'avvocato Giorgio Campi, che cerc\u00f2 di diffondere il gioco del calcio a Livorno. Assieme ad un amico, il signor Ottina, e ad altri soci, si riunirono in assemblea a via Grande (dove aveva sede il locale di Ottina) e l\u00ec decretarono la nascita della societ\u00e0. Il terreno di gioco scelto dai soci della SPES fu il campo di Fungo (l'attuale Ginnasium) e le maglie adottate furono a strisce verticali biancoverdi. Nell'aprile del 1906, la squadra disput\u00f2 la sua la sua prima partita non ufficiale contro una compagine di marinai inglesi, perdendo per 2-0. In seguito la SPES Livorno sfid\u00f2 a Pisa l'Unione Sportiva Milanese, contro la quale strapp\u00f2 un pareggio per 1-1.\nNel 1908 la SPES Livorno si iscrisse al torneo regionale toscano di football, assieme alla Virtus Juventusque e alle due squadre lucchesi Football Club Lucca e Juventus Lucca. Il torneo era ad eliminazione diretta e nelle semifinali, disputatesi il 15 marzo, furono fatte scontrare tra di loro le squadre della stessa citt\u00e0. Mentre nella prima semifinale il Football Club Lucca vinse contro la Juventus Lucca, nella seconda le due squadre livornesi pareggiarono per 0-0, pertanto si decise di far ripetere la gara. La Virtus Juventusque, per\u00f2, non si present\u00f2 all'incontro e pertanto la SPES pass\u00f2 direttamente in finale. La finale del torneo, tenutasi il 22 marzo, vide vincitrice la SPES Livorno, che batt\u00e9 il Football Club Lucca per 3-1. Nel 1909 gioc\u00f2 il Campionato toscano si classifico terza dietro al Firenze FBC.\nDal 1910 al 1915 la SPES Livorno partecip\u00f2 anche a tre campionati italiani di calcio, inserita all'interno del campionato toscano valido per il Torneo centro-meridionale. Dal 1910 al 1913 arrivo sempre seconda nel campionato toscano, alle spalle del club Firenze FBC; nel 1914 ottenne il miglior risultato di sempre, vincendo il Campionato Toscano ma perdendo poi la doppia semifinale dell'Italia centrale contro la ; nel 1915 termin\u00f2 quinta, dopodich\u00e9 si procedette alla fusione con la Virtus Juventusque."}
{"id": "787478", "revid": "4252", "url": "https://it.wikipedia.org/wiki?curid=787478", "title": "Sistema di numerazione nella cultura dei campi di urne", "text": "Durante la fase iniziale della cultura dei campi di urne, intorno al 1200 a.C. apparirono nell'Europa centrale alcune falci di bronzo con incisi dei segni interpretati come un sistema numerico.\nScoperta.\nNel 1946 fu scoperto in Sassonia un deposito con pi\u00f9 di 250 falci risalenti al 1500-1250 a.C. Questa scoperta \u00e8 solo una parte di tutte quelle risalenti alla Cultura dei campi delle urne fatte vicino al fiume Saale, dove vennero ritrovati circa 600 falci ed altri oggetti. Le falci si pensa che siano state create nei depositi a scopo rituale.\nL'attenzione degli scopritori cadde su una serie di segni posti in due posizioni: semplici segni vicino all'impugnatura e altri pi\u00f9 complessi nell'angolo della lama o sulla base. Furono proprio i segni pi\u00f9 semplici a essere interpretati come un sistema di numerazione.\nFurono scoperti anche altri oggetti che riportano gli stessi segni, come per esempio il bollo di Ruthen (risalente all'et\u00e0 del Bronzo) e il vaso di Coswig (risalente al periodo tra il 1200 e il 1000 a.C.) che riportano il simbolo ////\\\\\\\\\\. Nel caso del vaso di Coswig, sembra che il simbolo sia prodotto da una mano allenata che ha scritto una serie complessa di simboli sull'argilla ancora fresca.\nIl sistema numerico.\nIl sistema numerico \u00e8 in base 5. La cifra delle unit\u00e0 \u00e8 scritta con un segno dall'alto a destra verso il basso a sinistra \u00ab/\u00bb e la quinta cifra con una linea dal basso a destra all'alto a sinistra \u00ab\\\u00bb. Sono stati trovati solo i numeri che vanno dall'1 (\u00ab/\u00bb) al 29 (\u00ab////\\\\\\\\\\\u00bb).\nInterpretazione.\nQuesti segni impressi, unici nell'Et\u00e0 del Bronzo, sono stati inseriti durante la creazione dell'oggetto e non incisi ad oggetto finito. I marchi sull'argilla molle sono stati fatti a volte a mano, altre volte con degli stampi. Le correzioni degli errori indicano un intento ed un progetto alle spalle della loro scrittura. Il sistema di scrittura sull'argilla molle \u00e8 simile al sistema di scrittura cuneiforme che si pu\u00f2 trovare in Mesopotamia.\nIl fatto che non siano stati trovati numeri maggiori di 29, nonostante il sistema numerico sia potenzialmente infinito, si pensa sia dovuto al fatto che il ciclo lunare dura appunto 29 giorni e mezzo. Le culture che utilizzano il calendario lunare solitamente decidono di fissare il calendario in 29 o 30 giorni e correggono l'errore annuale in vari modi. Se questa interpretazione fosse giusta, ogni falce ed ogni simbolo rappresenterebbe un giorno del ciclo lunare.\nLa falce ha forma di mezzaluna e questo starebbe a sottolineare l'importanza che hanno le fasi lunari per la cultura dei campi di urne.\nCon questo, il simbolo ritrovato sul bollo di Ruthen e sul vaso di Coswig (29, ////\\\\\\\\\\) \u00e8 da interpretare come il simbolo del ciclo lunare. Generalmente si pensa che la scrittura in codice metta in relazione il ciclo lunare con il ciclo dell'agricoltura, controllato dalla Luna e dal Sole.\nAltri simboli.\nEsiste un'altra serie di simboli che appare intorno alle falci e non \u00e8 stata ancora interpretata. Tuttavia \u00e8 chiaro che questi simboli seguono le regole valide per tutto il territorio circostante.\nAlcuni di questi simboli possono essere messi in ordine da 1 a 4.\nAltri, invece, non possono essere messi in alcun ordine.\nI numeri 22, 25, 33, 36, 43, 69 e i numeri 24, 52, 53, 54, 56, 62, 63, 64, 66, 73, 74, 84, 86 appaiono sulla base delle falci. I numeri 16, 26, 42 e i numeri 44, 52, 54, 55, 57, 58, 62, 64, 67, 68, 72, 74, 77, 78, 82, 84, 85, 87, 88 appaiono sull'angolo delle falci. I numeri 52, 54, 62, 64, 74, 84 appaiono in entrambi i posti.\nL'ipotesi delle rune.\nQuesta scrittura \u00e8 stata messa in relazione alle rune tedesche, non solo in senso geografico, ma anche per il carattere agricolo e lunare che le due culture possiedono. \u00c8 stato affermato che le rune spesso appaiono associate ad altri simboli non runici, anche in combinazione con altri oggetti. Inoltre \u16c3 j, \u16dc ng e anche \u16b7 g non hanno legami con l'alfabeto etrusco da cui l'alfabeto runico probabilmente proviene. D'altra parte le lettere \u16c3 j, \u16dc ng e \u16b2 k si distinguono dal resto delle rune per la loro dimensione pi\u00f9 piccola. Le rune sono anche caratterizzate dal possedere un nome oltre a rappresentare un suono.\nNell'ipotesi che il nome di alcune rune sia stato preso da simboli precedenti, i nomi di queste rune potrebbe dare una qualche indicazione del significato dei simboli. In questo modo, se il simbolo che ha pi\u00f9 combinazioni con altri, quello che appare pi\u00f9 frequentemente e il pi\u00f9 caratteristico vengono selezionati, possiamo trarre le seguenti equivalenze:\nQuesta \u00e8 soltanto un'ipotesi interessante che forse non potr\u00e0 mai essere confermata."}
{"id": "787485", "revid": "729019", "url": "https://it.wikipedia.org/wiki?curid=787485", "title": "Rivolta dei Taiping", "text": "La rivolta dei Taiping fu una devastante guerra civile che si combatt\u00e9 nell'Impero Qing tra il 1851 e il 1864. Essa identifica un movimento rivoluzionario cinese che interess\u00f2 l'area di Nanchino, per poi espandersi nel sud dell'Impero cinese, tra il 1851, anno della fondazione del \"Regno Celeste della Grande Pace\" per opera dell'ispiratore della rivolta, Hong Xiuquan, e il 1864, anno della sua soppressione. Nata come reazione al regime corrotto dei Qing-Manci\u00f9 e subito degenerata in guerra civile, la rivolta fu repressa dall'esercito imperiale col supporto britannico nel 1864.\nStoria.\nLa setta degli \"adoratori di Dio\", nata verso la met\u00e0 degli anni '40 del XIX secolo, fu fondata da Hong Xiuquan, che si autoproclam\u00f2 fratello minore di Ges\u00f9 Cristo e \"Tianwang\" (\"re celeste\"). Hong elabor\u00f2 una sua dottrina religiosa cristiana con forti elementi sincretistici (fondeva elementi della tradizione cinese con contenuti tipici della morale cristiana), che predicava l'egualitarismo, il monoteismo e la volont\u00e0 di riportare il prestigio e la sovranit\u00e0 della Cina sconvolta dopo le guerre dell'oppio. Tutto questo avrebbe dato il via al movimento \"taiping\", che si costitu\u00ec in organizzazioni di tipo paramilitare.\nNel 1851, con ormai migliaia di seguaci al loro seguito, gli adoratori di Dio proclamarono un proprio stato indipendente, il \"Regno Celeste della Grande Pace\" (Taiping tianguo), con capitale l'antica citt\u00e0 imperiale di Nanchino (rinominata Capitale Celeste, \"Tianjing/\u5929\u4eac\").\nNel 1853 i \"taiping\" attuarono una riforma agraria, prevedeva una ripartizione delle terre per nucleo familiare e teneva conto del numero dei membri componenti, incluse anche le donne. I taiping instaurarono un sistema di vita comune e di comunione di tutti beni, la popolazione venne organizzata in gruppi di venticinque famiglie (\"ku\"), una struttura di base che aveva nello stesso tempo competenze amministrative, militari, religiose e di produzione. Il commercio privato venne abolito.\nI \"taiping\" potevano cos\u00ec contare su un vero e proprio stato indipendente, in grado di rivaleggiare con l'impero Manchu e dotato di un proprio esercito indipendente. Fallito, nel 1855, il tentativo di conquistare Pechino, la guerra civile si protrasse per un altro decennio. I tentativi di radicale riforma sociale ed il sostanziale esproprio dei proprietari terrieri crearono all'interno dello stato \"taiping\" numerosi dissidenti. Fu proprio l'erosione del consenso sociale che facilit\u00f2 la repressione. Le truppe imperiali giunsero alla vittoria nel 1864 quando, finita la seconda guerra dell'oppio, britannici e francesi portarono il loro aiuto a favore del governo di Pechino.\nLe origini.\nLa Dinastia Qing, intorno alla prima met\u00e0 del XIX secolo dovette affrontare numerose difficolt\u00e0: diverse calamit\u00e0 naturali, una prolungata crisi economica e, non ultima, la penetrazione da parte delle potenze europee, soprattutto a causa della bruciante disfatta nel 1842 inflitta dall'Impero britannico nella Prima guerra dell'oppio. I contadini erano oppressi dall'eccessivo peso delle tasse, i canoni di affitto salirono vertiginosamente e i pascoli venivano gradualmente abbandonati. Tutti questi problemi vennero ulteriormente esacerbati dai problemi economici causati dal pesante traffico illecito d'oppio. Inizi\u00f2 a diffondersi il banditismo cos\u00ec come le societ\u00e0 segrete ed i piccoli eserciti privati, tutti fattori che portarono al sorgere di piccoli conflitti intestini. Nel frattempo la crescita demografica del paese, la cui popolazione era raddoppiata tra il 1766 ed il 1833, non andava di pari passo con il fabbisogno di generi alimentari, dal momento che la produzione agricola soffriva di una pesante crisi di stagnazione.\nIl governo del paese, guidato da membri di etnia Manci\u00f9, veniva sempre pi\u00f9 considerato, soprattutto dalla popolazione di schiatta Han, come corrotto ed incapace. Questo sentimento contro la dinastia Qing era particolarmente avvertito all'interno delle comunit\u00e0 degli Hakka, un sottogruppo dell'etnia Han, che abitava soprattutto nel sud del paese. Nel frattempo la religione cristiana aveva iniziato a penetrare ed a diffondersi in diverse regioni della Cina.\nNel 1837 Hong, originario di un povero villaggio montano di etnia Hakka, dopo aver tentato senza successo di superare gli esami imperiali per diventare funzionario-letterato per il governo imperiale, fece ritorno a casa e si ammal\u00f2. Durante il suo periodo di infermit\u00e0 ebbe delle visioni mistiche che lo indussero ad intraprendere il sentiero della vita religiosa. Nel 1842, dopo aver letto attentamente un \"pamphlet\" lasciatogli da un missionario protestante, Hong Xiuquan inizi\u00f2 a concepire l'idea che le sue visioni fossero frutto di un messaggio il cui contenuto gli rivelava di essere il fratello minore di Ges\u00f9 Cristo inviato in terra per scacciare i \"demoni\" dalla Cina, primo fra tutto il corrotto governo Qing ed i suoi insegnamenti confuciani. Egli aveva il dovere di rovesciare il governo e diffondere il pi\u00f9 possibile il suo messaggio. Yang Xiuqing, uno dei suoi primi adepti e futuro condottiero del suo esercito - un mercante di legna da ardere originario dello Guangxi - dichiar\u00f2 di aver sentito personalmente la voce di Dio, confermando tutte le affermazioni di Hong.\nNel 1843 Hong ed i suoi seguaci fondarono il movimento religioso denominato Societ\u00e0 degli Adoratori di Dio, che combinava insieme elementi cristiani, taoisti, confuciani e legati al millenarismo locale; Hong present\u00f2 la sua religione come la restaurazione e la rivalutazione dell'antica fede classica in onore del dio Shang Di, il cui culto era stato spodestato dal confucianesimo grazie agli sforzi dei vari regimi dinastici imperiali che si erano succeduti nel corso del tempo. , il movimento crebbe velocemente alla fine del decennio 1840, inizi\u00f2 ad intraprendere attivit\u00e0 di vera e propria guerriglia nel tentativo di sostituirsi e deporre l'autorit\u00e0 imperiale, scatenando una vera e propria guerra civile.\nNel 1847 Hong si rec\u00f2 a Guangzhou per studiare la Bibbia sotto la guida di Issachar Jacox Roberts, un missionario battista originario del Tennessee, che tuttavia si rifiut\u00f2 di battezzarlo e continu\u00f2 a sospettare la natura espressamente politica del movimento di Hong.\nLa rivolta.\nLa rivolta vera e propria scoppi\u00f2 agli inizi del gennaio 1851, quando, dopo una iniziale schermaglia vittoriosa per l'esercito ribelle forte di 10.000 uomini e guidato da Feng Yunshan e Wei Changhui sconfissero nel dicembre 1850 la guarnigione imperiale presso Jintian. A seguito della rappresaglia dell'esercito Qing, i rivoltosi riuscirono a respingere con successo tutti gli attacchi, dando vita ad un forte entusiasmo in favore della rivolta in tutta la regione.\nNel 1853 le forze del Taiping conquistarono Nanchino, trasformandola nella capitale del loro autoproclamato Stato e ribattezzandola con il nome di \"Tianjing\" (Capitale Celeste). Dal momento che consideravano gli individui legati alla dinastia di etnia Manci\u00f9 come una sorta di esseri \"demoniaci\", passarono per le armi tutti i cittadini maschi e scacciarono le donne dalle porte della citt\u00e0, che poi giustiziarono per mezzo di enormi roghi. Successivamente, la rivolta si divise in due spedizioni, a nord e a ovest, per espandersi; la prima fall\u00ec miseramente, mentre la seconda ottenne un successo limitato.\nNel 1853, Hong si ritir\u00f2 dalla politica e dall'amministrazione, per poter governare soltanto tramite proclami scritti. Visse nel lusso ed ebbe molte donne nelle sue stanze, oltre che a pubblicare restrizioni religiose, e questo lo port\u00f2 in conflitto con Yang Xiuqing. Le tensioni culminarono con l'incidente di Tianjing del 1856, quando Yang e i suoi seguaci furono massacrati da Wei Changhui, Qin Rigang e i loro soldati per ordine di Hong. Shi Dakai sollev\u00f2 un'obiezione al riguardo, e per questo la sua famiglia e il suo seguito furono uccisi da Wei e Qin. Questi ultimi, per\u00f2, intesero di voler catturare Hong, ma furono scoperti e giustiziati. Shi Dakai ricevette il controllo di cinque eserciti taiping, consolidate in una sola, ma, temendo per la sua vita, part\u00ec da Tianjing e si ritir\u00f2 a ovest verso Sichuan.\nCon Hong ritiratosi e Yang morto, i leader taiping rimasti provarono ad attrarsi il sostegno del popolo e a stringere alleanze con gli europei, ma fallirono su entrambi i fronti. Gli europei rimasero neutrali, ma alcuni consiglieri militari europei servirono l'esercito qing. Intanto, la ribellione dovette affrontare le classi tradizionaliste rurali data la sua ostilit\u00e0 alle tradizioni cinesi e ai valori confuciani. Disgustate dall'ideologia dei Taiping e dalla politica di separazione dei sessi, persino per le coppie sposate, le alte classi si allearono con il governo e con i suoi alleati europei.\nA Hunan, fu creato un esercito irregolare, l'esercito di Xiang, o esercito di Hunan, comandato da Zeng Guofan, che divenne la principale forza combattente per i Qing contro i Taiping: si dimostr\u00f2 efficace nel respingere i Taiping nel teatro occidentale della guerra, per poi riconquistare gran parte delle province di Hubei e Jiangxi. Nel dicembre del 1856, i Qing si ripresero Wuchang, mentre l'esercito di Xiang prese Jiujiang nel maggio del 1858 e poi il resto della provincia di Jiangxi nel settembre dello stesso anno.\nNel 1859, Hong Regan, cugino di Xiuquan, si un\u00ec ai Taiping a Nanchino, e, ricevuto un notevole potere, svilupp\u00f2 un piano ambizioso per espandere i confini dei Taiping. Nel maggio del 1860, i Taiping sconfissero i Qing che assediavano Nanchino dal 1853, eliminandoli dalla regione e aprendo la strada per la conquista delle province meridionali di Jiangsu e Zhejiang, le pi\u00f9 ricche dei Qing. Presero poi Hangzhou il 19 marzo 1860, Changzhou il 26 maggio e Suzhou il 2 giugno, a est.\nNell'agosto dello stesso anno, i Taiping provarono a prendere Shanghai, ma furono respinti dai Qing sostenuti dagli ufficiali europei sotto il comando di Frederick Townsend Ward, accompagnato dal diplomatico francese Albert-\u00c9douard Levieux de Caligny. Quell'esercito sarebbe divenuto l'\"Esercito Invincibile\", un esercito Qing di veterani ben addestrati comandati da Charles George Gordon, e sarebbe servito nella sconfitta dei Taiping. Nel 1861, mentre moriva l'imperatore Xianfeng, a cui successe Tongzhi, Zeng Guofan prese Anqing con l'aiuto di un embargo inglese. Verso la fine del 1861, avvenne l'ultima spedizione dei Taiping, che presero facilmente Ningbo il 9 dicembre e poi Hangzhou il 31 dicembre, ma non riuscirono a conquistare Shanghai, da cui furono respinti nel 1862. Il 10 maggio dello stesso anno, i Taiping persero il porto di Ningbo. Nel 1863, Shi Dakai si arrese ai Qing nei pressi della capitale Sichuan di Chengu, e fu giustiziato tramite lenti tagli. Alcuni dei suoi seguaci fuggirono per timore di essere giustiziati, altri furono liberati e continuarono a combattere contro i Qing. Questi ultimi, per\u00f2, si riorganizzarono sotto Zeng Guofan, Zuo Zongtang e Li Hongzhang. Il primo inizi\u00f2 a reclutare un esercito contadino a Hunan, chiamato poi l'esercito di Xiang e basatosi sugli insegnamenti di Qi Jiguang, generale della dinastia Ming. A maggio, l'esercito di Xiang assedi\u00f2 subito Nanchino e respinse numerose sortite, nonostante fossero pi\u00f9 numerose di loro; la citt\u00e0 fu presto ridotta alla fame, e Hong Xiuquan sub\u00ec un malore provocato da avvelenamento alimentare mentre mangiava delle verdure, del quale mor\u00ec dopo venti giorni; alcuni giorni dopo, i Qing ripresero la citt\u00e0. Xiuquan fu seppellito nell'antico Palazzo Imperiale dei Ming, poi esumato per ordini di Zeng Guofan per verificare la sua morte, e infine cremato; le sue ceneri furono quindi sparate da un cannone perch\u00e9 non ci fosse alcuna sepoltura, come eterna punizione per la sua ribellione.\nQuattro mesi prima, Xiuquan aveva abdicato a favore del suo primogenito Tianguifu, che aveva 15 anni. Tianguifu era inesperto e impotente, e quindi il regno fu rapidamente distrutto con la caduta di Nanchino che avvenne a luglio; riusc\u00ec a scappare col suo seguito, ma tutti vennero poi catturati il 25 ottobre 1864 e giustiziati insieme a molti principi taiping. Rimase solo una piccola forza taiping che si trovava nel nord a Zhejiang, ma venne poi respinta verso Jiangxi, Zhejiang, Fujian e infine Guangdong, dove uno degli ultimi lealisti taiping, Wang Haiyang, fu sconfitto il 29 gennaio 1866."}
{"id": "787488", "revid": "287204", "url": "https://it.wikipedia.org/wiki?curid=787488", "title": "Virtus Juventusque", "text": "La Virtus Juventusque era una societ\u00e0 calcistica di Livorno, fondata nel gennaio 1905 e fusasi nel 1915 con la SPES Livorno nell'Unione Sportiva Livorno.\nIl presidente era Umberto Odett Santini, il vicepresidente Pietro Trabucco, il provveditore Giovanni Garibaldi, il cassiere Mario Del Chiappa, il segretario Aldo Moroni, mentre furono eletti consiglieri Guido Garibaldi, Luigi Schenone, Puccio Pucci ed Orlando Spagnoli. Gi\u00e0 in precedenza il calcio veniva praticato a Livorno dagli inglesi, ed uno di essi, Carmichael Montgomery, figlio del viceconsole britannico a Livorno, nel settembre 1904 cre\u00f2 una squadra di calcio che giocava in Piazza Magenta.\nLa nuova squadra disput\u00f2 la sua prima partita ufficiale il 20 giugno del 1905 a Villa Fabbricotti, contro una rappresentativa della Marina inglese al comando di S.A.R., il principe di Battemberg. All'incontro assistettero 1500 spettatori, tutte le massime autorit\u00e0 cittadine. La sfida venne vinta dagli inglesi per 11-1.\nL'inizio dell'attivit\u00e0 ufficiale coincise con l'adozione delle nuove maglie a strisce verticali biancazzurre. Il campo di gioco era il poligono di tiro della Bastia.\nNel 1906 la Virtus Juventusque prese parte al campionato di Seconda Categoria (Serie B, al quale partecipavano anche le squadre riserve delle squadre di Serie A), ritirandosi per\u00f2 prima dell'inizio del girone finale. Nello stesso anno, la Virtus prese parte al campionato livornese di calcio, vincendolo battendo in finale il \"Frangar non flectar\" per 4-0, il 21 ottobre. Sempre nel 1906, la Virtus Juventusque gioc\u00f2 pure una serie di partite contro gli equipaggi delle navi inglesi che erano attraccate al porto di Livorno per motivi di lavoro, vincendole tutte senza subire reti (la prima per 6-0, la seconda per 3-0, la terza e la quarta per 1-0). L'anno successivo, la squadra livornese raggiunse le finali di Seconda Categoria, ma gi\u00e0 dopo la prima sconfitta contro la Pro Vercelli, decise di ritirarsi.\nNel 1910 la formazione bianco-blu partecip\u00f2 al girone livornese di Terza Categoria, perdendo l'accesso alla fase finale regionale contro i concittadini della SPES.\nNel 1912 la FIGC decise di ammettere al campionato di Prima Categoria (Serie A) anche le squadre del Centro-Sud: la Virtus Juventusque vi prese parte, vincendo il girone toscano, venendo per\u00f2 eliminata in semifinale dalla , per 3-1 all'andata e per 3-0 al ritorno.\nNella stagione successiva la squadra livornese non riusc\u00ec a ripetersi, chiudendo il girone regionale al terzo posto dietro ai \"cugini\" della Spes Livorno ed al Club Sportivo Firenze.\nIl campionato 1914-15 fu l'ultimo disputato dalla Virtus: infatti, prima del termine, la Virtus e la Spes si fusero in una squadra, l'Unione Sportiva Livorno, che, subito dopo la fine della guerra, sfiorer\u00e0 lo scudetto, perdendo la finalissima nazionale contro l' per 3-2."}
{"id": "787491", "revid": "287204", "url": "https://it.wikipedia.org/wiki?curid=787491", "title": "Sedia Wassily", "text": "La Sedia Wassily, conosciuta anche come sedia Modello B3, fu disegnata da Marcel Breuer. All'epoca 1925 era direttore del laboratorio del legno presso il Bauhaus di Dessau.\nQuesta sedia fu rivoluzionaria nell'uso dei materiali (eisengarne tubi di acciaio nichelato piegato) e nei metodi di produzione. Dopo aver sperimentato la solidit\u00e0 del tubo d'acciaio, usato per la costruzione della bicicletta \"Adler\", Breuer pens\u00f2 di usare i tubi d'acciaio per costruire mobili.\nPer la realizzazione della sedia Breuer si era rivolto alla Adler, ma la ditta non accett\u00f2, allora si rivolse alla ditta Mannesmann che, gi\u00e0 dal 1885-86, lavorava con tecniche innovative i tubi d'acciaio. Quindi si fece piegare i singoli elementi di cui aveva bisogno e costru\u00ec il primo prototipo.\nNello stesso anno Le Corbusier aveva presentato all'Esposizione delle arti decorative di Parigi una scala in tubo d'acciaio \"costruito come il telaio di una bicicletta\".\nLa posizione del sedile e dello schienale della B 3 attestano l'influenza della sedia rossa e blu (Rood-blauwe stoel) di Gerrit Rietveld. \nProduzione.\nLa sedia B 3, prodotta inizialmente dalla Standard M\u00f6bel di Berlino, divenne un prodotto di massa negli sessanta dopo che Dino Gavina nel 1962, dopo aver conosciuto il designer ungherese a New York, lo aveva convinto a rieditare la sedia tubolare. Quando Gavina seppe che Kandinskij aveva chiesto che il primo esemplare fosse destinato al salone del suo appartamento, decise di produrla con il nome \"Wassily\".\nNel 1968 la Knoll di New York compr\u00f2 la Gavina Spa di Bologna, compresa la produzione della sedia, che \u00e8 ancora in produzione."}
{"id": "787494", "revid": "287204", "url": "https://it.wikipedia.org/wiki?curid=787494", "title": "IC 512", "text": "IC 512 \u00e8 una galassia situata nella costellazione della Giraffa; la visuale \u00e8 pressoch\u00e9 di faccia, ha una forma alquanto circolare, un nucleo centrale di debole luminosit\u00e0, appena pi\u00f9 brillante del disco e i bracci sono troppo tenui per vederli in particolare; ad 1\u00b0 a SSE c'\u00e8 GSC 4635:1268, una debolissima stellina di magnitudine 12,9, che \u00e8 solo prospettica alla galassia.\nQuasi nello stesso campo visivo si pu\u00f2 notare, a seconda dello strumento impiegato, la debolissima luminosit\u00e0 superficiale di UGC 4612 a 4',5 verso ovest, di magnitudine visuale 15,2 e dimensioni 1',3 x 0',8.\nLa stella pi\u00f9 vicina, per facilitare il puntamento del telescopio, \u00e8 SAO 1443 di magnitudine visuale 7,89, di tipo spettrale K0, situata 11',5 a ENE della galassia."}
{"id": "787496", "revid": "31886", "url": "https://it.wikipedia.org/wiki?curid=787496", "title": "UGC 4646", "text": ""}
{"id": "787498", "revid": "31886", "url": "https://it.wikipedia.org/wiki?curid=787498", "title": "PGC 25451", "text": ""}
{"id": "787499", "revid": "827882", "url": "https://it.wikipedia.org/wiki?curid=787499", "title": "Sacripantina", "text": "La sacripantina \u00e8 una tipica torta a cupola di origine genovese preparata su una base di pan di Spagna e farcita sia con una crema al burro e una crema al burro con cacao e nocciole (talvolta con zabaione), ricoperta di pezzetti di pan di Spagna e zucchero a velo.\nStoria.\nQuesta torta venne ideata da Giovanni Preti, proprietario della pasticceria Preti, nel 1851.\nIl suo nome deriva da un personaggio dell\u2019Orlando furioso di Ludovico Ariosto: Il re circasso \"Sacripante\"."}
{"id": "787501", "revid": "31886", "url": "https://it.wikipedia.org/wiki?curid=787501", "title": "MCG +14-5-2", "text": ""}
{"id": "787503", "revid": "1776051", "url": "https://it.wikipedia.org/wiki?curid=787503", "title": "Wrecking Your Neck", "text": "Wrecking Your Neck \u00e8 un album dal vivo del gruppo musicale thrash metal statunitense Overkill, pubblicato nel 1995 dalla CMC International.\nIl disco.\nIl disco, per ovvi motivi di spazio, \u00e8 stato diviso in due dischi: 14 tracce nel primo e 8 nel secondo.\nL'ultima traccia contiene frammenti della canzone dei Black Sabbath \"War Pigs\".\nCuriosit\u00e0.\n\u00c8 la prima pubblicazione della band dopo la fine del contratto con la Atlantic Records e l'ultima con i due chitarristi Merrit Gant e Rob Cannavino, entrati proprio in sostituzione di Bobby Gustafson cinque anni prima."}
{"id": "787505", "revid": "253269", "url": "https://it.wikipedia.org/wiki?curid=787505", "title": "Kelly Rowan", "text": "Deve la sua celebrit\u00e0 all'interpretazione del personaggio di Kirsten Cohen nel telefilm \"The O.C.\" (2003-2007).\nBiografia.\nNata a Ottawa, la capitale del Canada, si \u00e8 trasferita a Los Angeles nel 1990 per intraprendere la carriera di attrice, ottenendo numerosi ruoli, sia sul piccolo che sul grande schermo.\nNel 2008 ha dato alla luce una bambina dal suo ex compagno David Thomson: la coppia si \u00e8 separata prima ancora della nascita della piccola.\nNel 2009 \u00e8 apparsa in un episodio della settima stagione della serie \"CSI Miami\". Ha recitato anche nella serie \"Perception\", come amica immaginaria del dottor Daniel Pierce."}
{"id": "787508", "revid": "827882", "url": "https://it.wikipedia.org/wiki?curid=787508", "title": "Richard Tyson", "text": "Il suo maggior ruolo \u00e8 quello del cattivo Cullen Crisp, nel film con Arnold Schwarzenegger, \"Un poliziotto alle elementari\". Inoltre recit\u00f2 nel ruolo di un bullo nella commedia del 1987 \"Three O'Clock High\". Richard recit\u00f2 anche nei film dei fratelli Farrelly, \"Kingpin\", \"Io, me &amp; Irene\" e \"Tutti pazzi per Mary\"."}
{"id": "787510", "revid": "380654", "url": "https://it.wikipedia.org/wiki?curid=787510", "title": "Melinda Clarke", "text": "Attrice principalmente televisiva, deve la sua celebrit\u00e0 all'interpretazione del personaggio di Julie Cooper nella serie tv \"The O.C.\" (2003-2007).\nBiografia.\nFiglia dell'attore John Clarke e della ballerina Patricia Lewis, ha un fratello, Joshua, ed una sorella, Heidi, morta nel 1995 per un tumore maligno al cuore. Melinda ha una figlia, Kathryn Grace, dal marito Ernie Mirich, sposato nel 1997.\nTra il 1989 e il 1990 \u00e8 apparsa in 18 episodi della soap \"I giorni della nostra vita\", dove suo padre John era un membro regolare del cast. In seguito \u00e8 apparsa in diversi telefilm come \"Entourage\", \"Streghe\", \"Xena - Principessa guerriera\" , \"CSI - Scena del crimine\" e Chuck (serie televisiva). Ha raggiunto la fama con il ruolo di Julie Cooper nel telefilm \"The O.C.\", che ha interpretato per 4 stagioni dal 2003 al 2007.\nNel 2010 ottiene il ruolo di Amanda nella serie televisiva \"Nikita\" con protagonista Maggie Q.\nDoppiatrici italiane.\nNelle versioni in italiano dei suoi film, Melinda Clarke \u00e8 stata doppiata da: "}
{"id": "787511", "revid": "767487", "url": "https://it.wikipedia.org/wiki?curid=787511", "title": "Coverkill", "text": "Coverkill \u00e8 una album in studio di cover del gruppo musicale statunitense Overkill, pubblicato nel 1999.\nDescrizione.\nIl disco \u00e8 interamente composto da cover di artisti che hanno maggiormente influenzato la band, quali ad esempio: Black Sabbath, Mot\u00f6rhead, Ramones e Manowar.\nNel disco appare per la prima volta, in una registrazione in studio con la band, il chitarrista Dave Linsk, in sostituzione di Joe Comeau, che abbandona il gruppo per divenire il cantante degli Annihilator.\nIl disco \u00e8 stato pubblicato negli Stati Uniti dall'etichetta discografica CMC International e in Europa dalla Steamhammer/SPV GmbH."}
{"id": "787513", "revid": "1632387", "url": "https://it.wikipedia.org/wiki?curid=787513", "title": "The Killing Kind", "text": "The Killing Kind \u00e8 l'ottavo album in studio del gruppo musicale thrash metal statunitense Overkill, pubblicato nel 1995 dalla CMC International.\nCuriosit\u00e0.\n\u00c8 il primo disco che vede in formazione i due chitarristi Joe Comeau e Sebastian Marino"}
{"id": "787514", "revid": "2039709", "url": "https://it.wikipedia.org/wiki?curid=787514", "title": "Trippa", "text": "La trippa (di etimologia incerta forse dal francese e dall'inglese \"tripe\" a sua volta di origine celtica \"tripa\" comune correlato con il gaelico \"tarp\" \"mucchio, cumulo\"), \u00e8 una frattaglia usata in gastronomia e ricavata da diverse parti dei prestomaci del bovino e non, come molti credono, dall'intestino.\nDescrizione anatomica.\nNei bovini adulti, lo stomaco \u00e8 composto da quattro cavit\u00e0 distinte ovvero tre prestomaci di origine esofagea e lo stomaco ghiandolare: \nUso gastronomico.\nLa trippa \u00e8 un alimento consumato da lungo tempo: i greci la cucinavano sulla brace, mentre i romani la utilizzavano per preparare salsicce. Oggi la trippa costituisce un alimento tradizionale di molte regioni d'Italia, in particolare della cucina veneta, romana, toscana, genovese e milanese, viene talvolta tagliata a strisce e preparata in maniere diverse. Per lo pi\u00f9 la trippa viene venduta gi\u00e0 lavata e parzialmente cotta, e richiede poi un ulteriore tempo di cottura sia per acquistare la giusta morbidezza sia per potersi impregnare degli aromi che le conferiscono un sapore appetitoso; pu\u00f2 anche essere consumata condita con olio sale pepe e limone senza ulteriore cottura.\nI piatti tipici della tradizione gastronomica italiana a base di trippa sono:\nLa trippa \u00e8 largamente usata anche nelle cucine tradizionali di tutto il mondo:\nNella cultura di massa.\nIl famoso detto romano \"nun c'\u00e8 trippa pe' li gatti\" \u00e8 stato coniato verso i primi del '900 dal primo cittadino dell'epoca Ernesto Nathan, allorch\u00e9 si accingeva a eliminare dal bilancio delle spese di Roma una voce di spesa per il mantenimento di una colonia di felini randagi.\nA Milano la \"busecca\", come viene chiamata in milanese, \u00e8 considerata talmente emblematica che l'epiteto \"busecconi\" cio\u00e8 mangia-trippa \u00e8 divenuto una denominazione scherzosa dei milanesi stessi.\nValori nutrizionali.\nLa trippa non ha elevato valore nutrizionale rispetto alle altre parti di carne bovina. Tuttavia la sua digeribilit\u00e0 \u00e8 pi\u00f9 faticosa a causa dell'abbondanza di tessuto connettivo elastico, il che la rende sconsigliabile per i soggetti ancora nella prima infanzia. \nL'elevato contenuto in colesterolo la rende inoltre controindicata ai colesterolemici. Contrariamente a quanto si pu\u00f2 pensare, la trippa pu\u00f2 essere consumata, molto moderatamente, anche da chi soffre di uricemia o gotta. Infatti l'elevata presenza di purine \u00e8 limitata alla trippa prima della cottura: il lungo procedimento di ebollizione porta all'estrazione e alla conseguente quasi totale eliminazione delle medesime.\nI valori nutrizionali, per ogni 100\u00a0grammi di parte edibile, sono espressi nella seguente tabella (g=grammi; mg=milligrammi; kcal=chilocalorie): "}
{"id": "787519", "revid": "599013", "url": "https://it.wikipedia.org/wiki?curid=787519", "title": "Flo", "text": ""}
{"id": "787529", "revid": "110157", "url": "https://it.wikipedia.org/wiki?curid=787529", "title": "Un anno", "text": "Un anno (sottotitolato \"Raccolta di scritti per la rivista \"I Siciliani\"\") \u00e8 una raccolta di articoli e inchieste scritti da Giuseppe Fava per la rivista \"I Siciliani\". Curato dai figli Elena e Claudio, \u00e8 stato pubblicato nel 2004, in occasione del ventesimo anniversario dal suo assassinio per mano di Cosa nostra.\nOriginariamente, il libro era gi\u00e0 stato progettato dal giornalista di Palazzolo Acreide, ma non fu pubblicato a causa dall'omicidio. Egli stesso aveva deciso l'ordine in cui sarebbero stati pubblicati sia le denunce contro la mafia che gli articoli pi\u00f9 leggeri su costume, sport, cinema, letteratura e teatro. L'ultimo capitolo \u00e8 stato scritto dai suoi collaboratori di fiducia, il figlio Claudio, Miki Gambino, Riccardo Orioles e Antonio Roccuzzo, che cercano di inserire il delitto all'interno della storia di Catania nei primi anni ottanta, dalla strage di via Carini al 1985."}
{"id": "787534", "revid": "400694", "url": "https://it.wikipedia.org/wiki?curid=787534", "title": "!!!Fuck You!!! and Then Some", "text": ""}
{"id": "787536", "revid": "1522738", "url": "https://it.wikipedia.org/wiki?curid=787536", "title": "Nuovo Partito Progressista (Porto Rico)", "text": "Il Nuovo Partito Progressista ( - PNP) \u00e8 un partito politico di Porto Rico."}
{"id": "787537", "revid": "300067", "url": "https://it.wikipedia.org/wiki?curid=787537", "title": "Medaglia Storica J. B. Tyrrell", "text": "La medaglia storica J. B. Tyrrell (inglese: \"J. B. Tyrrell Historical Medal\") \u00e8 un riconoscimento della Royal Society of Canada (la pi\u00f9 antica accademia canadese di scienziati e studiosi), per chi ha svolto i pi\u00f9 importanti studi sulla storia del Canada (\"for outstanding work in the history of Canada\"). La medaglia viene consegnata ogni due anni in presenza di un candidato degno, e il premio consiste in una medaglia d'argento laminata d'oro.\nNata nel 1927, la medaglia storica \u00e8 chiamata cos\u00ec in onore di Joseph Burr Tyrrell (1858-1957), esploratore canadese che fu anche presidente della \"Champlain Society\", e che a sua volta ebbe un'importante onorificenza dalla Royal Society, la \"Canada's Flavelle Gold Medal\"."}
{"id": "787539", "revid": "287204", "url": "https://it.wikipedia.org/wiki?curid=787539", "title": "Andorra-Sierra de Arcos", "text": "Andorra-Sierra de Arcos (in aragonese: \"Andorra-Sarra d'Arcos\") \u00e8 una delle 33 comarche dell'Aragona, con una popolazione di 11.165 abitanti; suo capoluogo \u00e8 Andorra.\nAmministrativamente fa parte della provincia di Teruel, che comprende 10 comarche."}
{"id": "787542", "revid": "304077", "url": "https://it.wikipedia.org/wiki?curid=787542", "title": "YouOS", "text": "YouOs era un Web operating system ovvero un sistema operativo che veniva caricato direttamente in un browser.\nL'intero sistema \u00e8 stato sviluppato utilizzando il linguaggio JavaScript mediante tecnologia AJAX. Per accedere ad YouOS \u00e8 necessario creare un account gratuito, oppure \u00e8 possibile provare una versione demo con per\u00f2 alcune limitazioni.\nDal 30 luglio 2008 il servizio \u00e8 stato chiuso.\nCaratteristiche.\nYouOS \u00e8 un vero e proprio sistema operativo multitasking, l'ambiente di lavoro utilizza un'interfaccia a finestre ed icone. Sono presenti tutte le principali funzioni degli altri sistemi come la gestione dei processi e l'installazione di nuove applicazioni.\nFunzioni.\nProprio come in ogni sistema operativo esistono vari programmi utili per ogni necessit\u00e0. Sono ad esempio disponibili editor di testo, riproduttori di file MP3, sistemi di chat e addirittura un browser. \u00c8 inoltre presente una shell a riga di comando in stile Linux. Gli sviluppatori mettono a disposizione uno spazio di memoria di 250MB per salvare i file creati ed eventualmente effettuare upload/download dal proprio computer.\nDi seguito un elenco di alcuni programmi principali:\nSviluppo di programmi.\nI programmi presenti su YouOS vengono quasi interamente sviluppati dagli utenti che lo utilizzano. Gli sviluppatori hanno a disposizione una serie di API. Una volta scritto un programma viene messo a disposizione a tutta la comunit\u00e0 e chiunque pu\u00f2 installarlo sul proprio account ed utilizzarlo a piacimento."}
{"id": "787543", "revid": "508036", "url": "https://it.wikipedia.org/wiki?curid=787543", "title": "Question and Test Interoperability", "text": "Per Question and Test Interoperability (QTI) si intendono delle specifiche sviluppate dall'IMS Global Learning Consortium che definiscono un linguaggio basato su XML per l'implementazione di test, domande e compiti/esercizi informatizzati utilizzabili da diversi software di \"testing\".\nQTI consiste in un modello di dati che definisce la struttura delle domande, degli esercizi e delle risposte con i relativi punteggi, in associazione con XML (\"XML data binding\").\nStoria.\nLe specifiche QTI sono state create dall'IMS Global Learning Consortium, un consorzio industriale ed accademico che sviluppa specifiche per tecnologie di apprendimento interoperabili, rispondendo alla necessit\u00e0 di riutilizzare materiale informatizzato gi\u00e0 preparato su molteplici e differenziate piattaforme software. Creare e controllare dei buoni test informatizzati richiede tempo, ed \u00e8 quindi altamente desiderabile poterli creare in un formato indipendente dalla piattaforma e/o dalla tecnologia adottata al momento dello loro creazione.\nLa versione 1.0 delle specifiche QTI erano basate sul linguaggio proprietario QML (un sottoinsieme di XML) sviluppato dalla Questionmark per il software di testing Perception, ma il linguaggio si \u00e8 evoluto notevolmente negli anni e pu\u00f2 descrivere praticamente qualsiasi test che si voglia ragionevolmente implementare.\nUna delle versioni pi\u00f9 usate \u00e8 la 1.2, che \u00e8 stata definita nel 2002. Questa versione \u00e8 molto valida per definire semplici tipologie di domande ed \u00e8 supportata da molti strumenti di creazione di test.\nLa versione 2.0 \u00e8 stata definita nel 2005 migliorando le specifiche QTI e rendendole pi\u00f9 precise."}
{"id": "787544", "revid": "599013", "url": "https://it.wikipedia.org/wiki?curid=787544", "title": "Pnp", "text": ""}
{"id": "787546", "revid": "599013", "url": "https://it.wikipedia.org/wiki?curid=787546", "title": "Mcg", "text": ""}
{"id": "787549", "revid": "1632387", "url": "https://it.wikipedia.org/wiki?curid=787549", "title": "From the Underground and Below", "text": "From the Underground and Below \u00e8 il nono album pubblicato dalla band thrash metal Overkill pubblicato nel 1997 dalla CMC International."}
{"id": "787551", "revid": "6923", "url": "https://it.wikipedia.org/wiki?curid=787551", "title": "Aranda (comarca)", "text": "Aranda \u00e8 una delle 33 comarche dell'Aragona, con una popolazione di 8.018 abitanti; suo capoluogo \u00e8 Illueca.\nAmministrativamente fa parte della provincia di Saragozza, che comprende 17 comarche."}
{"id": "787556", "revid": "287204", "url": "https://it.wikipedia.org/wiki?curid=787556", "title": "Verbo Soggetto Oggetto", "text": "In tipologia linguistica, si dice che una lingua \u00e8 VSO quando le frasi seguono, generalmente, un ordine Verbo Soggetto Oggetto. L'ordine VSO compare nel 15% delle lingue. Una frase d'esempio che utilizza questa sintassi \u00e8: \"Legge Mario un libro\" (in italiano la stessa frase seguirebbe una sintassi Soggetto Verbo Oggetto traducendosi in: \"Mario legge un libro\").\nEsempi di lingue con un ordine delle parole VSO includono la branca gaelica delle lingue celtiche (vale a dire irlandese, gaelico scozzese e manx), e alcune lingue brittoniche con esse imparentate: gallese e cornico ma non il bretone (ordine SVO); inoltre molte lingue semitiche come l'ebraico biblico, l'aramaico, l'arabo classico, il ge'ez, alcune lingue camitiche come l'egiziano antico e il berbero; e inoltre il panggasinan, il maya classico, il tagalog, l'hawaiiano, il m\u0101ori e il tongano.\nNonostante l'arabo standard (e classico) segua l'ordine VSO, nei dialetti moderni \u00e8 in genere pi\u00f9 usato l'ordine SVO, specialmente in arabo egiziano e arabo marocchino.\nDislocazione.\nAlcune lingue SVO (Soggetto Verbo Oggetto) utilizzano l'ordine VSO nella dislocazione, solitamente per aumentare l'enfasi della frase. Per esempio, in italiano e nella poesia inglese a volte \u00e8 possibile trovare frasi con un ordine VSO (es. \u201cPago io la cena!\u201d).\nIn inglese, francese e spagnolo si pu\u00f2 inoltre invertire l'ordine del soggetto e del verbo delle domande nell'ordine VSO (ad esempio la frase \"mange-t-il des oranges?\" si traduce letteralmente con \"mangia egli delle arance?\"). In arabo le frasi possono seguire sia un ordine SVO che un ordine VSO a seconda se si desideri dare maggior importanza al soggetto o al verbo.\nLe lingue che usano un ordine VSO nelle domande sono le lingue germaniche e il francese e lo spagnolo, in questo probabilmente influenzato dal germanico stesso. Anche in italiano tuttavia \u00e8 possibile esprimere domande solenni o formali con l'ordine VSO: \"vuoi tu prendere in moglie...?\", \"volete voi abrogare la legge...\"; in italiano l'espressione del pronome soggetto in questi casi \u00e8 pleonastica ed \u00e8 quindi altamente probabile che queste formule siano calchi dall'inglese resi popolari dal doppiaggese.\nLinguaggi di programmazione.\nL'ordine delle parole corrisponde approssimativamente all'ordine dei simboli nella notazione polacca (non inversa) o alle S-expression del linguaggio di programmazione Lisp.\nIn Lisp, 2+3 si scrive (+ 2 3). E 2+3*4 si scrive (+ 2 (* 3 4)). \nIl COBOL lo \u00e8 parzialmente con un ordine come Add A to B giving C."}
{"id": "787558", "revid": "712828", "url": "https://it.wikipedia.org/wiki?curid=787558", "title": "Draghi malvagi", "text": ""}
{"id": "787560", "revid": "1632387", "url": "https://it.wikipedia.org/wiki?curid=787560", "title": "Necroshine", "text": "Necroshine \u00e8 il decimo album del gruppo musicale thrash metal statunitense Overkill, pubblicato nel 1999 dalla CMC International."}
{"id": "787566", "revid": "125892826", "url": "https://it.wikipedia.org/wiki?curid=787566", "title": "Simbologia anarchica", "text": "La simbologia anarchica \u00e8 l'insieme dei simboli rappresentanti l'anarchia.\nA cerchiata.\nLa A cerchiata \u00e8 certamente il simbolo pi\u00f9 famoso di tutto il movimento anarchico. La sua origine simbolica deriva dalla massima di Proudhon: \"La soci\u00e9t\u00e9 cherche l'ordre dans l'anarchie\" (\"La societ\u00e0 cerca l'ordine nell'anarchia\"), e le due parole Ordine e Anarchia iniziano con O e A in tutte le lingue occidentali. Secondo alcuni storici e parecchi anarchici, la A cerchiata \u00e8 il simbolo pi\u00f9 famoso perch\u00e9 si presta meglio ad essere graffitato sui muri.\nBandiera nera.\nLa bandiera nera \u00e8 usualmente considerato il simbolo dell'anarchia.\nTale simbolo si diffuse rapidamente in tutto il mondo.\nSe si vanno a cercare le radici storiche della bandiera nera, si deve constatare che la sua origine \u00e8 piuttosto oscura. Secondo lo storico George Woodcock, la prima volta che la bandiera nera appare pubblicamente \u00e8 dovuta alla pensatrice anarchica, ed eroina della Comune di Parigi, Louise Michel, che la fece sventolare il 9 marzo 1883 durante le manifestazioni dei disoccupati di Parigi.\nQuesta tesi \u00e8 stata storicamente contraddetta da ricerche pi\u00f9 recenti, le quali per\u00f2 non riescono a fare piena luce sulla precisa origine della bandiera.\nBandiera rosso-nera.\nLa bandiera rosso-nera \u00e8 un simbolo spesso collegato all'anarchia, anche se la bandiera anarchica \u00e8 semplicemente nera. La bandiera bicolore \u00e8 divisa in diagonale, ma non sempre allo stesso modo: il nero pu\u00f2 trovarsi in basso a destra e il rosso in alto a sinistra, ma non \u00e8 sempre cos\u00ec. La bandiera bicolore anarchica \u00e8 spesso divisa anche in orizzontale, e generalmente il rosso sta in alto.\nLa bandiera rosso-nera \u00e8 il simbolo per eccellenza dell'anarco-socialismo.\nFu usata gi\u00e0 nel 1910 in Spagna dalla CNT, ma la sua invenzione \u00e8 antecedente gi\u00e0 nel 1877 Errico Malatesta e Carlo Cafiero la usarono issandola sul municipio di Letino. Oggi la Bandiera rosso-nera compare sullo sfondo di due radio gemellate: Radio 2000 Blackout di Torino e Radio Canut di Lione.\nGatto nero.\nIl gatto nero \u00e8 utilizzato soprattutto dagli anarco-sindacalisti, consiste in un gatto nero dentro a un cerchio, inventato nel 1905. \u00c8 oggi utilizzato dall'Unione Sindacale Italiana. In una sua variante \u00e8 stato utilizzato dal Comitato di Liberazione Animale di Bergamo. \u00c8 il simbolo di Radio Onda d'Urto, radio antagonista che trasmette in tutto il Nord Italia da Brescia.\nRosa nera.\nLa rosa nera \u00e8 un simbolo del movimento anarchico raramente utilizzato.\nBlack Rose Books \u00e8 il nome di un'importante libreria anarchica a Montr\u00e9al (Canada) e di un infoshop anarchico a Portland (Oregon), ed \u00e8 attualmente il nome di una piccola casa editrice diretta dal filosofo anarchico Dimitrios Roussopoulos.\n\"Black Rose\" era il titolo di un autorevole giornale di idee anarchiche pubblicato nella zona di Boston (Michigan) negli anni 1970, cos\u00ec come il nome di una serie di conferenze anarchiche, con relatori anarchici e socialisti libertari (compresi Murray Bookchin e Noam Chomsky) negli anni 1990.\nAltri simboli.\nCi sono molti altri simboli, questo \u00e8 l'elenco con una breve discrezione:\nBandiere bipartite.\nOgni scuola all'interno del movimento anarchico ha adottato la propria bandiera.\nQueste bandiere sono divise diagonalmente in due parti con la met\u00e0 destra in nero per l'anarchia e la met\u00e0 di sinistra in un colore che rappresenta le idee di ogni scuola. I modelli di colore sono estesi anche a stelle a cinque punte che rappresentano le stesse scuole.\nLa bandiera rosso/nera \u00e8 il simbolo dei movimenti anarco-sindacalisti, anarco-socialisti e anarco-comunisti.\nIl nero \u00e8 il colore tradizionale del movimento anarchico e il rosso \u00e8 il colore tradizionale del socialismo.\nLa bandiera rosso/nera unisce i due colori in parti uguali, con una semplice divisione diagonale.\nIn genere, la sezione rossa si trova in alto a sinistra e quella nera in basso a destra.\nCi\u00f2 simboleggia la coesistenza di ideali anarchici e socialisti all'interno del movimento anarco-sindacalista, e per simboleggiare le istanze socialiste del movimento rivolte a fine anarchico.\nLa bandiera oro/nera non \u00e8 un simbolo propriamente anarchico ma, in subordine al simbolo del dollaro inserito nel cerchio, \"\u00c6quilibritas\", \u00e8 attualmente usata dagli anarco-capitalisti e da altri, primariamente da gruppi autarchici. L'oro simboleggia l'omonimo metallo, simbolo del capitalismo e della moneta concreta. La bandiera fu spiegata per la prima volta in pubblico in Colorado nel 1963 per un evento organizzato dall'autarchico Robert LeFevre, e successivamente utilizzata in veste anarcocapitalistica.\nLa bandiera verde/nera \u00e8 usata dagli anarchici verdi, da gruppi ecologisti, anarcovegan e anarco-primitivisti.\nGeneralmente simboleggia una visione dell'anarchismo che si concentra sull'autodeterminazione di tutte le forme di vita (animali, esseri umani, bioregioni) e non solo gli esseri umani.\nLa bandiera viola/nera \u00e8 usata dal movimento anarco-femminista, cos\u00ec come la bandiera rosa/nera, anche se questa \u00e8 pi\u00f9 strettamente associata all'anarchismo queer.\nA differenza delle altre bandiere anarchiche diviso in due, non necessariamente rappresenta un'altra forma di anarchia, ma \u00e8 usata da movimenti femministi e da gruppi che si oppongono ai modelli gerarchici di eterosessismo, sessismo, transfobia e patriarcato.\nLa bandiera bianco/nera \u00e8 usata dagli anarcopacifisti e, in misura minore, dagli anarchici cristiani.\nLa bipartizione blu/nera ha di recente rappresentato le posizioni dell\u2019anarco-transumanesimo, posizione politica che vede nell\u2019ibridazione umano-macchina il proprio orizzonte di conflitto. Riprendendo il logo del movimento transumanista liberale (una H che sta per \u2018human\u2019 e un \u2018+\u2019 a volerne significare il rispettivo superamento, gli anarco-transumanisti possono aggiungere al pi\u00f9 tradizionale simbolo della \u2018A cerchiata\u2019 proprio il simbolo \u2018+\u2019."}
{"id": "787574", "revid": "6923", "url": "https://it.wikipedia.org/wiki?curid=787574", "title": "Cinco Villas", "text": "Cinco Villas (in aragonese: \"Zinco Billas\") \u00e8 una delle 33 comarche dell'Aragona, con una popolazione di 32.669 abitanti; suo capoluogo \u00e8 Ejea de los Caballeros.\nAmministrativamente fa parte della provincia di Saragozza, che comprende 17 comarche."}
{"id": "787575", "revid": "59976", "url": "https://it.wikipedia.org/wiki?curid=787575", "title": "Spostamento verso il blu", "text": "Lo spostamento verso il blu (chiamato anche in inglese \"blueshift\") \u00e8 il fenomeno opposto dello spostamento verso il rosso, il quale ha una certa importanza in ambito astronomico.\nDescrizione.\nLa causa principale del fenomeno \u00e8 l'effetto Doppler applicato alle onde elettromagnetiche.\nL'effetto si presenta quando un'onda elettromagnetica (come la luce) emessa da una sorgente in avvicinamento, viene vista da un osservatore fermo, il quale vedr\u00e0 la frequenza di quest'onda spostata verso la parte blu dello spettro elettromagnetico (la lunghezza d'onda \u00e8 diminuita).\nIn ambito astronomico, lo spettro della maggior parte degli oggetti distanti, come le galassie, appare spostato verso il rosso, per effetto dell'allontanamento reciproco delle galassie dovuto all'espansione dell'universo.\nCi sono comunque anche alcuni oggetti che presentano uno spostamento verso il blu:\nLe cause principali del fenomeno in astronomia sono quindi l'avvicinamento di un oggetto oppure effetti gravitazionali. "}
{"id": "787576", "revid": "838137", "url": "https://it.wikipedia.org/wiki?curid=787576", "title": "Morphological Catalogue of Galaxies", "text": "Il Morphological Catalogue of Galaxies (\"catalogo morfologico delle galassie\" o semplicemente MCG) \u00e8 un catalogo astronomico contenente 30\u00a0642 galassie redatto dal 1962 al 1968 da un'\u00e9quipe di astronomi capitanata da Boris Aleksandrovich Vorontsov-Velyaminov. \nIl primo dei tre numeri dopo la sigla MCG designa il numero delle zone in cui \u00e8 stata divisa la volta celeste. Queste sono state definite e delimitate con precisione dalla \"Palomar Observatory Sky Survey\" (POSS) realizzata dall'Osservatorio di Monte Palomar fra il 1948 e il 1958. Le zone, che hanno una larghezza di 6 gradi, sono indicate con un numero progressivo che va dall'equatore (designato con +00) al polo (designato con +15). \nIl secondo numero designa il numero del campo delimitato dalla POSS all'interno di ciascuna zona.\nInfine il terzo numero rappresenta il numero progressivo MCG nell'ambito del campo rappresentato.\nAd esempio, la galassia MCG +14-5-2, \u00e8 situata nella zona di cielo compresa fra 84\u00b0 e 89\u00b0 di ascensione retta, campo n\u00b05 ed \u00e8 la seconda galassia individuata in questo campo dalla \"survey\"."}
{"id": "787584", "revid": "1632387", "url": "https://it.wikipedia.org/wiki?curid=787584", "title": "Bloodletting (Overkill)", "text": "Bloodletting \u00e8 l'undicesimo album in studio del gruppo musicale thrash metal statunitense Overkill, pubblicato nel 2000 dalla Metal-Is Records.\nCuriosit\u00e0.\nEra dai tempi di \"The Years of Decay\" che la band non aveva una formazione composta da quattro elementi. Difatti, proprio dieci anni prima, nel (1990) rimase orfana del chitarrista Bobby Gustafson. Successivamente, torneranno ad essere due i componenti ad imbracciare la chitarra nel gruppo."}
{"id": "787587", "revid": "6923", "url": "https://it.wikipedia.org/wiki?curid=787587", "title": "G\u00fadar-Javalambre", "text": "G\u00fadar-Javalambre (in aragonese: \"G\u00fadar-Xabalambre\") \u00e8 una delle 33 comarche dell'Aragona, con una popolazione di 8.398 abitanti; suo capoluogo \u00e8 Mora de Rubielos.\nAmministrativamente fa parte della provincia di Teruel, che comprende 10 comarche."}
{"id": "787589", "revid": "729019", "url": "https://it.wikipedia.org/wiki?curid=787589", "title": "Salvezza", "text": ""}
{"id": "787590", "revid": "729019", "url": "https://it.wikipedia.org/wiki?curid=787590", "title": "Battaglia di Brissarthe", "text": "La battaglia di Brissarthe venne combattuta il 15 settembre 866 fra i Franchi ed un esercito congiunto di Bretoni e Vichinghi nei pressi di Brissarthe, in Neustria. Durante questa battaglia morirono Roberto il Forte, margravio di Neustria, e Ranulfo I, duca d'Aquitania.\nNell'866 Salomone di Bretagna, si alle\u00f2 con Hastein, un capo danese, per compiere una spedizione nell'Angi\u00f2, nel Maine e nella Turenna. Durante la campagna essi saccheggiarono Le Mans. Roberto il Forte, a capo delle regioni colpite, mise insieme un esercito per espellerli, insieme a Ranulfo, Goffredo I del Maine e un figlio di quest'ultimo, Herv\u00e9.\nL'esercito riusc\u00ec ad intercettare i Danesi prima che essi riuscissero a raggiungere le loro imbarcazioni sulla Loira. Essi cercarono rifugio in una chiesa, ma i Franchi la strinsero d'assedio. Durante la notte i Vichinghi cercarono di fuggire, ma ne nacque una battaglia in cui Roberto il Forte venne ucciso, Ranulfo ferito a morte da una freccia e Herv\u00e9 ferito. Senza i loro capi, i Franchi si dovettero ritirare.\nNell'867 Carlo il Calvo avvi\u00f2 un negoziato con Salomon e gli riconobbe il titolo di Duca di Bretagna, dandogli la penisola di Cotentin e la zona di Avranches. H\u00e1steinn continu\u00f2 a saccheggiare la valle della Loira per molti anni, colpendo Bourges nell'867, Orl\u00e9ans nell'868 ed Angers nell'872."}
{"id": "787591", "revid": "827882", "url": "https://it.wikipedia.org/wiki?curid=787591", "title": "Wrecking Everything", "text": "Wrecking Everything \u00e8 un album dal vivo del gruppo musicale thrash metal statunitense Overkill, pubblicato nel 2002 dalla Spitfire Records.\nIl disco.\nContiene parte del concerto registrato nella serata del 23 marzo 2002 al Paramount Theatre di Asbury Park, nel New Jersey.\nWrecking Everything \u2013 An Evening in Asbury Park.\nWrecking Everything \u00e8 uscito anche nell'edizione video e, oltre all'intera performance registrata al Paramount Theatre di Asbury Park del 23 marzo 2002, propone anche un documentario che ripercorre l'intera carriera attraverso varie interviste alla band.\nQuesto \u00e8 stato pubblicato, sempre nel 2002, dalla Eagle Vision tramite la Spitfire Records."}
{"id": "787592", "revid": "287204", "url": "https://it.wikipedia.org/wiki?curid=787592", "title": "Jiloca", "text": "La Comarca del Jiloca \u00e8 una comarca aragonese situata al nordest della provincia di Teruel. Deve il suo nome al fiume che la attraversa, il fiume Jiloca. All'inizio del processo di comarcalizzazione, fu denominata \"Delimitaci\u00f3n Comarcal de Calamocha\" (Delimitazione Comarcale di Calamocha). La sua capitale amministrativa \u00e8 Calamocha mentre quella di sviluppo agricolo e pastorizio \u00e8 Monreal del Campo.\nMunicipi.\nLa comarca ingloba i municipi di Allueva, B\u00e1denas, B\u00e1guena, Ba\u00f1\u00f3n, Barrachina, Bea, Bello, Blancas, Bue\u00f1a, Burb\u00e1guena, Calamocha, Caminreal, Castej\u00f3n de Tornos, Cosa, Cucal\u00f3n, Ferreruela de Huerva, Fonfr\u00eda, Fuentes Claras, Lagueruela, Lanzuela, Loscos, Monforte de Moyuela, Monreal del Campo, Nogueras, Od\u00f3n, Ojos Negros, Peracense, Pozuel del Campo, Rubielos de la C\u00e9rida, San Mart\u00edn del R\u00edo, Santa Cruz de Nogueras, Singra, Tornos, Torralba de los Sisones, Torrecilla del Rebollar, Torre los Negros, Torrijo del Campo, Villafranca del Campo, Villahermosa del Campo e Villar del Salz.\nGeografia fisica.\nLimita a nord con il Campo di Daroca, a ovest con il Se\u00f1or\u00edo de Molina-Alto Tajo (provincia di Guadalajara), a sud con la Comunit\u00e0 di Teruel e la Sierra de Albarrac\u00edn e a est con le Cuencas Mineras e il Campo de Belchite.\nStoria.\nLa comarca come istituzione.\nLa legge di creazione della comarca \u00e8 la 13/2003 del 24 marzo 2003. Si costitu\u00ec il 5 maggio del 2003.\nEconom\u00eda.\nIn questa comarca si raccoglie il fiore dello zafferano, che alimenta un'importante industria local. Altra importante industria della zona \u00e8 quella del jam\u00f3n serrano, e l'attivo turismo rurale, per la diversit\u00e0 del paesaggio e i suoi monumenti."}
{"id": "787595", "revid": "1573940", "url": "https://it.wikipedia.org/wiki?curid=787595", "title": "Lycalopex griseus", "text": "La chilla (Lycalopex griseus ), nota anche come volpe grigia sudamericana o volpe grigia argentina, \u00e8 una licalopecia diffuso nelle pianure della Pampa e in altre regioni desertiche e pianeggianti del Sudamerica. Il suo nome volgare \u00e8 un prestito dal mapuche.\nAlcuni autori non riconoscono nessuna sottospecie; altri, invece, ne riconoscono fino a un massimo di quattro.\nTassonomia.\nUn'analisi delle sequenze delle regioni HV1 e HV2 del DNA mitocondriale delle licalopecie rivel\u00f2 che la chilla \u00e8 strettamente imparentata con il culpeo, da cui si diversific\u00f2 circa 600,000-350,000 anni fa durante il Pleistocene medio-superiore, cos\u00ec rendendo ambedue specie le pi\u00f9 giovani tra le licalopecie. L'analisi inoltre rivel\u00f2 che molteplici individui dell'aguarachay portano aplotipi riconducibili alla chilla in zone dove quest'ultimo non \u00e8 presente. Ci\u00f2 indicherebbe che l'areale della chilla \u00e8 pi\u00f9 vasto del previsto, o che le due specie si siano incrociate.\nQuesto albero filogenetico \u00e8 basato su una filogenia proposta nel 2005 in base al genoma mitocondriale delle specie odierne, ma modificata per incorporare scoperte successive:\nDescrizione.\nGli esemplari adulti sono lunghi, dalla punta del muso alla base della coda, 42-68 cm, e hanno una coda di 30-36 cm. Il peso varia dai 2,5 ai 4 kg. Nell'aspetto la chilla ricorda le vere volpi, ma ha orecchie relativamente pi\u00f9 grandi, lunghe 7,5-8 cm. Il colore del mantello varia dal grigio chiaro al marrone chiaro, con regioni inferiori pi\u00f9 chiare.\nDistribuzione e habitat.\nLa chilla \u00e8 diffusa su entrambi i lati delle Ande, in Cile e Argentina; voci riguardanti la sua presenza nel Per\u00f9 non sono mai state confermate. A nord si spinge fino a 17\u00b0 sud di latitudine. Generalmente vive in distese erbose aride, come steppe e pampas, nonch\u00e9 nelle macchie non troppo aride (\"matorral\"), ma popola anche i boschi della Terra del Fuoco, dove la temperatura media annuale \u00e8 di circa 7\u00a0\u00b0C. Si incontra solitamente ad altitudini minori del culpeo (\"L. culpaeus\"). Alcuni esemplari, tuttavia, sono stati rinvenuti anche a 4000 m di quota.\nQuesta specie \u00e8 stata deliberatamente introdotta in altre regioni del Sudamerica. Nel 1951, ad esempio, venne introdotta nella Terra del Fuoco per fronteggiare l'avanzata dei conigli, importati sull'isola a scopo venatorio e sfuggiti al controllo dei cacciatori. L'introduzione della chilla, tuttavia, ha avuto un impatto negativo sulle popolazioni ivi presenti di oca testarossiccia, la specie pi\u00f9 rara del genere \"Chloephaga\" (trib\u00f9 dei Tadornini). Il declino della specie \u00e8 stato attribuito, tra le altre cose, proprio all'introduzione della chilla.\nBiologia.\nAlimentazione.\nQuesto canino si nutre di piccoli mammiferi, uccelli, insetti e rettili che sorprende al suolo. Mangia anche frutta, carogne e, raramente, cattura qualche agnello. Quando \u00e8 la stagione, fa grandi scorpacciate dei frutti degli alberi di \"Prosopanche americana\", \"Cryptocarya alba\" e \"Lithraea caustica\". Le abitudini alimentari, comunque, variano a seconda delle disponibilit\u00e0 di prede animali o di sostanze vegetali di una determinata zona. La maggior parte degli esemplari va a caccia da sola, ma occasionalmente sono stati osservati anche 4-5 capi cacciare insieme; si trattava, probabilmente, di coppie riproduttive seguite da piccoli giunti quasi al termine dello sviluppo. La ricerca del cibo ha luogo perlopi\u00f9 di notte, ma se la maggior parte delle prede \u00e8 attiva di giorno la chilla si adegua al loro stile di vita.\nRiproduzione.\nMaschi e femmine di solito costituiscono coppie monogame, ma solo raramente si incontrano al di fuori della stagione riproduttiva. Talvolta un'altra femmina aiuta la coppia nell'allevamento dei piccoli, e di rado i maschi si accoppiano con due femmine. Generalmente ogni coppia occupa un territorio di 0,2-2,9 km\u00b2, che viene difeso dalle intrusioni di altri conspecifici.\nIn generale gli accoppiamenti hanno luogo in agosto e settembre. Dopo un periodo di gestazione di 53-58 giorni, in ottobre, nascono da quattro a sei cuccioli. Il parto non avviene mai in ripari scavati dalla volpe stessa, ma in cavit\u00e0 naturali o costruite dall'uomo, come i sottopassaggi delle strade. Per i primi 3-4 giorni dopo il parto la femmina rimane nella tana con i piccoli e riceve il cibo dal compagno. In seguito, per\u00f2, entrambi i genitori si prendono cura dei piccoli. Dopo circa un mese i volpacchiotti iniziano a compiere brevi scorrerie al di fuori della tana e dopo cinque-sei mesi abbandonano definitivamente i genitori. Probabilmente raggiungono la maturit\u00e0 sessuale all'et\u00e0 di un anno, ma questo dato non \u00e8 stato ancora confermato.\nLe chilla non hanno nemici naturali; raramente alcuni esemplari cadono vittima di puma e di culpeo.\nLa durata di vita in natura \u00e8 sconosciuta, ma esemplari ospitati allo Zoo di Santiago del Cile sono vissuti in media circa cinque anni.\nConservazione.\nPoich\u00e9 questo canino viene considerato dagli allevatori un predatore di piccoli animali domestici, molti esemplari vengono abbattuti o catturati con le trappole. Fino agli anni '80 la specie ha dovuto subire un'intensa caccia datale per la pelliccia. Tra il 1976 e il 1979 vennero messe in commercio, a circa 39 dollari l'una, tra le 700.000 e 1.200.000 pelli all'anno. Tuttavia, non sappiamo se queste cifre siano state esagerate o se in esse siano state erroneamente conteggiate anche pelli appartenenti ad altri cerdocionini. A partire dal 1986, la richiesta diminu\u00ec a 100.000-300.000 pelli all'anno, esportate generalmente in Germania. Verso il 1990 tale numero scese a circa 33.000 pelli. In seguito, questa cifra \u00e8 aumentata leggermente a seguito di una maggiore richiesta dalla Russia. Anche negli ultimi valori indicati, tuttavia, \u00e8 probabile che siano state conteggiate anche pelli di altre specie del genere \"Lycalopex\".\nLa IUCN considera le popolazioni di chilla stabili e ancora molto numerose e, data anche la notevole estensione dell'areale, inserisce la specie tra quelle a rischio minimo."}
{"id": "787596", "revid": "6923", "url": "https://it.wikipedia.org/wiki?curid=787596", "title": "Saragozza (comarca)", "text": "Saragozza \u00e8 una delle 33 comarche dell'Aragona, con una popolazione di 697.532 abitanti; suo capoluogo \u00e8 Saragozza.\nAmministrativamente fa parte della provincia di Saragozza, che comprende 17 comarche."}
{"id": "787604", "revid": "1442080", "url": "https://it.wikipedia.org/wiki?curid=787604", "title": "Rosso (disambigua)", "text": "Geografia.\nMauritania\nSenegal"}
{"id": "787606", "revid": "30300", "url": "https://it.wikipedia.org/wiki?curid=787606", "title": "Christo", "text": ""}
{"id": "787614", "revid": "1305772", "url": "https://it.wikipedia.org/wiki?curid=787614", "title": "Then and Now", "text": "Then and Now, sono delle raccolte dedicate a diversi artisti pubblicate dalla Sanctuary Records."}
{"id": "787616", "revid": "7969", "url": "https://it.wikipedia.org/wiki?curid=787616", "title": "Overkill EP", "text": ""}
{"id": "787619", "revid": "73560", "url": "https://it.wikipedia.org/wiki?curid=787619", "title": "Fsh", "text": ""}
{"id": "787621", "revid": "297059", "url": "https://it.wikipedia.org/wiki?curid=787621", "title": "Trattato di Saint-Clair-sur-Epte", "text": "Il trattato di Saint-Clair-sur-Epte venne firmato nell'autunno del 911 fra Carlo il Semplice e Rollone, a capo dei Vichinghi, col proposito di insediare i Normanni in Neustria e proteggere il regno di Carlo da future invasioni di popoli del Nord.\nNon ci \u00e8 pervenuto alcun documento che riguardi la creazione del ducato di Normandia, ma si sa che Rollone venne battezzato e che spos\u00f2 Gisele, figlia illegittima di Carlo, divenendo un vassallo del re. Quest'ultimo punto era complicato dal fatto che Rollone si rifiut\u00f2 di inginocchiarsi di fronte al re e di baciargli il piede, ma venne raggiunto un compromesso secondo il quale il vichingo avrebbe dovuto prendere in mano il piede del re senza doversi inginocchiare. Egli per\u00f2 lo sollev\u00f2 talmente in alto che il re perdette l'equilibrio e cadde rovinosamente a terra."}
{"id": "787624", "revid": "1000783", "url": "https://it.wikipedia.org/wiki?curid=787624", "title": "William Wyndham Wentworth Knatchbull-Hugessen, 3rd Baron Brabourne", "text": ""}
{"id": "787633", "revid": "287204", "url": "https://it.wikipedia.org/wiki?curid=787633", "title": "Il signore degli enigmi", "text": "Il signore degli enigmi \u00e8 una trilogia di romanzi fantasy di Patricia A. McKillip, chiamata anche Ciclo degli Arpisti e composta da tre volumi: \"Il maestro degli enigmi di Hed\", \"Erede del mare e del fuoco\", \"Arpista nel vento\".\nRomanzo del ciclo.\nLa trilogia \u00e8 composta dai volumi:\nTrama.\nIn tempi antichi, quando i maghi esistevano ancora, il mago Talies, visit\u00f2 l'isola di Hed. La \ndescrisse come una terra senza storia, inabitabile, senza poesia e del tutto priva d'interesse.\nQuest'isola di contadini, troppo piccola perch\u00e9 interessi qualche sovrano nelle sue guerre di\nconquista, senza miniere di metallo, senza luoghi di potere, era conosciuta nel reame del Supremo\nsolo per la qualit\u00e0 della sua birra. Apprezzata dai suoi abitanti soprattutto per la pace che vi \nregnava da secoli era governata da principi contadini che avevano come unico interesse coltivare la \nterra. L'unico avvenimento degno di nota, accaduto nell'isola, fu la nascita di un bambino con tre \nstelle sulla fronte, Morgon principe di Hed. Crescendo Morgon mostr\u00f2 di possedere una curiosit\u00e0 ed \nun desiderio di sapere non comune per la sua gente. Cos\u00ec per scoprire il significato delle tre stelle \ndecide di studiare nella scuola degli enigmi di Caithnard, nel continente. Una tragedia \ninaspettata, la morte dei suoi genitori, riporta Morgon a Hed ancora ignorante sul significato \ndelle stelle nonostante gli anni passati a studiare e cercare. A quel punto, spinto dal dolore per \nla perdita improvvisa e per dare un significato alla sua vita, decide di affrontare la mortale gara \ndi enigmi con Peven, il fantasma ossessionato di un antico Re. Morgon riesce quasi allo stremo a \nvincere la gara e tornare a Hed con la corona del Re come premio. Da quel momento il piccolo \ningranaggio da lui smosso metter\u00e0 in moto una serie di avvenimenti che lo spingeranno di nuovo \nfuori della sua isola in una gara di enigmi ancora pi\u00f9 mortale che potrebbe decidere del destino \ndel mondo intero. Incalzato da forze sconosciute e nemici senza nome, costretto a muoversi di \ncontinuo, sul suo cammino trover\u00e0 un'arpa antica, su cui sono incise tre stelle, che solo lui \u00e8 in \ngrado di suonare ed un altro oggetto ancora pi\u00f9 impensabile con sopra inciso il suo nome. Con Hed\npreclusa alle sue spalle ed un destino oscuro dinnanzi a s\u00e9 riuscir\u00e0 Morgon a risolvere l'enigma \npi\u00f9 antico della terra?\nEdizioni.\nIn Italia, la trilogia \u00e8 stata pubblicata completa dalla Editrice Nord in tre edizioni:\nNella terza edizione la societ\u00e0 editrice si \u00e8 concessa una licenza, per motivi commerciali, e prendendo spunto dal titolo del secondo volume ha chiamato quest'edizione \"Il Principe del mare e del fuoco\", anche se, in effetti, nella storia non c'\u00e8 un principe del mare e del fuoco."}
{"id": "787637", "revid": "858648", "url": "https://it.wikipedia.org/wiki?curid=787637", "title": "Elezioni regionali in Sicilia del 1996", "text": "Le elezioni per il rinnovo dell'Assemblea Regionale Siciliana si sono volte il 16 giugno 1996. La legislatura si concluse nel 2001, ultima prima dell'elezione diretta del presidente della regione.\nSono le prime elezioni in cui \u00e8 presente Forza Italia, mentre gli ex DC sono presenti in due formazioni di centrodestra (CCD e CDU) e una di centro sinistra (PPI). Prima volta anche per AN .\nAl termine di queste consultazioni venne eletto dall'Ars presidente della Regione il forzista Giuseppe Provenzano, con il ritorno del centrodestra dopo decenni di governi di centrosinistra, che mantenne l'incarico fino al 1998. Dopo un breve intermezzo del centrista Giuseppe Drago, un \"ribaltone\" port\u00f2 a Palazzo dei Normanni il diessino Angelo Capodicasa, che divenne il primo presidente della Regione siciliana proveniente dalle file della sinistra. L'ultimo anno torn\u00f2 il centrodestra al governo con Vincenzo Leanza presidente. "}
{"id": "787638", "revid": "1149807", "url": "https://it.wikipedia.org/wiki?curid=787638", "title": "Gli Spostati (programma radiofonico)", "text": "Gli Spostati \u00e8 stato un programma radiofonico di Radio 2, condotto da Massimo Cervelli e Roberto Gentile. La trasmissione andava in onda dal luned\u00ec al venerd\u00ec; l'ultima collocazione era la fascia oraria dalle 06:00 alle 08:00. Il nome \u00e8 tratto dal film omonimo di John Huston, infatti il programma si occupava per lo pi\u00f9 di cinema, sia pur con frequenti divagazioni soprattutto nella musica e nel costume.\nDiverse le rubriche contenute nel programma, la pi\u00f9 significativa si pu\u00f2 considerare \"Zoolander contro tutti\", nella quale molti personaggi famosi hanno scelto il loro film della vita; il pubblico radiofonico avrebbe dovuto invece votare tra i molti lungometraggi il pi\u00f9 gradito. Dopo un lungo torneo ad eliminazione diretta si sarebbe designata la pellicola avversaria del film \"Zoolander\", scelto dai conduttori.\nNella finalissima del 25 gennaio 2007 \u00e8 arrivato il celeberrimo \"Blade Runner\", che alla fine \u00e8 risultato vincitore (col 51% dei voti) sul sopracitato \"Zoolander\".\nAltri appuntamenti fissi sono \"Quentin titolino\", nel quale due radioascoltatori cercano di indovinare il titolo di un film, sulla base della sua trama narrata con una certa ironia e \"Ma raccontami ancora\" dove si deve azzeccare il seguito di un dialogo di un lungometraggio famoso. Nella nuova stagione 2007/08, \u00e8 stato lanciato il nuovo gioco, \"Puzzle&amp;ini\", in cui l'ascoltatore attraverso alcuni indizi forniti deve risalire al titolo di un film.\nNelle stagioni 2006/07 e 2007/08, \"Gli Spostati\" ha assorbito anche lo spazio di \"Viva Radio 2\", che iniziava in ritardo (a novembre) rispetto al normale palinsesto invernale. Per un paio di mesi quindi \"Gli Spostati\" ha iniziato la sua trasmissione alle ore 13:40.\nNella stagione 2008/09 e nella prima parte di quella 2009/10 l'orario \u00e8 rimasto sempre inalterato, con inizio ore 13:40 e conclusione alle 16:00. A partire dal 4 gennaio 2010, invece, la trasmissione \u00e8 stata trasferita nella fascia mattutina, dalle 6:00 alle 8:00, non senza qualche disappunto sia da parte dei conduttori che da parte degli ascoltatori.\nA settembre 2010 i due conduttori, secondo quanto riferito da loro stessi, hanno deciso di \"separarsi consensualmente\". Dall'inizio della stagione autunnale 2010/2011, quindi, la trasmissione \u00e8 stata sostituita da un nuovo programma, chiamato NosTress e condotto da Massimo Cervelli, Joe Violanti e Nicoletta Simeone."}
{"id": "787640", "revid": "1369234", "url": "https://it.wikipedia.org/wiki?curid=787640", "title": "Harry Harrison", "text": "Biografia.\nHarrison visse in diverse parti del mondo come il Messico, l'Inghilterra, l'Irlanda, la Danimarca e l'Italia. Fu un forte sostenitore dell'Esperanto tant'\u00e8 che il linguaggio appare spesso nei suoi romanzi e in special modo nelle serie del \"Ratto d'acciaio\" (\"Stainless Steel Rat\") e del \"Pianeta impossibile\" (\"Deathworld\"); fu anche presidente onorario dell'associazione esperantista irlandese nonch\u00e9 membro di altre analoghe associazioni nel mondo. Prest\u00f2 servizio nell'USAAF (aeronautica militare statunitense) durante la seconda guerra mondiale come istruttore e meccanico di artiglieria. Da ultimo visse in Irlanda, conservando un alloggio a Brighton in occasione delle visite in Gran Bretagna.\nHarrison si spos\u00f2 con Joan Merkler nel 1954 a New York: la loro unione dur\u00f2 fino alla morte di lei, nel 2002. Dal matrimonio nacquero due figli: Todd nel 1955 e Moira nel 1959; a loro il padre ha dedicato il libro \"Largo! Largo!\" (\"Make Room! Make Room!\")\nPrima di diventare uno scrittore, Harrison fece l'illustratore per due riviste di fantascienza per la EC Comics, \"Weird Fantasy\" e \"Weird Science\". Nelle sue prime storie brevi usava spesso degli pseudonimi come 'Wade Kaempfert'. Nel 1958 scrisse anche due episodi di un fumetto inglese incentrato su Rick Random, Detective dello Spazio, creato dallo scrittore Conrad Frost e disegnato da Bill Lacey.\nHarrison fu noto per il suo stile intriso di humour e satira. In tal senso le sue opere pi\u00f9 note sono la serie del \"Ratto\" e il romanzo \"Bill, the Galactic Hero\" (parodia di \"Fanteria dello spazio\" (\"Starship Troopers\") di Heinlein).\nDurante gli anni sessanta fu lo scrittore principale della serie di \"Flash Gordon\" che appariva sui quotidiani, e una delle sue storie fu serializzata sulla rivista \"Comics Revue\". Harrison disegnava anche schizzi per aiutare i disegnatori ad essere pi\u00f9 precisi nei dettagli tecnici e scientifici, ma era quasi sempre ignorato.\nNon tutte le opere di Harrison sono commedie od opere leggere. Scrisse molti libri su temi pi\u00f9 impegnativi: il pi\u00f9 noto \u00e8 \"Largo! Largo!\" (\"Make Room! Make Room!\"), che sviluppava i temi della sovrappopolazione e dell'esaurimento delle risorse globali. Il testo fu la base per la sceneggiatura del film \"\" (\"Soylent Green\", 1973). Harrison, che per questioni contrattuali non pot\u00e9 collaborare alla sceneggiatura, discusse dell'adattamento cinematografico nel libro Omni's Screen Flights/Screen Fantasies (1984),[5][6] dichiarandosi soddisfatto a met\u00e0 del lavoro svolto dagli sceneggiatori di Hollywood.\nNegli anni settanta Harrison lavor\u00f2 con Brian Aldiss, impostando antologie con le quali i due autori cercarono di indirizzare pubblico e critica verso una fantascienza di qualit\u00e0.\nFu insignito del Damon Knight Memorial Grand Master Award 2009.\nOpere.\nLe date indicate si riferiscono alla pubblicazione in lingua originale.\nRomanzi.\nSerie del Ratto d'acciaio (The Stainless Steel Rat).\nOrdinati secondo la cronologia della serie"}
{"id": "787641", "revid": "767487", "url": "https://it.wikipedia.org/wiki?curid=787641", "title": "Milton Luiz de Souza Filho", "text": "Carriera.\n scelse di proseguire la carriera calcistica nelle giovanili del Flamengo. Da professionista gioc\u00f2 in varie squadra brasiliane fra cui il Coritiba; grazie alle prestazioni in questa squadra venne convocato nella Nazionale Olimpica conquistando la medaglia d'argento ai Giochi di Seul. In quella circostanza venne notato dal che lo acquist\u00f2 nel 1988, Con la squadra ottiene due retrocessioni consecutive.\nProsegu\u00ec la carriera in Svizzera dove gioc\u00f2 in Chiasso (1990-1991), Zurigo (1991-1993), Sion (1993-1995), San Gallo (1995-96) e ancora Sion (1996-1998)."}
{"id": "787644", "revid": "1718925", "url": "https://it.wikipedia.org/wiki?curid=787644", "title": "Sicilia orientale", "text": "Viene definita Sicilia orientale quella parte del territorio siciliano che si affaccia sulla costa ionica della Sicilia. Essa \u00e8 costituita dalle citt\u00e0 metropolitane di Catania e Messina e dai liberi consorzi di Siracusa e Ragusa. Ad esse, per tradizione, si aggiungono alcuni comuni del libero consorzio di Enna. \nLe motivazioni della suddivisione in Sicilia occidentale, Sicilia centrale e Sicilia orientale del territorio isolano risiedono principalmente nella storia antica; infatti l'area in oggetto \u00e8 quella che fu maggiormente influenzata dalla civilt\u00e0 greca. La Sicilia occidentale invece, oltre che di quella greca, fu essenzialmente sotto l'influenza punica. Secondo la suddivisione medioevale in valli, l'area corrisponde a quella del Val di Noto e del Val Demone.\nGeografia.\nLa Sicilia orientale \u00e8 quella parte dell'isola che presenta il pi\u00f9 alto rilievo montuoso, l'Etna e la pi\u00f9 vasta pianura, la Piana di Catania.\nPossiede anche il pi\u00f9 vasto bacino idrografico, quello del Simeto. \u00c8 inoltre attraversata dalla maggior parte delle catene montuose della Sicilia, i Peloritani, i Nebrodi, i Monti Iblei e gli Erei. La sua parte nord \u00e8 quasi interamente montuosa e ricca di boschi, mentre la parte sud \u00e8 meno alberata e pi\u00f9 brulla, eccetto che sulla zona dell'altipiano Ereo-ibleo.\nClima.\nIl clima \u00e8 quanto mai vario proprio in virt\u00f9 della variet\u00e0 altimetrica del territorio e varia dal fresco e umido dell'area montana al siccitoso e subtropicale delle pianure e delle coste.\nAntropizzazione.\nLa Sicilia orientale presenta caratteristiche di antropizzazione antichissima che risalgono al Paleolitico superiore.\nLa fascia maggiormente urbanizzata \u00e8 quella costiera ionica dell'area centro nord, tra Messina e Catania e quella costiera tirrenica, a nord, con un'alta densit\u00e0 abitativa e spesso senza soluzione di continuit\u00e0 tra comune e comune; mentre \u00e8 poco popolata nella zona centrale in direzione di Enna e nell'area della Piana di Catania. Attorno alla citt\u00e0 di Catania \u00e8 presente il pi\u00f9 vasto e popoloso fenomeno di conurbazione della Sicilia, con un unico agglomerato urbano di circa 730.000 abitanti.\nLa zona sud orientale invece presenta la caratteristica di avere grossi centri abitati ma distanziati l'uno dall'altro. Ci\u00f2 \u00e8 in parte attribuibile alla conformazione morfologica del territorio ed in parte a motivazioni storiche; la zona a sud, infatti, essendo esposta nei secoli passati alle continue incursioni piratesche presenta scarsi esempi di abitati costieri essendo invece tutti i grossi centri verso l'interno ed in posizione lontana dalla costa. La Piana di Catania invece non si prestava ad insediamenti abitativi perch\u00e9 paludosa ed infestata dalla malaria a causa delle esondazioni dei vari fiumi.\nLe dieci citt\u00e0 maggiormente popolate dell'area sono:"}
{"id": "787651", "revid": "1632387", "url": "https://it.wikipedia.org/wiki?curid=787651", "title": "Killbox 13", "text": "Killbox 13 \u00e8 un album della thrash metal band Overkill pubblicato nel 2003 dalla Spitfire Records."}
{"id": "787652", "revid": "256896", "url": "https://it.wikipedia.org/wiki?curid=787652", "title": "Almendra", "text": ""}
{"id": "787657", "revid": "1369234", "url": "https://it.wikipedia.org/wiki?curid=787657", "title": "Tempio malatestiano", "text": "Il Tempio malatestiano, usualmente indicato dai cittadini come il Duomo e dal 1809 divenuta cattedrale col titolo di Santa Colomba, \u00e8 il principale luogo di culto cattolico di Rimini. Rinnovato completamente sotto la signoria di Sigismondo Pandolfo Malatesta, con il contributo di artisti come Leon Battista Alberti, Matteo de' Pasti, Agostino di Duccio e Piero della Francesca, \u00e8 sebbene incompleto, l'opera chiave del Rinascimento riminese ed una delle architetture pi\u00f9 significative del Quattrocento italiano in generale.\nStoria.\nNell'area \u00e8 documentata gi\u00e0 nel IX secolo una cappella chiamata \"Santa Maria in Trivio\", demolita nel 1257 per consentire l'erezione una chiesa pi\u00f9 grande, in stile gotico a navata unica e triabsidata, che sar\u00e0 poi consacrata a San Francesco e retta dall'Ordine francescano.\nTra il Duecento e Trecento furono aggiunte due cappelle sul lato sud. Parte dei marmi per i lavori furono presi da rovine romane in Sant'Apollinare in Classe e da Fano. La chiesa, nonostante le dimensioni relativamente modeste, era gi\u00e0 utilizzata nel 1312 come luogo di sepoltura della famiglia Malatesta, arricchita da altari e opere d'arte, alle quali fu chiamato a contribuire anche Giotto.\nSotto la signoria di Sigismondo Pandolfo Malatesta, fu deciso nel 1447 di sistemarvi una cappella dedicata a San Sigismondo, patrono del committente, affidando il progetto al veronese Matteo de' Pasti. Il 31 ottobre fu benedetta la posa della prima pietra. Negli anni successivi, in seguito a una fortunata serie di vittorie e riconoscimenti, il Malatesta decise di estendere il progetto a tutto l'edificio. Ebbe un ruolo nel mutato progetto probabilmente Leon Battista Alberti, al quale fu poi affidato il progetto di una nuova sistemazione architettonica esterna, che comprendeva, secondo la testimonianza di una serie di note medaglie, dello stesso Matteo de' Pasti del 1450 l'aggiunta di una rotonda all'estremit\u00e0 della chiesa, coperta da una cupola a imitazione di quella del Pantheon. I lavori relativi al progetto di Alberti iniziarono presumibilmente nel 1453. Se il progetto fosse stato completato, la navata avrebbe allora assunto un ruolo di semplice accesso al maestoso edificio circolare, e sarebbe stata molto pi\u00f9 evidente la funzione celebrativa dell'edificio.\nIl tema iconografico della struttura \u00e8 inconsueto per una chiesa cristiana. Nell'apparato decorativo originale i riferimenti religiosi tradizionali sono talmente ridotti e defilati da sembrare a prima vista del tutto assenti.\nIl Malatesta volle tale edificio unicamente come sepolcro suo, per la sua stirpe e per i dignitari a lui vicini, quale enorme monumento celebrativo di s\u00e9 stesso e della sua casata, prevedendo una iconografia articolata in un complesso linguaggio proprio del paganesimo: da qui la denominazione \"Tempio\".\nCi\u00f2 contribu\u00ec al peggioramento dei rapporti con papa Pio II Piccolomini, gi\u00e0 critici prima della sua elezione nel 1458 (a causa anche delle precedenti campagne militari ostili alla sua citt\u00e0 natale, Siena), rapporti che degenerarono fino alla scomunica nel 1460.\nLa quantit\u00e0 di riferimenti pagani \u00e8 tale per cui Pio II riport\u00f2 nei suoi Commentari: \nTuttavia sarebbe riduttivo leggere il tempio malatestiano solo come sfida personale, ma piuttosto come massima manifestazione di una raffinata cultura di tipo neoplatonico, intellettuale e idealistica, intenzionalmente lontana dalla realt\u00e0, non timorosa di esprimersi attraverso un linguaggio, tra ethos apollineo e pathos dionisiaco, estraneo alla cristianit\u00e0 proprio in quello che doveva essere un tempio cristiano. La lettura dell'apparato del Tempio non si presenta affatto agevole. Tra le fonti letterarie ispiratrici si possono rinvenire Macrobio, Platone, Porfirio, Giamblico e Gemisto Pletone. Roberto Valturio, membro della corte illuminata che circondava il Malatesta e che tanta parte ha avuto nella definizione del gusto e dei temi, ribad\u00ec nel \"De re militari\" che il Tempio era colmo di \u201csimboli tratti dai pi\u00f9 occulti penetrali della filosofia\" che solo gli iniziati potevano penetrarne il significato.\nL'insieme decorativo si presenta, per quanto raffinato, abbastanza dispersivo, con alcuni contrasti in particolar modo tra l'interno e l'esterno dell'edificio; qualora si debba ricercare una chiave unica di lettura, questa \u00e8 sicuramente da individuare nell'intento celebrativo della figura del signore e della sua corte.\nLa struttura progettata dall'Alberti non fu completata, in seguito all'avversa fortuna in campo militare del Malatesta (e alle conseguenti difficolt\u00e0 economiche) che resero impossibile la fine dei lavori. Nel 1460 erano state del tutto ultimate solo tre cappelle ed i rivestimenti esterni, realizzati incapsulando la struttura medievale. Sigismondo fu definitivamente sconfitto dalle truppe papali alleate con Federico da Montefeltro due anni dopo sul Cesano. Ne consegu\u00ec l'interruzione di tutte le fabbriche da lui avviate (a parte l'aggiunta del sarcofago del filosofo neoplatonico Giorgio Gemisto Pletone nel 1464). Su spinta dell'ordine francescano che reggeva la chiesa, i lavori ripresero negli anni successivi ma, perso l'originale committente, proseguirono in difformit\u00e0 dal progetto dell'Alberti, per essere completati nel 1503.\nNel 1809 le soppressioni napoleoniche sciolsero il convento francescano e in seguito alla sconsacrazione e distruzione dell'antica Santa Colomba, il tempio fu consacrato a cattedrale cittadina, assumendo la dedica della santa.\nDurante la seconda guerra mondiale, l'edificio sub\u00ec molti danni (in particolare, nel 1944), tanto da far esclamare, commosso, ad Ezra Pound, nel suo Canto LXXII (a parlare \u00e8 lo spirito di Ezzelino III da Romano):\nLa zona absidale, insieme a buona parte della copertura, fu distrutta e ricostruita in forme semplificate con l'esterno in mattoni a vista e l'interno in semplice e disadorno intonaco bianco. Solo recentemente l'altare maggiore \u00e8 stato arricchito da un celebre crocifisso di Giotto, dipinto durante il suo soggiorno a Rimini tra il 1308 e il 1312. La facciata e i fianchi furono danneggiati, con dislivelli, fuoripiombo e distacchi, tanto da dover procedere con un difficile intervento, smontando e rimontando sostanzialmente l'intero paramento murario, numerando i vari conci e blocchi lapidei.\nDescrizione della basilica.\nEsterno.\nL'esterno del tempio malatestiano fu progettato da Leon Battista Alberti alcuni anni dopo l'avvio dei lavori all'interno. Egli ide\u00f2 un involucro marmoreo che lasciasse intatto l'edificio preesistente. L'opera, incompiuta, prevedeva nella parte bassa della facciata una tripartizione con archi inquadrati da semicolonne con capitello composito, mentre nella parte superiore era previsto una specie di frontone con arco al centro affiancato da paraste. Punto focale era il portale centrale, con timpano triangolare al centro di un fornice riccamente ornato da lastre marmoree policrome di spoglio, provenienti probabilmente da Ravenna, che richiamano, nella stessa accurata scelta cromatica delle pietre, l\"'opus sectile\" della Roma imperiale. La mancanza dell'arco superiore permette di vedere, ancora oggi, un pezzo della semplice facciata medievale a capanna di San Francesco. Sopra di essa \u00e8 poi collocata una piccola croce, simbolo del cristianesimo cattolico praticato nel Duomo.\nLe fiancate sono composte da una sequenza di archi su pilastri il cui modello \u00e8 stato rintracciato nei pilastri interni del Colosseo. Gli arconi delle fiancate si presentano con un'imposta rialzata trasformando l'arco a tutto sesto in arco 'semistaffato', dove nella maggior parte dei casi non presentano il concio in chiave Le arcate cieche erano destinate ad accogliere i sarcofagi dei pi\u00f9 alti dignitari di corte. Vi si trovano sepolti Giusto de' Conti, Roberto Valturio, Basinio Basini, i medici Gentile e Giuliano Arnolfi. Tuttavia, il sepolcro pi\u00f9 significativo \u00e8 quello del filosofo neoplatonico Giorgio Gemisto Pletone, ritenuto all'epoca uno dei pi\u00f9 grandi pensatori di tutti i tempi, che aveva fatto rinascere le scuole filosofiche dell'antica Grecia e i cui resti furono portati da Sigismondo dalla campagna militare nel Peloponneso.\nFianchi e facciata sono unificati da un alto zoccolo che isola la costruzione dallo spazio circostante. Anche all'esterno ricorre la ghirlanda circolare, qui usata come oculo.\nAlberti trasse spunto dall'architettura classica, ma affidandosi a spunti locali, come l'arco di Augusto, il cui modulo \u00e8 triplicato nella parte bassa della facciata. Una particolarit\u00e0 di questo intervento \u00e8 che il rivestimento non tiene conto delle precedenti aperture gotiche: infatti, il passo delle arcate laterali non \u00e8 lo stesso delle finestre ogivali, che risultano posizionate in maniera sempre diversa. Del resto Alberti scrisse a Matteo de' Pasti che \u00abqueste larghezze et altezze delle Chappelle mi perturbano\u00bb.\nLa medaglia di Matteo de' Pasti del 1450 mostra l'aspetto originario che il tempio avrebbe dovuto avere, con una grande rotonda coperta da cupola semisferica simile a quella del Pantheon. Se completato, la navata avrebbe allora assunto un ruolo di semplice accesso al maestoso edificio circolare, e sarebbe stata molto pi\u00f9 evidente la funzione celebrativa dell'edificio, anche in rapporto allo \"skyline\" cittadino.\nLa parte posteriore \u00e8 nuda: qui si eleva il campanile eretto tra XV e XVI secolo. La distruzione su questo lato del convento francescano, operata nel 1921 per allargare via IV Novembre, ha alterato i rapporti del monumento col contesto urbanistico.\nInterno.\nL'interno, durante i lavori rinascimentali, venne mantenuto ad aula unica aggiungendo alcune profonde cappelle laterali, incorniciate da arcate a sesto acuto, rialzate di un gradino e chiuse da balaustre marmoree dalla ricca ornamentazione. Vennero usati elementi classicheggianti, ma svincolati da rapporti di proporzione, con una preminenza della decorazione plastica, la quale arriva a mettere in secondo piano la struttura architettonica. Sulle prime tre cappelle di ciascun lato, risalenti all'epoca di Sigismondo, viene ripetuta l'iscrizione latina della facciata.\nGeneralmente gli storici escludono un intervento diretto di Alberti nel disegno complessivo dell'interno, assegnato a Matteo de' Pasti e Agostino di Duccio, tuttavia alcuni non escludono che Alberti possa aver dato indicazioni generali sull'intervento.\nLa copertura \u00e8 a semplici capriate lignee, con travi e tavelle visibili, realizzata dai francescani a loro spese in seguito all'interruzione delle fabbriche di Malatesta.\nIn particolare vennero riccamente decorati i due pilastri di accesso di ciascuna cappella, divisi in settori con rilievi allegorici o narrativi. Protagonista di questa decorazione fu Agostino di Duccio, che svilupp\u00f2 un proprio stile fluido a partire dallo stiacciato donatelliano, di una grazia un po' fredda, \"neoattica\". I temi sono soprattutto profani e intrecciano complesse allegorie decise probabilmente dallo stesso Sigismondo. Oltre ad Agostino di Duccio, contribuirono all'opera anche Roberto Valturio, Basinio da Parma.\nA guisa di tempio pagano le sei cappelle laterali sono intitolate alle Arti Liberali, allo Zodiaco, ai Giochi dei Bambini, alle Sibille e Profeti e decorate in tema. Due ulteriori cappelle sono dedicate ai sepolcri di Sigismondo (cappella delle Virt\u00f9) e Isotta (cappella degli Angeli). Complessi rimandi, tematici ed estetici, si incrociano tra le cappelle opposte.\nOvunque, quasi ossessivamente, sono ripetute in bassorilievo la S e la I incrociate, in passato ritenuta conferma che l'intero edificio fosse stato concepito da Sigismondo per celebrare il suo amore con Isotta degli Atti; pi\u00f9 realisticamente si pu\u00f2 interpretare come prosaica abbreviazione di Sigismondo; si segnala infatti il quasi contemporaneo monogramma di Federico da Montefeltro, visibile nel vicino Palazzo Ducale di Urbino, che appunto riporta due lettere, F e E. Altri simboli sovente ripetuti sono la rosa canina (pi\u00f9 500 volte), le tre teste e l'elefante, legati al casato dei Malatesta, nonch\u00e9 ghirlande di foglie e frutta. Una grande quantit\u00e0 di statuette di putti adornava l'interno, una parte dei quali sono oggi asportati e dispersi in collezioni private.\nSulla controfacciata, a sinistra dell'entrata, si trova la pietra tombale del cardinale Ludovico Bonito (m. 1413), gi\u00e0 nella vecchia chiesa. A destra invece il sepolcro di Sigismondo Malatesta, attribuito ai fiorentini Bernardo Ciuffagni e Francesco di Simone Ferrucci, con in alto due formelle col profilo del condottiero.\nCappelle malatestiane di destra.\nLa prima cappella a destra \u00e8 quella delle Virt\u00f9, o di San Sigismondo, avviata nel 1447 nell'architettura e il 14 ottobre 1450 per le decorazioni scultoree: in tale data venne collocata la prima coppia di elefanti reggipilastro, in marmo bardiglio. I pilastri, nelle facciate verso la navata, hanno teste e figure intere di Virt\u00f9 ad altorilievo con giovanetti portascudo, riferibili al primo periodo di Agostino di Duccio. Allo stesso artista \u00e8 riferita la statua di San Sigismondo e la sua ricchissima edicola sull'altare. Il bassorilievo sottostante (\"San Sigismondo in viaggio con la famiglia verso il monastero di Agauno\") \u00e8 una copia in stucco dell'originale oggi al Museo d'arte antica di Milano. Sulle pareti laterali, dello stesso scultore, due straordinari bassorilievi di grandi dimensioni in stiacciato, con \"Angeli reggicortina\", dalle sinuose linee. Segue sullo stesso lato la cella delle Reliquie, gi\u00e0 sagrestia della cappella delle Virt\u00f9, a cui si accede da un portale scolpito con bassorilievi di apostoli, evangelisti e simboli malatestiani. Sia le ante lignee che i chiavistelli sono originari del Quattrocento. Qui sono conservati alcuni reliquiari settecenteschi, una pala di Camillo Sagrestani, un piccolo sarcofago del VII secolo, e alcuni oggetti rinvenuti nel sopralluogo del 1920 dentro la tomba di Sigismondo (frammenti di vesti in broccato d'oro, spada, stocco, speroni e sei medaglie, oggi in parte trasferiti al Museo della citt\u00e0 di Rimini). Anche l'affresco staccato di Piero della Francesca si trovava un tempo qui, mentre oggi \u00e8 nell'ultima cappella a destra. Sulla parete si trovano tracce delle decorazione in cotto della fabbrica trecentesca.\nLa seconda cappella di destra \u00e8 quella degli Angeli, o di Isotta o di San Michele. La statua dell'arcangelo, sull'edicola sull'altare, \u00e8 di Agostino di Duccio, autore anche degli angeli alati che giocano e suonano nei riquadri dei pilastri dell'arcone di ingresso. Sulla parete sinistra il sarcofago di Isotta degli Atti, sorretto da due elefanti portastemma e scolpito probabilmente da Matteo de' Pasti. Sopra il sarcofago si trova un padiglione marmoreo sormontato dal cimiero malatestiano tra teste d'elefante alate recanti cartigli. Un tempo era conservato qui il \"Crocifisso di Rimini\" di Giotto, oggi dietro l'altare maggiore.\nSi prosegue con la cappella dello Zodiaco, o dei Pianeti, o di San Girolamo, la pi\u00f9 sorprendente del complesso. \u00c8 ricca di rappresentazioni non convenzionali attribuite ad Agostino di Duccio, come nel Saturno e nei carri trionfali di Marte, di Venere e della Luna. Qui si pu\u00f2 notare come nei bassorilievi dei segni con quadrupedi (Ariete, Toro, Leone, Capricorno e Sagittario) sono stati eliminati gli arti posteriori, dei quali resta solo il contorno. Sempre nella cappella dello zodiaco vi sono due bassorilievi che si riallacciano alla figura di Sigismondo. Il primo \u00e8 quello del segno del \"Cancro\" (danneggiato da una granata nell'ultima guerra), lo stesso di Sigismondo, che domina come un sole la rappresentazione della citt\u00e0, la pi\u00f9 antica conosciuta. Il secondo \u00e8 il bassorilievo del \"Naufragio di Sigismondo in vista dell'isola Fortunata\", su ispirazione di un poemetto laudatorio di Basinio Basini: un uomo nudo rema in una barca, in un mare disseminato da piccole isole, abitate da diversi animali (leone, un elefante uccello rapace) e nel mare vi sono delfini e mostri marini. Ogni pilastro poggia su un canestro marmoreo (attribuzione incerta), colmo di fiori, frutta e animali, e ornato da festoni retti da quattro putti. La balaustra \u00e8 in marmo rosso di Verona tra lesene in marmo bianco, con ricche decorazioni in stiacciato.\nCappelle malatestiane di sinistra.\nSul lato opposto, dopo un'altra uscita laterale, in senso antiorario, si incontra la cappella delle Arti Liberali, dedicata alle Scienze del Trivio e del Quadrivio ed altre figure. Secondo un programma celebrativo assai singolare per una chiesa, qui si trovano liberamente mischiate la Filosofia e la Botanica, la Concordia e la Musica, la \"Retorica\" e la \"Grammatica\". Si tratta delle opere pi\u00f9 tarde di Agostino di Duccio (1456).\nSegue la cappella dei Giochi infantili, o dell'Angelo custode, dove trovano posto i sepolcri delle prime due mogli di Sigismondo, Ginevra d'Este e Polissena Sforza, circondate da sessantuno figure di angioletti, in diciotto riquadri, danzanti o in gioco fra loro, che cavalcano bastoni e delfini, improvvisano un concerto o fingono di navigare, si tirano per i capelli e giocano a girotondo attorno ad una fontana, tutti scolpiti da Agostino di Duccio (1455). All'altare si trova un crocifisso ligneo cinquecentesco. La sagrestia adiacente, oggi cappella dei Caduti, ha un portale quattrocentesco con figurazioni di eroi biblici.\nL'ultima cappella (prima sinistra) \u00e8 detta degli Antenati, o della Piet\u00e0 o della Madonna dell'Acqua da un piccolo gruppo marmoreo di scuola franco-tedesca del XV secolo sull'altare, che il popolo era solito invocare per chiedere la pioggia. Iniziata nel 1454 seguendo un programma iconografico descritto da Roberto Valturio e di Poggio Bracciolini, fu decorata da dodici figure di Profeti e Sibille (due dei primi, dieci delle seconde), di Agostino di Duccio e aiuti. Alla base dei pilastri, sopra gli elefanti malatestiani, dadi con grandi medaglioni del profilo di Sigismondo Malatesta entro ghirlande d'alloro. Alla parete sinistra, sotto un padiglione in marmo, spicca l'arca degli Antenati e dei Discendenti, importante lavoro di Agostino di Duccio destinato ad accogliere, appunto, i personaggi della dinastia malatestiana prima e dopo Sigismondo.\nSul fronte la dedica \u00e8 incisa tra due bassorilievi (\"Minerva tra una schiera di eroi\" e il \"Trionfo di Scipione l'Africano\") che simboleggiano i due attributi fondamentali dell'immortalit\u00e0: la Saggezza e la Gloria. Essendo originariamente destinata alla facciata del tempio, ha sia i fianchi che il coperchio scolpiti, anche nei lati non visibili. All'interno del coperchio ad esempio si trova un bel profilo di Sigismondo incorniciato da un festone e da un distico attribuito a Basinio da Parma: \"Haec Sigismundi vera est victoris imago qui dedit heac Patribus digna sepulcra suis\" (questa \u00e8 la vera effigie di Sigismondo vittorioso che diede ai suoi antenati questo degno sepolcro). Un calco \u00e8 visibile nel Museo della citt\u00e0 di Rimini. La cappella si differenzia dalle altre per il suo stile gotico e veneto. L'aspetto attuale della cappella \u00e8 stato alterato da un pesante intervento Luigi Poletti nel 1862-1868, rimaneggiando il rivestimento marmoreo del fondo e aggiungendo la nicchia sull'altare, le decorazioni in oro e azzurro, come ricorda un'iscrizione sulla parete destra (1868).\nCappelle successive e presbiterio.\nL'ultima cappella di destra e di sinistra sono successive all'epoca malatestiana: dopo il vano dell'accesso laterale, la cappella della Concezione presenta il monumento neoclassico al conte Paolo Garattoni (m. 1827). Qui \u00e8 stato collocato l'affresco di Piero della Francesca di \"Sigismondo Pandolfo Malatesta in preghiera davanti a san Sigismondo\" (datato 1451), dove la glorificazione del committente ha il culmine. Il tema religioso si intreccia con aspetti politici e dinastici, come nelle fattezze di san Sigismondo che celano quelle dell'imperatore Sigismondo del Lussemburgo, che nel 1433 invest\u00ec il Malatesta come cavaliere e ne legittim\u00f2 la successione dinastica, ratificandone la presa di potere.\nIl presbiterio fu ricostruito dopo le distruzioni belliche. L'attuale altare principale, in metallo e travertino, opera di Giuliano Vangi, sostituisce il precedente dono di Napoleone attribuito a Luigi Poletti. La sua collocazione nel 2001 fu oggetto di aspre polemiche da parte del critico Vittorio Sgarbi.\nDietro l'altare si trova il notevole \"Crocifisso di Rimini\" di Giotto.\nIl Poletti \u00e8 autore anche dell'altare nell'attigua, ultima cappella di sinistra, dove si trovano anche i dipinti dei \"Santi Antonio e Francesco \" di Simone Cantarini e il \"San Francesco che riceve le stigmate\" di Giorgio Vasari (1548)."}
{"id": "787658", "revid": "204391", "url": "https://it.wikipedia.org/wiki?curid=787658", "title": "Fibromioma uterino", "text": ""}
{"id": "787659", "revid": "1632387", "url": "https://it.wikipedia.org/wiki?curid=787659", "title": "ReliXIV", "text": "ReliXIV \u00e8 un album della band thrash metal Overkill, pubblicato nel 2005 dalla Spitfire Records."}
{"id": "787663", "revid": "254059", "url": "https://it.wikipedia.org/wiki?curid=787663", "title": "Aeronautica Nazionale Repubblicana", "text": "LAeronautica Nazionale Repubblicana (abbreviata in ANR), costituita come Aeronautica Repubblicana il 27 ottobre 1943 ed operante tra la fine del 1943 e il 19 aprile 1945, era l'aeronautica militare della Repubblica Sociale Italiana, attiva principalmente nel contrastare le formazioni di bombardieri statunitensi dirette a colpire l'Italia settentrionale o la Germania meridionale. Oltre ai reparti da caccia, l'ANR, che adott\u00f2 l'aggettivo \"\"Nazionale\" nel giugno 1944, disponeva anche di un gruppo aerosiluranti e di reparti da trasporto.\nNata con alcune tensioni con il comandante dell'aeronautica tedesca in Italia, feldmaresciallo Wolfram von Richthofen che mirava ad inquadrare il personale italiano in una \"legione straniera\"\" inserita nella Luftwaffe, l'ANR riusc\u00ec ad ottenere una relativa indipendenza (le operazioni rimasero ad esempio di competenza dei tedeschi) ed ebbe sotto il proprio controllo anche l'artiglieria contraerea ed i reparti di paracadutisti.\nStoria.\nAntefatto: l'armistizio del settembre 1943.\nLo sbarco Alleato in Sicilia del luglio 1943 offr\u00ec l'occasione ad alcuni alti esponenti del fascismo, davanti al peso della guerra che stava travolgendo l'Italia, di sfiduciare il duce Benito Mussolini per costringere il re Vittorio Emanuele III a riassumere la guida del paese. L'ordine del giorno Grandi rese esplicito questo intento e il 25 luglio Mussolini venne arrestato, sostituito alla guida del governo dal maresciallo d'Italia Pietro Badoglio, che non fu in grado di sganciarsi immediatamente dalla Germania e porre fine al conflitto, ma assunse una pericolosa politica del doppio gioco, stabilendo i primi contatti per intavolare una trattativa di resa con gli Alleati, e rimanendo nel contempo al fianco dell'alleato germanico.\nUn armistizio con gli Alleati venne firmato solamente il 3 settembre. La notizia sarebbe stata divulgata solo alcuni giorni dopo, in contemporanea con un lancio di paracadutisti statunitensi su Roma, per assicurarsi il controllo della capitale italiana in vista dello sbarco alleato ad Anzio, come protezione dalla probabile reazione tedesca. Le forze armate italiane, quindi, per cinque giorni continuarono a combattere un nemico (gli Alleati) che in realt\u00e0, sulla carta, non era tale. Il lancio, denominato in codice operazione Giant 2, venne alla fine annullato per i timori statunitensi causati dalle ambiguit\u00e0 del governo italiano e dalle incertezze sulla solidit\u00e0 delle unit\u00e0 italiane poste a difesa della capitale, che in caso di mancato appoggio avrebbero potuto incidere negativamente sull'esito dell'operazione.\nIl Comando supremo italiano quindi dovette pensare alla difesa di Roma contando solo sulle unit\u00e0 a propria disposizione. Il piano prevedeva, fra l'altro, il raggruppamento negli aeroporti vicino a Roma della maggior parte dei caccia efficienti (stimati attorno ai duecento esemplari), mentre tutti i velivoli di altro tipo, come bombardieri e ricognitori, si sarebbero trasferiti in Sardegna. Il capo di stato maggiore della difesa Vittorio Ambrosio, verso la mezzanotte sull'8 settembre, avvis\u00f2 Superaereo, l'alto comando della Regia Aeronautica, che verso le 11:00 della mattina sarebbe dovuta cessare ogni azione contro gli Alleati, mentre si sarebbe dovuto \u00abreagire con la massima decisione a offese che provenissero da qualsiasi altra parte\u00bb, anticipando in sostanza il proclama Badoglio dell'8 settembre che rese pubblico l'armistizio. Prima del collasso delle strutture di comando, Superaereo riusc\u00ec diramare un ordine che imponeva il rischieramento dei reparti cos\u00ec come previsto da Ambrosio.\nIl caos seguito all'abbandono della capitale da parte del Re, del governo e delle principali autorit\u00e0 militari, fu tale che singole squadriglie e singoli piloti scelsero da soli il proprio destino: alcuni, la maggior parte, tennero fede al giuramento prestato al Re ed eseguirono gli ordini raggiungendo con i propri aerei gli aeroporti del sud sotto il controllo alleato o comunque liberi dai tedeschi e della Sardegna, quando possibile, o sabotando gli stessi nel caso fosse impossibile decollare, per non farli cadere in mano tedesca; altri invece, interpretando diversamente il concetto di onore militare, rifiutarono di rivolgere le armi contro l'ex alleato germanico, al fianco del quale si era in guerra da pi\u00f9 di tre anni, alcuni optarono per mettersi al servizio della Luftwaffe, altri lasciarono temporaneamente il servizio, e, in seguito, risposero al \"bando Botto\" che li chiamava a servire con l'Aeronautica Repubblicana. La convinzione dei piloti, specialisti ed avieri che seguirono questa strada fu anche che la fuga da Roma del re Vittorio Emanuele III li avesse liberati da ogni giuramento. Altri piloti ancora, una minoranza, preferirono abbandonare la guerra atterrando in paesi neutrali (Svizzera, Turchia e Spagna).\nLa nascita.\nI piloti che decisero di continuare a combattere con il Terzo Reich, inizialmente volarono su aerei italiani requisiti dalla Luftwaffe, che aveva incamerato e dipinto con le proprie insegne tutti gli aerei che era stato possibile catturare. Nel mentre, a Roma, il generale di brigata aerea Arrigo Tessari ed i colonnelli Tito Falconi ed Ernesto Botto (comandanti rispettivamente il 53\u00ba Stormo, il 3\u00ba Stormo e la Scuola Caccia di Gorizia), assieme a vari altri ufficiali come il colonnello Angelo Tondi, pilota personale di Mussolini, stavano meditando sul progetto di una \"legione straniera aerea\" al fianco della Luftwaffe. Sebbene in alcuni ufficiali fosse maturata una notevole diffidenza verso i tedeschi che avevano gi\u00e0 internato migliaia di militari italiani, questa soluzione era vista come l'unica possibilit\u00e0 per contrastare le aviazioni Alleate che stavano bombardando con violenza costante il suolo italiano.\nAd imprimere un'accelerazione alla costituzione di una vera e propria aeronautica fu la liberazione del Duce voluta da Adolf Hitler e compiuta da un reparto speciale della 2\u00aa divisione paracadutisti tedesca. Il dittatore tedesco convinse Mussolini ad instaurare nell'Italia centro-settentrionale un nuovo Stato fedele all'Asse, che il 23 settembre 1943 prese vita sotto il nome di Repubblica Sociale Italiana (RSI). I circa trecento piloti in quel momento sotto le insegne della Luftwaffe cominciarono quindi ad immaginare un'aviazione pienamente italiana. In preparazione della nascita di una nuova aeronautica, il 16 settembre il generale Aldo Urbani era gi\u00e0 stato nominato commissario per l'aeronautica. Il ministero della difesa (dal gennaio 1944 ministero delle forze armate) venne affidato al maresciallo d'Italia Rodolfo Graziani, cui Tessari, che aveva avuto dei contatti anche col segretario del Partito Fascista Repubblicano, Alessandro Pavolini, si era gi\u00e0 messo a disposizione. Il 24 settembre, tuttavia, Graziani design\u00f2 il tenente colonnello Ernesto Botto quale sottosegretario all'aeronautica, che a fine mese si rec\u00f2 nel suo ufficio a Roma iniziando subito l'opera di riorganizzazione: Giuseppe Baylon fu nominato capo di stato maggiore, vennero spediti uomini presso le principali basi aeree per iniziare l'opera di reclutamento, gli uffici del sottosegretariato vennero trasferiti in una zona fra Milano, Bassano del Grappa e Bellagio e, inoltre, venne impostata la futura ANR in tre zone aeree territoriali (ZAT) gravitanti su Milano, Padova e Firenze.\nL'intento di fondare una nuova aviazione italiana di Botto, scelto da Graziani per la sua popolarit\u00e0, si scontr\u00f2 con il comandante della Luftflotte 2 che presidiava la penisola italiana, il Generalfeldmarschall (feldmaresciallo) Wolfram von Richthofen, che intendeva usare una milizia italiana per difendere il Terzo Reich. Il 2 ottobre Botto si rec\u00f2 a colloquio col generale Richthofen alla Rocca delle Caminate, e il 10 ottobre riusc\u00ec a strappare l'assenso alla restituzione alle forze armate italiane della maggior parte del materiale volo requisito agli italiani dopo l'8 settembre in cambio della cessione di alcuni servizi tecnici e branche ausiliarie.\nIl 12 ottobre Botto parl\u00f2 ai microfoni dell'EIAR chiamando a raccolta tutti gli aviatori, facendo perno sul mantenere l'onore non tradendo la Wehrmacht e la difesa dei civili dalle incursioni aeree Alleate, dichiarando anche che il proclama Badoglio \u00abha annientato anche l'aviazione, mentre i bombardamenti nemici sulle nostre citt\u00e0 continuano.\u00bb. Due giorni dopo, il 14 ottobre, il sottosegretario licenzi\u00f2 un bando che richiamava in servizio tutto il personale dell'aeronautica, che aveva tempo dal 18 al 28 ottobre per presentarsi ai centri delle varie ZAT. I contrasti con i tedeschi comunque non si calmarono: il 12 ottobre, lo stesso giorno del discorso di Botto all'EIAR, Richtofen firm\u00f2 un bando per il reclutamento di personale italiano da inquadrare nella ventilata \"Legione straniera italiana\" e, poco dopo, nomin\u00f2 l'Oberstleutnant (tenente colonnello) Erich Bloedorn \"plenipotenziario germanico presso l'aviazione italiana\". Nonostante tutto il 22 novembre Botto si insedi\u00f2 a Villa Melzi d'Eril di Bellagio, non troppo distante da Como, mentre l'Ufficio stralcio costituito per la liquidazione delle pendenze sorte prima dell'armistizio fu collocato a Belluno.\nIl giorno successivo il sottosegretario chiese ai tedeschi l'autorizzazione a formare i primi reparti aerei, ma Richtofen, per quanto in quello stesso 23 novembre comunicasse ai suoi sottoposti la nascita della nuova aeronautica repubblicana, dichiar\u00f2 per risposta di voler usare gli ufficiali italiani come paracadutisti o semplici fanti. Botto chiese spiegazioni e il 24 ottobre riusc\u00ec ad avere un colloquio con Hermann G\u00f6ring, capo della Luftwaffe, a Berlino e, ricevuto il benestare di Mussolini e Graziani, port\u00f2 a casa un accordo che poneva fine all'arruolamento e all'addestramento di militari italiani nell'aeronautica tedesca, sanciva la restituzione all'ANR (ufficialmente non ancora nata) di gran parte degli aeroplani e dei materiali requisiti dopo l'8 settembre e delineava i tre maggiori ambiti operativi della nuova aviazione italiana: il siluramento, la caccia e il trasporto. Le operazioni, per\u00f2, erano alle dipendenze del comando germanico.\nIl 27 ottobre un decreto legge del governo di Sal\u00f2 dichiar\u00f2 che le forze armate regie erano da considerarsi decadute in data 8 settembre, retrodatando l'istituzione dell'Aeronautica Repubblicana (l'aggettivo \"Nazionale\" venne aggiunto solo nel giugno 1944), cos\u00ec come dell'esercito e della marina, al 9 settembre 1943.\nL'inizio dell'attivit\u00e0 operativa e la sostituzione di Botto.\nPresto inizi\u00f2 cos\u00ec la formazione dei reparti: il primo fu il 1\u00ba Gruppo caccia \"Asso di bastoni\" affidato al maggiore Luigi Borgogno, che inizi\u00f2 a riprendere confidenza sui Macchi M.C.205 \"Veltro\" imparando a volare secondo un nuovo schema capo-gregario mutuato dalla Luftwaffe; fino ad allora infatti i piloti italiani avevano preferito l'iniziativa individuale nei duelli aerei. L'unit\u00e0 inizi\u00f2 il pattugliamento dei cieli alla fine del 1943 spostandosi dall'aeroporto di Torino-Mirafiori a Lagnasco e quindi a Campoformido, dove arriv\u00f2 il 24 gennaio 1944. I piloti del gruppo, in cronica inferiorit\u00e0 numerica (cos\u00ec come l'intera ANR) contrastarono i bombardieri ed i caccia di scorta statunitensi diretti a colpire il territorio dell'RSI o della Germania meridionale; in particolare, fu proprio un pilota del 1\u00ba Gruppo caccia, il sergente maggiore Francesco Cuscun\u00e0, a mettere a segno la prima vittoria dell'ANR, ottenuta il 3 gennaio 1944 ai danni di un Lockheed P-38 Lightning.\nIl gruppo si dimostr\u00f2 molto combattivo in proporzione all'esiguit\u00e0 delle forze messe in campo, e grazie all'ottimo debutto contro la caccia Alleata il sottosegretario Botto ottenne dai tedeschi il permesso di rimuovere le insegne della Luftwaffe dagli aerei dell'ANR e di sostituirle con il tricolore italiano in fusoliera e con coppie invertite di fasci littori sulle ali. Non mancarono tuttavia lutti e perdite di aerei, come avvenne il 23 febbraio quando dei caccia Messerschmitt Bf 109 tedeschi, facendo un errore di identificazione, ferirono e costrinsero in ospedale proprio il comandante Borgogno, il cui posto venne preso da Adriano Visconti.\nContemporaneamente all'avvio delle operazioni dei caccia, il capitano Carlo Faggioni ricevette l'ordine di formare un reparto di aerosiluranti basato all'aeroporto di Venegono (restituito dai tedeschi l'8 novembre), che prese vita con otto Savoia-Marchetti S.M.79 radunati nel Gruppo Aerosiluranti \"Buscaglia\", intitolato all'omonimo pilota italiano abbattuto un anno prima e creduto morto, ma in realt\u00e0 preso prigioniero dagli Alleati. Contemporaneamente nacque il 1\u00ba Gruppo trasporti \"Felice Terracciano\", il 101\u00ba Gruppo autonomo caccia (composto da vecchi Macchi M.C.200 e Fiat C.R.42 e sciolto quasi subito) e la Squadriglia complementare d'allarme, montata su Fiat G.55 e M.C.205 basati a Venaria Reale dietro l'iniziativa del capitano Giovanni Bonet.\nIl 9 marzo l'aeronautica di Sal\u00f2 venne scossa dalla sostituzione, voluta dal governo, del sottosegretario Botto, sostenitore dell'alleanza con la Luftwaffe ma su base paritaria e, per questo ed altri motivi, da tempo in contrasto con i gerarchi fascisti, \"in primis\" con Roberto Farinacci, che miravano a fare dell'ANR una forza armata sempre pi\u00f9 fascistizzata e politicizzata. Nonostante le proteste dei piloti del 1\u00ba Gruppo caccia, gli successe il generale di brigata aerea Arrigo Tessari.\nIn quei mesi i rapporti fra i vertici militari repubblicani e tedeschi erano peggiorati notevolmente, anche a causa dei sempre minori risultati raggiunti dai reparti dell'Aeronautica Repubblicana, i cui mezzi e piloti subivano un eccessivo logorio. Il 25 agosto von Richtofen, che doveva ridurre ulteriormente la presenza aerea tedesca in Italia, pens\u00f2 di risolvere la questione sciogliendo i reparti repubblicani sostituendoli con una sorta di \"legione aerea italiana\" , strutturata secondo il modello del Fliegerkorps tedesco, il cui comandante sarebbe stato il gi\u00e0 citato generale di brigata aerea Arrigo Tessari (che avrebbe cos\u00ec lasciato la carica di sottosegretario che ricopriva dopo le dimissioni di Botto), affiancato da uno stato maggiore germanico che avrebbe permesso alla Luftwaffe del General der Flieger (generale di squadra aerea) Maximilian von Pohl di mantenere il suo controllo sulle attivit\u00e0 di guerra aerea in Italia. La ferma opposizione degli avieri italiani e del comando italiano imped\u00ec il concretizzarsi del piano, lasciando per\u00f2 l'RSI di fatto senza aviazione fino a settembre, quando si riusc\u00ec a rimettere in moto il processo.\nReparti dipendenti.\nLe unit\u00e0 da caccia.\nA fine dicembre 1943 cominciarono le operazioni belliche, che culminarono il 3 gennaio 1944 con l'attacco effettuato dalla 1\u00aa Squadriglia \"Asso di Bastoni\" contro una formazione di cacciabombardieri statunitensi Lockheed P-38 Lightning, riuscendo ad abbatterne tre di cui uno ad opera di Adriano Visconti, comandante del 1\u00ba Gruppo caccia \"Asso di bastoni\". Nel giugno dello stesso anno inizi\u00f2 il passaggio ai velivoli tedeschi Messerschmitt Bf 109G-6, che avrebbero dovuto armare anche il nuovo 3\u00ba Gruppo caccia \"Francesco Baracca\", che nei fatti non divent\u00f2 mai operativo. Questa espansione della caccia fu dovuta sia al crescente disimpegno della Luftwaffe dal settore meridionale, sia ai buoni risultati conseguiti inizialmente. Ma questi terminarono ben presto ed il tasso di perdite cominci\u00f2 a farsi in breve tempo superiore al numero di abbattimenti ottenuto. Anche gli altri reparti, in sostanza, subirono la stessa sorte nello stesso momento.\nDa ottobre fino al febbraio del 1945, quando il 1\u00ba Gruppo caccia \"Asso di bastoni\" torn\u00f2 dall'addestramento in Germania, il 2\u00ba Gruppo caccia \"Gigi Tre Osei\" fu l'unico reparto di caccia dell'ANR e riusc\u00ec momentaneamente a contrastare validamente l'azione degli Alleati. L'arrivo della nuova unit\u00e0 miglior\u00f2 di poco la situazione complessiva, che vedeva la caccia repubblicana subire perdite sempre maggiori.\nLe ultime missioni di volo vennero svolte il 19 aprile, quando i due gruppi intercettarono un aereo in missione di rifornimento per i partigiani (1\u00ba Gruppo caccia \"Asso di bastoni\") e dei bombardieri (2\u00ba Gruppo caccia \"Gigi Tre Osei\"), in ambo i casi USAAF: il B-24 in missione di rifornimento venne abbattuto, a prezzo di un caccia; quanto allo scontro con i bombardieri, questo fu disastroso e gli aerei repubblicani, colti di sorpresa ed intercettati della scorta prima di giungere a portata di tiro dei bombardieri, subirono cinque perdite senza ottenere alcun abbattimento. Nei giorni successivi, impossibilitati a compiere decolli per mancanza di carburante e sottoposti a continui attacchi da parte dei partigiani, i reparti distrussero il materiale di volo e si arresero. Fu nella fase immediatamente successiva che il maggiore Adriano Visconti, comandante del 1\u00ba Gruppo caccia \"Asso di bastoni\", portato prigioniero nella caserma del \"Savoia Cavalleria\" a Milano venne ucciso dai partigiani, nel cortile della stessa insieme al suo aiutante sottotenente Stefanini il 29 aprile.\nNel periodo tra il 3 gennaio 1944 e il 19 aprile 1945 il 1\u00ba gruppo registr\u00f2 113 vittorie sicure e 45 probabili nel corso di 46 combattimenti. Il 2\u00ba gruppo, entrato in linea nell'aprile 1944, all'aprile 1945 registr\u00f2 nel corso di 48 combattimenti ben 114 vittorie sicure e 48 probabili.\nGli aerosiluranti.\nIl Gruppo Aerosiluranti \"Buscaglia-Faggioni\", comandato da Carlo Faggioni sub\u00ec forti perdite mentre attaccava la flotta Alleata che supportava la testa di ponte di Anzio. Nonostante le numerose navi colpite (secondo i bollettini ufficiali), la vita operativa del gruppo fu piuttosto avara di riconoscimenti: l'unico siluro messo a segno dopo tanto impegno, fu quello che danneggi\u00f2 un piroscafo britannico, colpito a nord di Bengasi, nel periodo in cui il reparto operava da basi ubicate in Grecia, e un piroscafo al largo di Rimini il 5 gennaio 1945. Da segnalare dopo la morte di Faggioni che il gruppo attu\u00f2 un raid sulla piazzaforte di Gibilterra (guidato dal nuovo comandante Marino Marini).\nI trasporti.\nQuanto ai trasporti vi erano due gruppi; il primo, forse pi\u00f9 noto, intitolato alla MOVM \"Felice Terracciano\" e denominato ufficialmente Transport Gruppe 10 (italien), e successivamente un secondo denominato \"Gruppo Mario Trabucchi\" o \"Transport Gruppe 110 (ital.)\". Entrambi furono intensamente (il secondo ebbe una minore attivit\u00e0 operativa) utilizzati dalla Luftwaffe sul fronte orientale e poi sciolti a fine estate del 1944. I componenti dei due gruppi dopo il rientro in Italia entrarono a far parte dei battaglioni anti-paracadutisti \"Azzurri\" a difesa delle basi aeree del nord Italia.\nI paracadutisti.\nA somiglianza di quanto avveniva nelle forze armate tedesche, fu l'Aeronautica Nazionale Repubblicana ad assumere la responsabilit\u00e0 della formazione delle unit\u00e0 paracadutiste. Venne quindi costituita una nuova Scuola Paracadutisti a Tradate (1\u00ba dicembre 1943), inserita nel Raggruppamento Arditi Paracadutisti Aeronautica Repubblicana (APAR) e cos\u00ec strutturata:\nIl 15 gennaio 1944 il Battaglione allievi venne ribattezzato \"Battaglione Azzurro\".\nNel frattempo si era gi\u00e0 formata un'altra unit\u00e0 di paracadutisti, basandosi su elementi paracadutisti gi\u00e0 del Regio Esercito e della Regia Aeronautica che avevano aderito alla Repubblica Sociale. Il Raggruppamento Volontari Paracadutisti Italiani venne formato a Roma nell'ottobre 1943 da elementi del Battaglione ADRA (Arditi distruttori della Regia Aeronautica) e del X Reggimento Arditi, da elementi del XVII, XVIII e XX Battaglione Paracadutisti della 183\u00aa Divisione paracadutisti \"Ciclone\" e da un reparto di complementi della 184\u00aa Divisione paracadutisti \"Nembo\" proveniente dalla Scuola Paracadutisti di Viterbo.\nSuccessivamente basato a Spoleto e rinominato Reggimento Paracadutisti \"Nembo\", incorpor\u00f2 dal febbraio 1944 numerosi nuovi volontari paracadutisti che furono addestrati dai tedeschi presso la Fallschirmschule 4 (4\u00aa scuola paracadutisti) di Friburgo in Brisgovia.\nEra organizzato come segue:\nUn suo distaccamento denominato Battaglione Autonomo Paracadutisti \"Nembo\" fu impegnato in combattimento nella zona di Anzio a partire da fine gennaio 1944, subendo gravissime perdite (oltre il 70% degli effettivi) e venendo di conseguenza contratto nella Compagnia Autonoma Paracadutisti \"Nettunia-Nembo\".\nIl 22 aprile 1944 il Battaglione Azzurro ed il Reggimento Paracadutisti \"Nembo\" vennero combinati per formare il Reggimento Paracadutisti \"Folgore\", cos\u00ec strutturato:\nA giugno 1944 il Reggimento su trasferito al fronte nella zona di Roma con il 2\u00ba Battaglione (ora rinominato \"Nembo\"), tre compagnie del 1\u00ba Battaglione (ora rinominato \"Folgore\") e tre compagnie del 3\u00ba Battaglione \"Azzurro\", distinguendosi nei combattimenti di Cisterna, Aprilia, Pomezia, Acilia, Fosso dell'Acqua Bona e Castel di Decima. Il reggimento rientr\u00f2 nella zona di Varese a fine luglio 1944.\nA partire dall'agosto seguente il Reggimento Paracadutisti \"Folgore\" pass\u00f2 sotto il comando del Raggruppamento APAR, divenendo il 1\u00ba Reggimento Arditi Paracadutisti \"Folgore\", nel quadro di un'ulteriore espansione della componente paracadutisti dell'Aeronautica Repubblicana. Il programma di espansione del Raggruppamento APAR prevedeva:\nIn realt\u00e0 tra le unit\u00e0 di nuova costituzione furono formati i soli Battaglioni paracadutisti \"Ciclone\" e \"Fulmine\" ed il Gruppo artiglieria \"Uragano\", che tuttavia alla fine della guerra si trovavano ancora in fase di addestramento. Il 1\u00ba Reggimento (a partire dal settembre 1944) fu nel frattempo schierato sul Fronte Alpino Occidentale alle dipendenze dell'Armata Liguria tedesca, inizialmente nella zona del Monginevro e poi del Moncenisio e Piccolo San Bernando.\nVelivoli in dotazione.\nComprendeva tre gruppi caccia: 1\u00ba Gruppo caccia \"Asso di bastoni\" (comprendente le Squadriglie \"Asso di bastoni\", \"Vespa incacchiata\" e \"Arciere\"), 2\u00ba Gruppo caccia \"Gigi Tre Osei\" (comprendente le Squadriglie \"Gigi Tre Osei\", \"Diavoli Rossi\" e \"Gamba di Ferro\") e 3\u00ba Gruppo caccia \"Francesco Baracca\" (quest'ultimo non operativo)."}
{"id": "787672", "revid": "1442080", "url": "https://it.wikipedia.org/wiki?curid=787672", "title": "Lycalopex", "text": "Le licalopecie (\"Lycalopex\", ), dette anche pseudovolpi o volpi lupo, sono un genere di canidi cerdocionini originari del Sudamerica. L'IUCN usa tuttora il nome \"Pseudalopex\", ma considera \"Lycalopex\" un sinonimo legittimo. Vengono spesso erroneamente chiamate \u00abvolpi\u00bb, sebbene siano poco imparentate con le volpi propriamente dette, essendo invece pi\u00f9 vicine ai canidi lupini come i lupi e gli sciacalli.\nEtimologia.\nIl nome generico \u00e8 una combinazione di \u03bb\u03cd\u03ba\u03bf\u03c2 (lupo) e \u1f00\u03bb\u03ce\u03c0\u03b7\u03be (volpe).\nEvoluzione e tassonomia.\nIn base a uno studio del 2010, utilizzando il metodo dell'orologio molecolare, fu ritenuto che le licalopecie fossero di origine nordamericana, essendosi separate dall'ultimo antenato comune con il maikong e l'atelocino fra i 2,4 e i 2,7 milioni di anni fa, poco prima della formazione dell'istmo di Panama, che permise loro di entrare in Sudamerica durante il grande scambio americano. Un'analisi delle sequenze delle regioni HV1 e HV2 del DNA mitocondriale di tutte le specie odierne, per\u00f2, rivel\u00f2 che le licalopecie si divisero dalla stirpe del maikong fra 1 e 3 milioni di anni fa, dopo la formazione dell'istmo di Panama, e che la prima diversificazione fra le specie odierne avvenne solo un milione di anni fa con \"L. vetulus\", la specie pi\u00f9 basale del genere. La seconda fase di diversificazione sembra essere accaduta in Cile o in Argentina, con quella che risulta essere la diversificazione pi\u00f9 recente tra \"L. culpaeus\" e \"L. griseus\", che si stima sia accaduta fra i e i anni fa. Lo studio rivel\u00f2 inoltre che molteplici individui della specie \"L. gymnocercus\" portano aplotipi riconducibili a \"L. griseus\" in zone dove quest'ultimo non \u00e8 presente. Ci\u00f2 indicherebbe che l'areale di \"L. griseus\" \u00e8 pi\u00f9 vasto del previsto, o che le due specie si siano incrociate. \nQuesto albero filogenetico \u00e8 basato su una filogenia proposta nel 2005 in base al genoma mitocondriale delle specie odierne, ma modificata per incorporare scoperte successive.\nDescrizione.\nAspetto.\nI membri di questo genere sono generalmente di taglia media, misurando dai 53 ai 120 cm di lunghezza corporea e pesando dai 4 ai 13 chili. La specie pi\u00f9 grande \u00e8 \"L. culpaeus\", mentre la pi\u00f9 piccola \u00e8 \"L. sechurae\". Il pelame \u00e8 generalmente denso, con una giarra fitta con lunghi peli di guardia. Il colore \u00e8 solitamente grigio agouti con sfumature di ocra e di tenn\u00e9 sulle parti superiori, mentre la testa, il collo e le orecchie sono rossicce. L'addome e il torace sono spesso pallidi, e la coda e lunga e folta con una punta nera. I molari sono ben sviluppati, ma i denti carnassiali sono relativamente corti. Si distinguono dalle volpi, a cui assomigliano superficialmente, dalle loro pupille circolari invece che ellittiche, e code pi\u00f9 lunghe che toccano il suolo.\nComportamento.\nSono per la maggior parte canidi notturni. I loro vocalizzi sono stati descritti come ululati o latrati, e si sentono soprattutto di notte durante la stagione degli amori. Le licalopecie sono monogami, dando luce dopo una gravidanza di 55-60 giorni a quattro o cinque cuccioli all'anno. Il maschio partecipa nella cura delle prole.\nEcologia.\nLe licalopecie occupano numerosi habitat diversi: \"L. sechurae\" abita deserti sabbiosi, \"L. griseus\" le pianure e le boscaglie, \"L. gymnocercus\" le pampas, le colline, i deserti, e le foreste aperte, e \"L. culpaeus\" le zone montane alte fino a 4.500 . Le loro tane si trovano solitamente tra le rocce, sotto gli alberi, in cespugli o nelle fosse scavate da altri animali come gli armadilli o le viscacce di montagna. Sono onnivori, con una dieta che include i roditori, i lagomorfi, gli uccelli, le lucertole, le rane, gli insetti, i frutti e le canne da zucchero.\nSpecie odierne.\nLe specie solitamente incluse in questo genere comprendono:"}
{"id": "787676", "revid": "767487", "url": "https://it.wikipedia.org/wiki?curid=787676", "title": "Tuonela", "text": "Tuonela (chiamato anche Tuoni, Manala o Mana) \u00e8 il reame dei morti, l'aldil\u00e0 della mitologia ugro-finnica, paragonabile all'Ade della mitologia greca.\nTuonela \u00e8 conosciuto soprattutto per l'essere presente nel poema epico nazionale finnico, Kalevala.\nNel sedicesimo canto del Kalevala, un eroe sciamano di nome V\u00e4in\u00e4m\u00f6inen, si reca nel Tuonela per ottenere la sapienza dei morti. Durante il viaggio egli incontra la traghettatrice (paragonabile a Caronte), ovvero una ragazza di nome \"Tuonen tytti\" o \"Tuonen piika\" (rispettivamente \"la ragazza\" o \"la serva della morte\") che trasporta l'eroe oltre il fiume Tuoni. Tuttavia l'eroe, una volta giunto sull'isola di Tuoni, non ottiene gli incantesimi di cui era in cerca e riesce a malapena a fuggire. Dopo il suo ritorno, egli maledice chiunque gli si pari innanzi nel tentativo di entrare vivo nel luogo.\nTuonela \u00e8 la traduzione della parola greca \u1f8d\u03b4\u03b7\u03c2 nella versione in lingua finnica della Bibbia. Nel Cristianesimo \u00e8 spesso visto come il luogo in cui i morti riposano in attesa del giudizio universale.\nInfluenza culturale.\nA Tuonela \u00e8 stata intitolata la Tuonela Planitia su Tritone."}
{"id": "787679", "revid": "1921225", "url": "https://it.wikipedia.org/wiki?curid=787679", "title": "Yes! Pretty Cure 5", "text": " \u00e8 la quarta serie anime del franchise di \"Pretty Cure\", creata da Izumi T\u014dd\u014d e prodotta dalla Toei Animation. Trasmessa in Giappone su TV Asahi dal 4 febbraio 2007 al 27 gennaio 2008, in Italia la serie \u00e8 stata acquistata dalla Rai, che l'ha mandata in onda su Rai 2 dal 15 maggio al 19 agosto 2009, con un totale di 48 dei 49 episodi trasmessi.\n\"Yes! Pretty Cure 5\" \u00e8 preceduta da \"Pretty Cure Splash\u2606Star\" e seguita da \"Yes! Pretty Cure 5 GoGo!\".\nTrama.\nMentre sta camminando verso la fermata dell'autobus, Nozomi Yumehara vede una farfalla rosa e decide di seguirla in un vicolo, nel quale si scontra con un ragazzo. Il giorno dopo, nella biblioteca della scuola, Nozomi trova per caso il Dream Collet, il libro dei sogni, e incontra Coco, una creatura del Regno di Palmier, che si rivela essere il ragazzo del giorno prima. Trovatasi per sbaglio coinvolta in un attacco da parte della Nightmare Company, la ragazza si trasforma in Cure Dream e decide di aiutare Coco a ricostruire il Regno di Palmier distrutto dalla stessa Nightmare Company: per farlo, deve completare il Dream Collet, che i nemici tanto reclamano, con i cinquantacinque Pinky, i quali una volta riuniti realizzano un unico e solo desiderio.\nNozomi deve anche trovare altre quattro ragazze che l'aiutino nell'intento, e cos\u00ec al gruppo si uniscono la sportiva nonch\u00e9 sua migliore amica Rin Natsuki che si trasforma in Cure Rouge, la giovanissima attrice Urara Kasugano che diventa Cure Lemonade, la timida aspirante scrittrice Komachi Akimoto che si trasforma in Cure Mint, e l'appassionata di medicina Karen Minazuki che \u00e8 Cure Aqua.\nEpisodi.\nIn Italia sono andati in onda soltanto 48 dei 49 episodi originali: non \u00e8 stato, infatti, trasmesso l'episodio 27.\nSigle.\nLa sigla originale di apertura \u00e8 composta da Yoshir\u014d Iwakiri con il testo di Natsumi Tadano, la prima di chiusura da marhy con il testo di Miwa Sasaki e la seconda di chiusura da Yasuo Kosugi con il testo di Kumiko Aoki. La sigla italiana, invece, interpretata per Rai Trade con testo di Bruno Tibaldi, segue lo stesso arrangiamento della sigla di testa giapponese, sia in apertura che in chiusura.\nDel video della sigla di testa sono state realizzate tre versioni: nella prima compaiono tutti i personaggi, nella seconda cambia solo una piccola parte dove si vedono le Pretty Cure mentre attaccano, mentre nella terza compare anche Milk, le nuove armi delle guerriere e parte dell'attacco Five Explosion. Anche del video della seconda sigla di coda sono state realizzate due versioni: la differenza \u00e8 minima, in quanto la prima, utilizzata solamente negli episodi 33-34, presenta problemi nell'animazione. Nella versione DVD e Blu-ray l'errore \u00e8 stato corretto.\nDistribuzione.\nIn Giappone la serie \u00e8 stata raccolta in una collezione di 16 DVD sia da Marvelous Entertainment che Pony Canyon tra il 17 ottobre 2007 e il 21 maggio 2008. In tutti i DVD sono presenti tre episodi, a parte nell'ultimo che ne ha quattro.\nIl 20 novembre e il 18 dicembre 2013 la serie \u00e8 stata raccolta in due Blu-ray BOX.\nManga.\nIl manga di \"Yes! Pretty Cure 5\", disegnato da Futago Kamikita, \u00e8 stato serializzato sulla rivista \"Nakayoshi\" di K\u014ddansha da marzo 2007 a febbraio 2008. I dodici capitoli adattano in formato cartaceo l'anime, pur con qualche differenza. Su \"Nakayoshi Lovely\" sono state inoltre pubblicate quattro storie extra nei numeri di primavera, inizio estate, estate e autunno 2007. Il tutto \u00e8 stato raccolto in un tank\u014dbon il 6 gennaio 2015, con una storia extra di quattro pagine realizzata appositamente.\nLa serie presenta numerose differenze con l'anime perch\u00e9 i capitoli sono intesi pi\u00f9 come appendice della serie animata che come riduzione cartacea della stessa. Al di l\u00e0 del primo capitolo, che narra pressoch\u00e9 nello stesso modo gli eventi dell'episodio 1 al fine d'introdurre la trama generale, il resto del manga si concentra sulla vita quotidiana delle protagoniste e sul rapporto tra Nozomi e Kokoda: la lotta contro i Nightmare e la ricerca dei Pinky vengono richiamati saltuariamente, mentre i combattimenti veri e propri vengono tralasciati, interrompendo alla trasformazione delle guerriere e riprendendo la narrazione a sconfitta del nemico gi\u00e0 avvenuta. Le differenze principali si riscontrano nell'assenza di Milk, e del conseguente potenziamento delle Pretty Cure con le cinque Sfere di Luce, e nella nascita di un'intesa speciale tra Nattsu e Rin: come dichiarato da Futago Kamikita in un'intervista, l'idea iniziale era quella di sviluppare il rapporto tra i due, anche se in seguito \u00e8 stata accantonata, vista l'assenza di altri richiami nei capitoli successivi al sesto e dalla scelta degli sceneggiatori dell'anime di far legare, invece, Nattsu e Komachi. Soltanto nel capitolo 3, inoltre, la Natts House viene chiamata Pinky Style.\nAltre pubblicazioni.\nIl 9 marzo 2012, in Giappone \u00e8 uscito , con interviste e storyboard che raccontato la nascita di \"Yes! Pretty Cure 5\" e \"Yes! Pretty Cure 5 GoGo!\". Il libro consta di circa 600 pagine, suddivise in otto capitoli, che presentano rispettivamente le interviste ai produttori, ai toy designer, allo staff degli episodi, alle doppiatrici, alle cantanti, la storia dei film del ciclo DX, l'intervista a Futago Kamikita e il backstage della produzione.\nCD e videogiochi.\nDurante il corso della serie sono stati pubblicati diversi CD e raccolte, sia di brani musicali che di colonna sonora, da Marvelous Entertainment. I videogiochi, invece, sono stati distribuiti da Bandai.\nTrasmissioni e adattamenti nel mondo.\n\"Yes! Pretty Cure 5\" \u00e8 stato trasmesso, oltre che in Giappone e in Italia, anche in diversi Paesi in tutto il mondo.\nIn Francia Nozomi viene chiamata Naomi, ma la serie non \u00e8 stata trasmessa.\nNel 2011 \u00e8 stata acquistata dalla statunitense William Winckler Productions, tuttavia non \u00e8 stata trasmessa. I nomi delle protagoniste, con l'eccezione di Karen, cambiano: Nozomi \u00e8 Priscilla, Rin diventa Lynn, Urara viene chiamata Erica e Komachi \u00e8 Kimberly.\nIn Corea del Sud le sigle sono cantate in coreano e restano invariate le formule di trasformazione e gli attacchi, ma viene eliminato ogni riferimento al Giappone e cambiano tutti i nomi dei personaggi: Nozomi \u00e8 Lee So-mang (), Rin \u00e8 Na Hye-rin (), Urara \u00e8 Kim Cho-won (), Komachi \u00e8 Park Ha-neul (), Karen \u00e8 Choi Ga-yeong ().\nL'adattamento adottato a Taiwan, in cinese, rende la parola \"Cure\" con il carattere (\"Ti\u0101nsh\u01d0\"), che significa \"Angelo\", nei nomi delle protagoniste, e con i caratteri (\"Gu\u0101ng zh\u012bm\u011bi sh\u00e0on\u01da FIVE\", ) il titolo della serie. Gli episodi, oltre ad essere doppiati, sono anche sottotitolati e le sigle di testa e di coda vengono tradotte mantenendo inalterato l'arrangiamento, ma non il video, nel quale si possono vedere delle ragazze ballare a ritmo di musica; le trasformazioni e gli attacchi sono tradotti. A Hong Kong \u00e8 stato trasmesso con il titolo (), i nomi presentano gli stessi ideogrammi degli originali, ma cambia la pronuncia, e trasformazioni e attacchi sono tradotti; la sigla in cantonese \"1 2 3 4 Wonderful 5\" \u00e8 cantata da Cilla Kung.\nIn Thailandia, l'adattamento conserva i nomi originali, anche i suffissi onorifici giapponesi come \"-chan\" e \"-san\". Il doppiaggio non mantiene il labiale dei personaggi, sovrapponendo a volte le voci. Un episodio dura all'incirca 40-43 minuti, per via degli intermezzi pubblicitari."}
{"id": "787680", "revid": "287204", "url": "https://it.wikipedia.org/wiki?curid=787680", "title": "Palazzo Pallavicini", "text": ""}
{"id": "787684", "revid": "1444886", "url": "https://it.wikipedia.org/wiki?curid=787684", "title": "Repubblica Transpadana", "text": "Con la denominazione Repubblica Transpadana (o Repubblica Traspadana) s'indica nella storiografia uno Stato preunitario della Cisalpina a s\u00e9 stante da quella che successivamente divenne la Repubblica Italiana, anche se ne ricalcher\u00e0, in parte, la struttura. Creata sotto la forma di una repubblica sorella della Francia rivoluzionaria, cos\u00ec come per la Repubblica Cispadana e la sua antenata Gallia Cispadana, essa sorse sulla scia di quella che fu la Gallia Traspadana di epoca preromana/romana; Cispadana e Transpadana confluirono poi nella Repubblica Cisalpina nel 1797. La Repubblica Transpadana fu istituita dal generale Napoleone Bonaparte a seguito delle mire espansionistiche dei rivoluzionari francesi, in reggenza del vecchio Stato di Milano, chiamata \"Repubblica Lombarda\" nei proclami dello stesso generale dopo la firma dell'armistizio di Leoben che prefigurava il primo anno della libert\u00e0 nazionale.\nStoria.\nNel marzo del 1796 il Direttorio nomin\u00f2 il generale Napoleone Bonaparte comandante in capo delle truppe francesi sul fronte italiano, dove i francesi stavano combattendo dal 1792 contro le truppe austriache e piemontesi della Prima coalizione.\nCon la vittoria di Napoleone nella battaglia di Lodi il 10 maggio 1796, le truppe francesi occuparono i territori sotto il dominio austriaco: il Ducato di Milano, poi i territori del Ducato di Modena e Reggio, e infine Bologna e Ferrara territori dello Stato della Chiesa.\nMentre si costituiva, a meridione del Po, la Repubblica Cispadana, il 19 maggio (a settentrione del Po) fu proclamata la decadenza della monarchia asburgica, e i poteri dittatoriali vennero a un'Agenzia militare di Lombardia nominata da Bonaparte e installatasi a Milano il 21 maggio. Da questo momento le autorit\u00e0 pubbliche dichiararono di agire in nome della \"Repubblica\" ma, si badi bene, riferendosi alla Repubblica Francese. Fu introdotto il calendario rivoluzionario francese, all'epoca giunto all'anno IV; il 22 pratile fu abolita la nobilt\u00e0. Vennero riformate le autorit\u00e0 comunali in senso pi\u00f9 popolare, e l\u2019amministrazione di Milano affidata a quattro dicasteri. Il 2 fruttidoro fu creata la Guardia nazionale, che, per distinguersi da quella francese, portava il colore verde al posto del blu nella sua coccarda.\nIl 25 agosto Napoleone diede ordine che la vecchia Congregazione dello Stato milanese assumesse il nome di Amministrazione generale di Lombardia, ristabilendo un governo civile in luogo di quello militare nei territori della cessata Lombardia austriaca; l'autorit\u00e0 prese sede a Palazzo Marino, agendo in nome della Repubblica Francese.\nLa primavera successiva anche Brescia, Bergamo e Crema, citt\u00e0 dipendenti da Venezia, si proclamarono repubbliche autonome. Con la scusa delle \"Pasque veronesi\" e dell'affondamento del \"Le Lib\u00e9rateur d'Italie\", il 14 fiorile V il generale Bonaparte ordin\u00f2 la rottura delle relazioni diplomatiche con Venezia.\nIl 26 aprile del 1797 si riunirono a Bologna i Consigli del Corpo Legislativo della Repubblica Cispadana per eleggerne i Direttori. Napoleone Bonaparte non fu soddisfatto degli eletti, per cui ordin\u00f2, il 19 maggio, che i territori di Modena, Reggio Emilia, Massa e Carrara fossero aggregati alla Lombardia, portando in dote il prezioso dono della soggettivit\u00e0 di diritto internazionale ereditata dallo Stato estense.\nIl 29 giugno 1797 in Lombardia fu quindi proclamata la Repubblica Cisalpina, la cui Costituzione fu emanata l'8 luglio seguente."}
{"id": "787686", "revid": "155118", "url": "https://it.wikipedia.org/wiki?curid=787686", "title": "Carnevalone", "text": ""}
{"id": "787688", "revid": "1610933", "url": "https://it.wikipedia.org/wiki?curid=787688", "title": "Volpe di Darwin", "text": ""}
{"id": "787690", "revid": "1610933", "url": "https://it.wikipedia.org/wiki?curid=787690", "title": "Zorro grigio", "text": ""}
{"id": "787695", "revid": "1610933", "url": "https://it.wikipedia.org/wiki?curid=787695", "title": "Volpe canuta", "text": ""}
{"id": "787698", "revid": "287204", "url": "https://it.wikipedia.org/wiki?curid=787698", "title": "Licinio Refice", "text": "Biografia.\nSi diplom\u00f2 nel 1910 in composizione con il massimo dei voti e menzione speciale del Ministero della Pubblica Istruzione.\nCaratteristica della sua arte \u00e8 una certa eccitazione che imprime alle composizioni anche sacre, specialmente alle Messe che egli considerava come dei \"microdrammi\": non a caso la sua prima Messa, dal titolo \"Cantate Domino canticum novum\" (1910) suscit\u00f2 vive polemiche e il compositore rischi\u00f2 di perdere due prestigiosi impieghi: insegnante alla Scuola Superiore di Musica Sacra e direttore della Cappella Musicale Liberiana (Basilica di Santa Maria Maggiore). Si mise in luce con una serie di composizioni che ampliavano e modificavano l'Oratorio tradizionale adottando la lingua volgare come veicolo di una pi\u00f9 diretta comunicazione. Vanno ricordati a questo proposito il \"Dantis p\u00f6etae transitus\" (Ravenna, 13 dicembre 1921) su libretto italiano di Giulio Salvadori. A Ravenna giunse in compagnia di Arturo Toscanini, il quale in seguito si sarebbe espresso sul conto del Refice in modo iperbolico. Segu\u00ec il \"Trittico francescano\" (Assisi, 3 ottobre 1926) su testo di Emidio Mucci.\nFu proprio il temperamento che, sebbene sacerdote, lo port\u00f2 a comporre opere liriche a tema sacro: \"Cecilia\", in tre episodi e quattro quadri, e \"Margherita da Cortona\" in un prologo e tre atti, basate sulle vite delle due sante omonime (Cecilia di Roma, martire nel III secolo, e Margherita da Cortona). La prima di \"Cecilia\", il 15 febbraio 1934 al Teatro Reale dell'Opera di Roma, con la regia di Marcello Govoni, ebbe un grande successo anche grazie all'interpretazione del celebratissimo soprano Claudia Muzio (vedi sito ufficiale). L'evento fu possibile dopo una decennale battaglia condotta da Refice presso le autorit\u00e0 civili e religiose; la partitura era infatti pronta gi\u00e0 nel 1922 e l'autore sperava di rappresentarla per l'Anno Santo del 1925. Grazie ad alcuni primati riscossi con quest'opera, ottenne di poter inaugurare la stagione teatrale alla Scala di Milano il 1\u00ba gennaio 1938 con \"Margherita da Cortona\", protagonista Augusta Oltrabella con Giovanni Voyer e Tancredi Pasero diretti da Franco Capuana. . Con questa espressione il grande direttore d'orchestra prevedeva il peso che l'abito ecclesiastico avrebbe esercitato sull'artista. Tuttavia occorre riconoscere che Refice non recrimin\u00f2 mai sul proprio status, sentendosi fino in fondo un autore di musica sacra. Dopo l'opera lirica dedicata ad una martire cristiana e l'altra che narra le vicende di una peccatrice redenta, Refice sembr\u00f2 confermare ci\u00f2 che Arturo Toscanini aveva appena detto di lui. In effetti l'agiografia non fornisce materia per la drammaturgia diversificabile.\nRefice si dedic\u00f2 a portare le due opere nei maggiori teatri del mondo sempre con vivo successo, entrando in conflitto con il Capitolo di Santa Maria Maggiore perch\u00e9 trascurava il suo ruolo di Maestro di Cappella: motivo per cui fu estromesso mentre, a capo dei Cantori Romani di Musica Sacra (gruppo da lui stesso formato), percorreva Stati Uniti, Messico e Canada per una serie di concerti durata sei mesi e che ebbe grande risonanza anche politica nel clima del dopoguerra, tal punto da ricevere felicitazioni da parte dello statista Alcide De Gasperi, .\nNegli ultimi anni volle tornare all'opera lirica e inizi\u00f2 a musicare \"Il Mago\" del suo librettista Emidio Mucci, che redasse un dramma ambientato nei primi secoli del Cristianesimo. L'opera rimase incompiuta al primo atto per la morte di Refice, avvenuta a Rio de Janeiro l'11 settembre 1954, alle ore 10:15, durante le prove di \"Cecilia\"; protagonista di tale allestimento era Renata Tebaldi, di cui Refice fu tra i primi a intuire la grandezza. . Le sue spoglie furono inumate nel cimitero di Patrica.\nIl Conservatorio di Frosinone e l'Associazione Musicale Culturale di Patrica sono a lui dedicati.\nOpere.\nRefice fu autore di poco meno di 400 composizioni, di cui segue un parziale elenco.\nMesse.\nRefice ne compose 40:"}
{"id": "787699", "revid": "35707", "url": "https://it.wikipedia.org/wiki?curid=787699", "title": "Match Music", "text": "Match Music \u00e8 stato un canale televisivo italiano.\nStoria.\nMatch Music nacque all'interno della televisione locale veronese Telenuovo come servizi promozionali per discoteche. I suoi programmi venivano diffusi dal 1985 sotto forma di un programma trasmesso da alcune TV locali, e dal 1992 si avvaleva, con un palinsesto settimanale trasmesso in butter su oltre 100 emittenti televisive private nazionali, del supporto professionale di DJ, giornalisti e VJ noti al \"mondo della notte\" ma al debutto come conduttori televisivi: tra di loro Isa B, George G., Francesca Cheyenne, Fanny Fidenzio, Paolo Martini, Philippe Renault Jr., Master Freez, Francesco Zappal\u00e0. \nIl format nazionale definitivo dedicato totalmente al mondo delle discoteche e della musica da ballo nacque nel 1993 con programmi come \"Match Music Machine\", \"Underground Nation\", \"Indisco\", \"Only For Dj's\", \"Rappresenta\", \"Territorio Match Music\" o \"Match Movie\". Nel giugno 1996 la Rai chiese a Match Music la produzione quotidiana del programma \"Irregular Station\" e il 25 ottobre 1997 inizi\u00f2 a trasmettere via satellite all'interno del pacchetto D+, l'offerta satellitare di TELE+, che nel 2003 conflu\u00ec in Sky Italia. Inoltre in quegli anni aveva aperto una catena di negozi a tema.\nNel novembre 2008 il cantante Morgan ottiene la carica di direttore artistico della rete per sviluppare un progetto di TV di informazione musicale.\nDal 2009 il canale trasmetteva alcuni videoclip in anamorfico.\nIl 31 dicembre 2013 il canale ha cessato le trasmissioni sulla piattaforma Sky Italia.\nDal 20 dicembre 2017 sono riprese le trasmissioni via satellite in modalit\u00e0 free to air, ma la programmazione \u00e8 composta solo di video musicali.\nDal 26 gennaio diventa disponibile anche in Lombardia al canale 197 veicolato dalle frequenze terrestri del mux Rete 55.\nIl 15 ottobre 2018 cessa le trasmissioni."}
{"id": "787701", "revid": "9", "url": "https://it.wikipedia.org/wiki?curid=787701", "title": "Blueshift", "text": ""}
{"id": "787708", "revid": "256896", "url": "https://it.wikipedia.org/wiki?curid=787708", "title": "Provincia Nord-Occidentale (Zambia)", "text": " \nLa provincia Nord-Occidentale \u00e8 una provincia dello Zambia.\nDistretti.\nLa provincia \u00e8 suddivisa nei seguenti distretti:\nNote.\n "}
{"id": "787709", "revid": "256896", "url": "https://it.wikipedia.org/wiki?curid=787709", "title": "Provincia Meridionale (Zambia)", "text": " \nLa provincia Meridionale \u00e8 una provincia dello Zambia.\nDistretti.\nLa provincia \u00e8 suddivisa nei seguenti distretti:"}
{"id": "787710", "revid": "1993636", "url": "https://it.wikipedia.org/wiki?curid=787710", "title": "Provincia Occidentale (Zambia)", "text": " \nLa provincia Occidentale \u00e8 una provincia dello Zambia. Essa comprende l'area precedentemente nota come Barotseland.\nDistretti.\nLa provincia \u00e8 suddivisa nei seguenti distretti:"}
{"id": "787712", "revid": "281779", "url": "https://it.wikipedia.org/wiki?curid=787712", "title": "Particella in una scatola", "text": ""}
{"id": "787716", "revid": "84184", "url": "https://it.wikipedia.org/wiki?curid=787716", "title": "Pace di Hamina", "text": "La pace di Hamina o pace di Fredrikshamn (\"Haminan rauha\" in finlandese e \"Freden i Fredrikshamn\" in svedese) fu un trattato di pace che venne firmato fra la Svezia e la Russia il 17 settembre 1809. Il trattato concluse la guerra di Finlandia tra Svezia e Russia iniziata il 21 febbraio 1808 e venne firmato nella citt\u00e0 finlandese di Hamina, a quell'epoca conosciuta col nome di \"Fredricshamn\" (antica traslitterazione svedese del nome della citt\u00e0). La Russia venne rappresentata da Nikolai Rumyantsev e David Alopaeus (l'ambasciatore russo a Stoccolma), mentre la Svezia del generale di fanteria Kurt von Stedingk (precedente ambasciatore svedese a San Pietroburgo) e dal colonnello Anders Fredrik Skj\u00f6ldebrand.\nCondizioni.\nI negoziati di pace cominciarono nella met\u00e0 di agosto del 1809 a Fredrikshamn (in finlandese \"Hamina\"), citt\u00e0 ceduta dalla Svezia alla Russia dopo la guerra russo-svedese (1741-1743). Fu subito chiaro che non vi era alcuna possibilit\u00e0 per la Svezia di conservare parte della Finlandia; i delegati svedesi non avevano spazio di manovra rispetto allo strapotere russo e casomai si trattava di vedere quali altri territori bisognava cedere alla Russia. Le precondizioni per la pace imposte dai russi furono\u02d0\nGli svedesi erano disposti di buon grado ad accettare le prime due condizioni, ma per quanto concerne le cessioni territoriali le richieste russe erano considerate eccessivamente pesanti; in particolar modo la caduta delle isole \u00c5land in mani russe avrebbe rappresentato una seria minaccia alla sicurezza nazionale, perch\u00e9 era considerata \"una pistola puntata alla fronte di Stoccolma\" o un \"pugnale nel cuore della Svezia\", ma la Russia non era disposta a rinunciarvi. Tuttavia, il negoziato si ebbe in merito ai fiumi lungo i quali sarebbe stato posto il nuovo confine di stato a nord\u02d0 nei colloqui di pace, i russi chiesero che il confine fosse tracciato lungo il Kalix\u00e4lven, gli svedesi al Kemijoki e all'Ounasjoki. La proposta russa avrebbe, quindi, comportato la cessione da parte svedese anche del territorio lappone ad est del fiume Kalix, con la giustificazione che la zona era (molto scarsamente) abitata da popolazioni di lingua finlandese, ma in realt\u00e0 entrambe le parti sapevano che il territorio in questione era ricco di minerali di ferro. Per uscire dallo stallo, gli svedesi suggerirono di interpellare sulla questione direttamente lo zar Alessandro I di Russia. Il 17 settembre 1809, i delegati russi presentarono una lettera dell'imperatore ai delegati svedesi, in cui egli accordava alla Svezia l'area tra il Kalix e il Torne, ma chiedeva in cambio per la Russia la sovranit\u00e0 sul Torne. Alessandro I aveva inviato con la lettera anche una mappa sulla quale aveva segnato il confine lungo il fiume Torne, e affermava nella lettera che se la pace non fosse stata raggiunta immediatamente a queste condizioni dopo aver ricevuto la lettera, la Russia avrebbe posto fine ai colloqui di pace con gli svedesi. Lo stesso giorno venne firmato l'accordo di pace\u02d0 il compromesso venne raggiunto con la cessione svedese dei territori ad est del fiume Torne e del Muonio, che tuttora costituiscono il confine tra la Svezia e la Finlandia.\nIn effetti, questo fu l'unica precondizione russa che i negoziatori svedesi furono in grado di sfidare con successo.\nConseguenze.\nIn base a questo trattato la Svezia cedette alla Russia tutta la Finlandia, che al tempo non era uno stato a s\u00e9 stante, ma una serie di regioni del regno di Svezia. In pratica vennero cedute parte della Lapponia, del V\u00e4sterbotten, l'arcipelago delle isole \u00c5land e tutte l'area che costituisce la Finlandia attuale. Questi territori andarono a costituire nel 1812 il Granducato di Finlandia, unendosi alle conquiste russe del XVIII secolo, cio\u00e8 la Carelia, parte del'Uusimaa, del Savo e la Contea di Vyborg.\nInsieme alla Dieta di Porvoo del 1809 e al giuramento del sovrano, la pace di Hamina costituisce l'atto di nascita per l'autonomia del Granducato di Finlandia, la sua amministrazione e le sue istituzioni, in pratica il punto di partenza per la rinascita della cultura finlandese che avrebbe poi portato alla dichiarazione d'indipendenza del 6 dicembre 1917.\nLo zar Alessandro I si impegn\u00f2 a mantenere le vecchie leggi e i privilegi acquisiti dalla Finlandia, ma il trattato and\u00f2 oltre qualunque garanzia formale per quanto riguardava la posizione legale degli abitanti della Finlandia. Simili clausole erano comuni nei trattati dell'epoca, ed era altrettanto comune aggirarle. Novanta anni dopo, durante il tentativo di russificazione della Finlandia, il governo russo afferm\u00f2 che nessuna clausola del trattato era stata violata e che quindi nessuna potenza straniera aveva il diritto di interferire, poich\u00e9 lo zar aveva garantito il rispetto dei patti.\nIronia della sorte, il trattato si rivel\u00f2 un bene anche per la Svezia: pur avendo ceduto vasti territori, con la cessione delle isole \u00c5land la Svezia si assicur\u00f2 il mantenimento di ampi territori dell'estremo nord, gi\u00e0 conquistati dall'esercito zarista. Pi\u00f9 tardi in quegli stessi territori vennero scoperti ampi giacimenti minerari e vennero costruite centrali idroelettriche, il che gett\u00f2 le basi per la rapidissima industrializzazione del paese nel XX secolo.\nDurante i negoziati i rappresentanti svedesi cercarono di evitare la perdita delle \u00c5land, \"l'avamposto di Stoccolma\" come le aveva definite Napoleone. Le isole erano culturalmente, linguisticamente ed etnicamente svedesi, ma all'epoca questo fatto non rivestiva una grande importanza. Durante il XIX secolo si scopr\u00ec che le \u00c5land erano di grande interesse anche per i britannici, i quali chiesero la demilitarizzazione delle isole nel Congresso di Parigi del 1856, dopo la guerra di Crimea.\nDurante le guerre napoleoniche, il 5 aprile 1812 la Svezia e la Russia conclusero un'alleanza contro l'Impero francese. Essi pianificarono di effettuare uno sbarco nella Pomerania svedese, che era stata occupata dai francesi. La Russia in cambio promise di fare pressioni alla Danimarca per ottenere la cessione della Norvegia a favore della Svezia. Sembrava evidente che anche la Gran Bretagna avrebbe preso parte al trattato, ma ci\u00f2 non accadde. Altri piani dovettero essere abbandonati a causa dell'invasione della Russia da parte di Napoleone."}
{"id": "787718", "revid": "108678", "url": "https://it.wikipedia.org/wiki?curid=787718", "title": "Trattato di Fredrikshamn", "text": ""}
{"id": "787725", "revid": "287204", "url": "https://it.wikipedia.org/wiki?curid=787725", "title": "Macondo", "text": ""}
{"id": "787727", "revid": "1522738", "url": "https://it.wikipedia.org/wiki?curid=787727", "title": "Celadon City", "text": ""}
{"id": "787743", "revid": "729019", "url": "https://it.wikipedia.org/wiki?curid=787743", "title": "La mucca non \u00e8 una vacca", "text": "La mucca non \u00e8 una vacca \u00e8 un album in studio di Andrea Poltronieri.\n\u00c8 composto da 20 brani musicali, alcuni parodie di altre canzoni famose (indicate nella terza colonna), altri creati direttamente da Poltronieri, tra cui tre in cui interpreta \"La Nives\", nei brani \"Nives al mare\", \"Freestyler\" e \"Gianluca\"."}
{"id": "787746", "revid": "125836942", "url": "https://it.wikipedia.org/wiki?curid=787746", "title": "Excalibur (film)", "text": "Excalibur \u00e8 un film del 1981 diretto da John Boorman. Tratto dal famoso libro \"La morte di Art\u00f9\" di Sir Thomas Malory. Il film \u00e8 interpretato da Nigel Terry che interpreta Re Art\u00f9, Nicol Williamson nei panni del Mago Merlino, Nicholas Clay nei panni di sir Lancillotto, Cherie Lunghi nei panni di Ginevra, Helen Mirren nei panni di Morgana, Liam Neeson nei panni di sir Gawain, Gabriel Byrne nei panni di Uther Pendragon, Corin Redgrave nei panni di Gorlois il duca di Cornovaglia, e infine Patrick Stewart nei panni di Leodegrance.\nNonostante venga spesso criticato per la sua trama e per i suoi personaggi, si tratta comunque di uno dei film pi\u00f9 completi e apprezzati sul Ciclo Arturiano. Infatti il film viene spesso citato e commemorato per il suo stile artistico e per la sua fedelt\u00e0 con il canone medioevale (sebbene il film stesso modifica in particolare alcuni eventi trattati nel libro di Malory).\nTrama.\nIl film narra la storia di Re Art\u00f9, figlio di Uther Pendragon e Igraine, sposa del Duca di Cornovaglia Gorlois. Art\u00f9 viene concepito con l'inganno, giacch\u00e9 la moglie del duca viene sedotta e fecondata da un Uther che ha assunto le sembianze di Gorlois, colpito dalla bellezza della donna. L'inganno \u00e8 reso possibile grazie alla magia del mago Merlino e al potere della spada Excalibur, che \u00e8 stata consegnata al mago da una Dama che vive in fondo ad un lago. Per ottenere l'aiuto del mago Uther promette a Merlino che gli avrebbe affidato il figlio nato dalla notte di passione con Igraine, ma, vinto dalle preghiere della donna, quando il mago si presenta a ricordare al re la sua promessa lo insegue per convincerlo a restituirgli il bambino. Caduto in un'imboscata dei fedeli di Gorlois, prima di morire Uther conficca la spada Excalibur in un masso profetizzando che solo un re potr\u00e0 estrarla. Il neonato Art\u00f9 viene consegnato da Merlino a Sir Hector, un nobile \"minore\" il quale lo alleva come un proprio figlio. Art\u00f9 diviene lo scudiero del fratello maggiore acquisito, Kay, ma \u00e8 totalmente ignaro della sua vera identit\u00e0.\nLe terre sono da tempo senza un Re, il caos regna e il popolo necessita di una nuova e valorosa guida. Colui che sar\u00e0 in grado di estrarre la spada Excalibur dalla roccia in cui \u00e8 collocata potr\u00e0 essere Re, ma nessun cavaliere era stato finora in grado di farlo. Quasi per caso il giovane Art\u00f9 riesce ad estrarre Excalibur dalla sua collocazione, essendo lui stesso figlio di Uther; la comparsa di Merlino sulla scena sar\u00e0 chiarificatrice per lui.\nTuttavia per molti nobili Art\u00f9 non pu\u00f2 essere un re: egli non \u00e8 neppure un cavaliere ed \u00e8 troppo giovane ed inesperto; ma alcuni nobili sono disposti a sostenere il nuovo sovrano, quindi si arriva alla guerra. Art\u00f9, educato da Merlino, si dimostra subito estremamente valoroso e capace: accorso in aiuto del vassallo Leodegrance che aveva preso le sue parti, riesce a sconfiggere in battaglia i suoi nemici. Art\u00f9 diviene amatissimo dal suo popolo, restaura finalmente un governo stabile ed unisce il paese. Si innamora della bella Ginevra, figlia di Leodegrance. Al suo fianco si schiera anche l'impavido Lancillotto, un cavaliere eccelso, mai battuto in duello da nessun avversario, tranne che da Re Art\u00f9 in persona (ma con l'aiuto di Excalibur), che diventer\u00e0 il pi\u00f9 amato e fidato cavaliere del re. Proprio a lui, infatti, Art\u00f9 affida il compito di portare nella sua nuova reggia, a Camelot, la sua futura regina; ma sar\u00e0 a causa di questo incontro che Lancillotto e Ginevra si innamoreranno di un amore proibito.\nIn ogni caso, il regno sembra ormai saldo e tranquillo, ma invece alcuni nemici bramosi di potere stanno tramando nell'oscurit\u00e0; la sorellastra di Art\u00f9, Morgana (anch'ella figlia di Igraine) sta diventando una maga potente, avversaria di Merlino e quindi anche di Art\u00f9. Per sua istigazione, Galvano oltraggia la regina, ma verr\u00e0 sconfitto in duello da Lancillotto. Nel frattempo, per\u00f2, ella riesce a convincere Merlino a rivelargli i propri segreti e, soprattutto, \"la magia del fare\" (\"Anaal nathrakh, urth vas bethud, dokhjel djenve\") con la quale imprigiona il mago in una colonna di ghiaccio. Nel frattempo Ginevra e Lancillotto cederanno all'amore, ormai troppo forte, e Art\u00f9, una volta scoperto l'inganno, per ira abbandona Excalibur tra i due amanti, coricati nella foresta, infiggendola come fece suo padre nella terra; la stabilit\u00e0 del regno \u00e8 infranta. Morgana con l'inganno riesce a concepire un figlio dal fratellastro, che in quanto figlio del Re \u00e8 erede al trono di Camelot; inoltre, riesce a corrompere diversi cavalieri della tavola rotonda prima fedeli ad Art\u00f9.\nIniziano carestie, la gente \u00e8 ridotta in povert\u00e0 e fame; Camelot \u00e8 in decadenza. Art\u00f9 \u00e8 ormai quasi infermo, senza pi\u00f9 la guida di Merlino e l'amore di Ginevra, che pentita si chiude in un convento. Anche Lancillotto vaga senza meta, disperato per aver tradito il suo Re. Ormai la speranza sembra aver abbandonato ogni cosa, Morgana e il suo crudele figlio, Mordred, sembrano aver vinto, ma una luce resta ancora accesa: un cavaliere di nome Parsifal (che precedentemente era stato lo scudiero di Lancillotto) riesce a trovare il Santo Graal, grazie al quale ridona energia e vita al morente Art\u00f9, e quindi alla sua terra, che con lui \u00e8 un tutt'uno.Il Re ricostruisce l'esercito, recupera Excalibur dalla moglie Ginevra, la quale aveva conservato la spada nel convento, e si uniscono a lui anche Lancillotto, il padre adottivo e il fratello adottivo Kay; quindi marcia verso le truppe di Mordred per la battaglia finale di Camlann. Inoltre l'affetto di Art\u00f9 riesce a liberare lo spirito di Merlino. Il mago fa visita a Morgana in sogno e la inganna a sua volta, annullando la magia con cui la donna aveva bloccato il suo invecchiamento (e sar\u00e0 proprio Mordred, orripilato dalla vista della madre invecchiata, a ucciderla) ed invocando una fitta nebbia che ostacoler\u00e0 le altrimenti troppo numerose truppe di Mordred. Alla fine della cruenta battaglia, ferito mortalmente da Mordred, che uccide a sua volta, Art\u00f9 viene trasportato nell'isola immortale di Avalon, mentre Parsifal, su suo ordine, rigetta Excalibur nel lago ove viene ripresa dalla Dama: risorger\u00e0 solo quando \"un giorno verr\u00e0 un altro re\".\nMusiche.\nLa colonna sonora originale \u00e8 di Trevor Jones, ma alcuni tra i momenti pi\u00f9 suggestivi sono accompagnati da brani di Wagner (Tristano e Isotta, Parsifal e Marcia funebre di Sigfrido), e dai Carmina Burana di Carl Orff. Questi ultimi guadagnarono fama internazionale grazie all'impiego nel film.\nProduzione.\nLa sceneggiatura \u00e8 stata scritta da Rospo Pallenberg e da John Boorman, ed \u00e8 principalmente un adattamento all'opera di Thomas Malory, \"La morte di Art\u00f9\" (1469-70).\nIl film \u00e8 stato girato in Irlanda, precisamente nelle contee di Wicklow, Tipperary e di Kerry. Il Cahir Castle \u00e8 stato scelto come sede per il castello di Leodegrance, dove nel suo fossato, Uryens nomin\u00f2 Re Art\u00f9 cavaliere.\n\"Excalibur\" \u00e8 stato il film pi\u00f9 visto durante il weekend in cui \u00e8 uscito nelle sale cinematografiche, 10\u201312 Aprile 1981, incassando $34.967.437 negli Stati Uniti.\nNel cast ci sono diversi attori all'epoca non ancora famosi come Helen Mirren, Gabriel Byrne, Patrick Stewart, Ciaran Hinds e Liam Neeson.\nDistribuzione.\nPresentato in concorso al 34\u00ba Festival di Cannes, ha valso al regista un premio per il contributo artistico.\nDifferenze dal libro al film, discordanze storiche e dal canone medioevale.\nIl film nonostante presenti una storia Arturiana abbastanza vero simile, taglia e modifica moltissimi aspetti, vicende e personaggi del libro e del canone originale.\nRecensioni.\nExcalibur \u00e8 stato il film numero uno durante il weekend di apertura del 10-12 aprile 1981, guadagnando alla fine $ 34.967.437 negli Stati Uniti. Su\u00a0Rotten Tomatoes\u00a0ha una valutazione dell'80% \"Certificato fresco\" basato su 45 recensioni. Su\u00a0Metacritic\u00a0ha un punteggio del 56% in base alle recensioni di 10 critici.\nRoger Ebert l'ha definita sia una \"visione meravigliosa\" che \"un disastro\". Approfondendo ulteriormente, Ebert ha scritto che il film \u00e8 stato \"un resoconto dell'andirivieni di figure arbitrarie, incoerenti e oscure che non sono eroi ma semplicemente giganti impazziti. Tuttavia, \u00e8 meraviglioso da guardare\". Vincent Canby\u00a0ha scritto che mentre Boorman prendeva sul serio i miti arturiani, \"li ha usati con una pretenziosit\u00e0 che oscura la sua visione\". Nella sua recensione su\u00a0The New Yorker,\u00a0Pauline Kael\u00a0ha scritto che il film aveva una sua \"folle integrit\u00e0\", aggiungendo che le immagini erano \"appassionate\" con una \"qualit\u00e0 ipnotica\". Secondo lei, il dialogo era \"quasi atroce\". Ha concluso scrivendo che \"Excalibur\u00a0\u00e8 tutte le immagini che lampeggiano... Ci manca l'intensit\u00e0 drammatica che ci aspettiamo che le storie abbiano, ma c'\u00e8 sempre qualcosa da guardare\".\nAltri hanno elogiato l'intero film, con Variety che lo ha definito \"una miscela quasi perfetta di azione, romanticismo, fantasia e filosofia\". Sean Axmaker di\u00a0Parallax View\u00a0ha scritto \"Il magnifico e magico Excalibur di John Boorman \u00e8, a mio avviso, la pi\u00f9 grande e ricca incarnazione cinematografica della storia spesso raccontata\". In una recensione successiva sull'uscita del film in DVD, David Lazarus di Salon ha notato il contributo del film al genere fantasy, affermando che si trattava di \"una lussureggiante rivisitazione della leggenda di Re Art\u00f9 che stabilisce un record tra i film di spada e stregoneria. \" Uno studio di Jean-Marc Elsholz dimostra quanto il film Excalibur sia stato ispirato dalla tradizione romanza arturiana e dalle sue intersezioni con le teorie medievali della luce, in particolare nella narrativa estetica/visiva del film di Boorman piuttosto che nella sola trama\".\nChristopher John ha recensito\u00a0Excalibur\u00a0in\u00a0Ares Magazine\u00a0#9 e ha commentato che \"Excalibur\u00a0\u00e8 un film incredibilmente grande e un pezzo di cinema incredibilmente intricato e affascinante. \u00c8 un bel prologo per l'ondata di film fantasy in attesa di uscita quest'anno\".\nIl film ha caratterizzato molti attori all'inizio della loro carriera che in seguito sono diventati molto famosi, tra cui\u00a0Helen Mirren,\u00a0Patrick Stewart,\u00a0Liam Neeson,\u00a0Gabriel Byrne e\u00a0Ciar\u00e1n Hinds. Per la sua interpretazione di Merlino,\u00a0Nicol Williamson\u00a0ha ricevuto ampi consensi. Il Times\u00a0nel 1981 scrisse: \"Gli attori sono guidati dall'arguto e perspicace Merlino di Williamson, mancato ogni volta che \u00e8 fuori dallo schermo\".\nNel 2009,\u00a0Zack Snyder\u00a0disse che\u00a0Excalibur\u00a0era il suo film preferito, definendolo \"l'incontro perfetto tra film e mitologia\"."}
{"id": "787749", "revid": "436907", "url": "https://it.wikipedia.org/wiki?curid=787749", "title": "My Way (Limp Bizkit)", "text": "My Way \u00e8 un singolo del gruppo musicale statunitense Limp Bizkit. \u00c8 il quarto singolo estratto dal loro terzo album in studio, \"Chocolate Starfish and the Hot Dog Flavored Water\".\nLa canzone.\nDel singolo esistono tre versioni, ma solo due furono utilizzate. La versione con copertina argentata contiene un remix della canzone, realizzato da William Orbit.\nTracce.\nTracce della versione con copertina dorata (Gold).\nSul disco \u00e8 scritto \"Counterfeit\" (Lethal Dose Mix) ma in realt\u00e0 \u00e8 la versione originale da \"Three Dollar Bill, Yall$\" (1997).\nStile musicale.\nLa canzone \u00e8 caratterizzata da un riff di chitarra distorta nel ritornello. Inoltre DJ Lethal suona e scratcha sulla base di un campionamento di \"My Melody\" di Eric B. &amp; Rakim (da un loro celebre album del 1987, \"Paid in Full\").\nIl video.\nIl video per \"My Way\", diretto da Fred Durst, si discosta dal tono in apparenza serio dei testi. Secondo Durst, ci\u00f2 \u00e8 stato fatto perch\u00e9 \"i gruppi musicali tendono a prendersi troppo sul serio\". Lo dice anche il tema della canzone, che caratterizza un video che non segue a prima vista un tema specifico.\nAll'inizio Durst e Wes Borland parlano di ci\u00f2 che si dovrebbe fare per il clip. Poi il primo suggerisce di mettere gi\u00f9 un 'guardaroba' di idee. Cos\u00ec il video mostra il gruppo in diversi look ed atteggiamenti, tra cui:\nAlla fine della scena in moto si alzano e se ne vanno, apparentemente nervosi. Finita la scena in caverna, uno di loro prende un macigno e lo getta su un altro. Alla fine della scena in orchestra se ne vanno senza fare altro.\nNel video si vedono anche i Bizkit in vari costumi, tra cui uno da cavallo."}
{"id": "787764", "revid": "767487", "url": "https://it.wikipedia.org/wiki?curid=787764", "title": "Manolo Pestrin", "text": "Carriera.\nInizia nei campi di periferia della Capitale con la Roma Alessandrino prima e con la Pro Calcio poi. Nell'estate del 1992, a 13 anni, entra nelle giovanili della Lazio, restandovi per una sola stagione sotto la guida del tecnico Troilo. L'anno seguente la societ\u00e0 biancoceleste lo mander\u00e0 in prestito al settore giovanile della Polisportiva Monterotondo con cui avr\u00e0 la sua crescita calcistica, tanto da debuttare tre anni dopo nel Campionato Nazionale Dilettanti. Alla fine della quarta stagione consecutiva con il Monterotondo, nel 1997 approder\u00e0 nel calcio professionistico. L'occasione gli viene offerta dal Castel di Sangro con cui debutter\u00e0 in Serie B nella stagione 1997-1998. Retrocesso subito in Serie C1, rimane per altre due stagioni tra i giallorossi.\nNel 2000 passa al Lanciano, dove disputa due campionati, in Serie C2 e Serie C1, da titolare. Nel gennaio del 2003 viene acquistato dal Palermo, con cui gioca 4 partite nella seconda met\u00e0 del campionato di Serie B.\nLa stagione successiva torna in Serie C1, nel , con cui conquista subito la promozione e disputa due campionati di Serie B da titolare. Nel gennaio del 2007 viene preso in prestito dal , nel mercato di riparazione, con una clausola di riscatto totale del cartellino a fine stagione.\nEsordisce in Serie A in Messina-Roma del 14 gennaio 2007. Al termine della stagione, dopo 16 presenze nella massima divisione terminata con la retrocessione in Serie B, la squadra peloritana riscatta totalmente il cartellino.\nDopo la seconda stagione con la maglia dei siciliani firma, il 21 luglio 2008, con la un contratto biennale.\nIl 15 gennaio 2010 viene ufficializzata la sua cessione al in prestito con diritto di riscatto. Con la maglia granata esordisce il giorno successivo in Torino- (4-1). In seguito il Torino non esercita il diritto di riscatto e alla fine del campionato torna alla .\nDopo 13 presenze, il 28 gennaio 2011 passa a titolo definitivo al Frosinone. Tre giorni dopo esordisce con la nuova maglia in Frosinone-Atalanta (0-1), chiudendo la stagione in gialloblu con 17 presenze.\nIl 2 agosto passa alla in uno scambio con il Frosinone che vede coinvolto anche Mat\u00edas Miramontes.\nSvincolatosi dalla Cremonese, il 21 settembre 2012 si accorda con la .\nIl 27 agosto 2013 passa all', in Lega Pro Prima Divisione.\nIl 30 gennaio 2014 firma un contratto con la Salernitana. e il 3 luglio 2015 rinnova il contratto\nL'8 giugno 2016 conquista la salvezza ai play-out contro la vincendo la doppia sfida.\nDopo la salvezza, decide di non rinnovare con il club granata e si trasferisce alla in Lega Pro, dove disputa 32 partite con la maglia azzurro stellata, giocando anche i playoff dove la formazione di Gianluca Grassadonia viene estromessa dal Cosenza Calcio.\nNell'estate del 2017 si accorda con il , formazione militante in Serie D. Nell'estate 2019 far\u00e0 il suo primo esordio in Europa League con il Tre Fiori squadra sammarinese in cui gioca.\nAllenatore.\nIl 12 febbraio 2020 diventa viceallenatore del , agli ordini del capoallenatore Alberto Mariani.\nStatistiche.\nPresenze e reti nei club.\n\"Statistiche aggiornate al 20 settembre 2019.\""}
{"id": "787766", "revid": "1305772", "url": "https://it.wikipedia.org/wiki?curid=787766", "title": "Rock 'n' Roll High School", "text": "Per Rock 'n' Roll High School si pu\u00f2 intendere:"}
{"id": "787767", "revid": "400694", "url": "https://it.wikipedia.org/wiki?curid=787767", "title": "Icheb", "text": "Icheb \u00e8 un personaggio immaginario dell'universo fantascientifico di \"Star Trek\". Icheb \u00e8 un ex drone Borg e pupillo di Sette di Nove. Appare nelle serie televisive ', interpretato da Manu Intiraymi e Mark Bennington, e ', interpretato da Casey King.\nStoria.\nIcheb viene \"adottato\" dalla USS Voyager in seguito al ritrovamento di un cubo Borg alla deriva nello spazio il cui equipaggio adulto era stato sterminato da un virus del quale il giovane Borg era portatore. Insieme ad altri bambini Borg, Icheb viene accolto dall'equipaggio della Voyager ed instaura subito un forte legame con Sette di Nove.\nIl giovane dimostrer\u00e0 sin dai primi momenti di possedere spiccate doti di intelligenza ed intraprendenza che lo porteranno a maturare il desiderio di arruolarsi nella Flotta Stellare.\nDurante il viaggio di ritorno verso la terra la Voyager trover\u00e0 il pianeta natale di Icheb, il ragazzo, su iniziativa del Capitano Janeway, verr\u00e0 riconsegnato ai genitori; essi per\u00f2 invece di accogliere con s\u00e9 il proprio figlio lo prepareranno nuovamente all'assimilazione da parte dei Borg, i quali, una volta assimilato il giovane avrebbero dovuto contrarre il virus letale che i genitori del giovane avevano inserito nel suo DNA. Sette di Nove scoprir\u00e0 il terribile gioco a cui i genitori di Icheb stavano sottoponendo il ragazzo e riuscir\u00e0, con l'aiuto del Capitano Janeway, a scongiurare il peggio e a riportare il giovane a bordo della Voyager con la quale continuer\u00e0 il viaggio fino all'arrivo nel quadrante Alfa.\nNella serie \"\" viene rivelato che, dopo il ritorno della Voyager sulla Terra, Icheb \u00e8 ufficialmente entrato a far parte della Flotta Stellare e, negli anni a seguire, \u00e8 diventato l'ufficiale scientifico della nave \"USS Coleman\", col rango di tenente. Purtroppo la vita del giovane ufficiale finisce in tragedia nel 2386, quando cade vittima di un gruppo di contrabbandieri che commerciano in impianti Borg: dopo essere stato attirato con l'inganno in una trappola, Icheb viene disumanamente sottoposto a un'estrazione degli impianti che lo lascia orribilmente sfigurato e moribondo. Prossimo a morire, viene raggiunto da Sette di Nove che, non potendo fare nulla per salvarlo, pu\u00f2 solo esaudirne la richiesta di risparmiargli ulteriori sofferenze, uccidendolo subito. La sua morte \u00e8 un colpo terribile per donna, che di fatto lo considerava suo figlio e quindi passa i successivi tredici anni a dare la caccia ai suoi assassini del ragazzo, fino a che, nel 2399, Sette di Nove rintraccia la loro leader, Bjayzl, e la uccide."}
{"id": "787768", "revid": "1234826", "url": "https://it.wikipedia.org/wiki?curid=787768", "title": "Pietro Morando", "text": "Biografia.\nNasce nel quartiere Orti di Alessandria, frequenta nella citt\u00e0 natale le scuole superiori. Trascorre tutta la vita nella citt\u00e0 natale effettuando lunghi viaggi in Francia e Oltreoceano. Studia saltuariamente all'Accademia Albertina di Torino; una borsa di studio (1913) gli permette di iscriversi ai corsi di pittura all'Accademia di Belle Arti di Brera a Milano.\nConosce Angelo Morbelli di cui frequenta lo studio e condivide, temporaneamente, la passione per il divisionismo.\nIl suo amore per il disegno lo porter\u00e0 a produrre numerosissimi lavori, anche utilizzando i miseri mezzi di fortuna che il primo conflitto mondiale gli permette. Realizza cos\u00ec tragici disegni di guerra (quasi un \"reportage\") che saranno poi pubblicati nel volume \"I Giganti\", con la presentazione dello scultore Leonardo Bistolfi di Casale Monferrato.\nPer decenni frequenta lo studio milanese di Carlo Carr\u00e0, con cui divide, oltre che l'amicizia, anche confronti e scambi culturali in materia di pittura.\nSi distingue per un suo stile semplice e incisivo e dal colore intenso e i tratti decisi, con cui d\u00e0 forza e vita, ma anche poesia, ai suoi soggetti, quasi sempre la povera gente, facchini e contadini, oltre agli scorci della sua citt\u00e0 e della campagna monferrina.\nEspone alla Promotrice di Torino dal 1920 e partecipa alla Quadriennale di Roma e alla Triennale di Milano. Espone alla Biennale di Venezia nel 1924, 1926, 1928, 1932, 1934, 1948, 1950, 1956. Le mostre alla promotrice degli anni cinquanta, sono realizzate assieme al pi\u00f9 giovane alessandrino Franco Sassi, allievo di Bozzetti e grande estimatore del pittore in questione.\nOpere di Morando si trovano presso il Museo storico italiano della guerra di Rovereto nonch\u00e9 alla pinacoteca civica di Alessandria."}
{"id": "787772", "revid": "1957733", "url": "https://it.wikipedia.org/wiki?curid=787772", "title": "Mental Aquaducts", "text": "Mental Aquaducts \u00e8 un demo del gruppo musicale statunitense Limp Bizkit, registrato nel 1995.\nIl disco.\nSi tratta dell'unica pubblicazione del gruppo a figurare il chitarrista Rob Waters e presenta quattro brani originariamente composti dal cantante Fred Durst per altri gruppi, e poi riveduti e corretti. Il demo fu mandato ai Korn prima di un loro concerto a Jacksonville, ma all'inizio non furono convinti dall'ascolto.\nIl brano d'apertura \"Armpit\" \u00e8 stato registrato nuovamente ed inserito come bonus track dell'edizione giapponese di \"Results May Vary\" (2003), mentre \"Blind\" fu incisa nuovamente per l'album \"Three Dollar Bill, Yall$\" (1997)."}
{"id": "787773", "revid": "932277", "url": "https://it.wikipedia.org/wiki?curid=787773", "title": "Favor creditoris", "text": "Si dice favor creditoris il termine di adempimento di un'obbligazione stabilito \"a favore del creditore\".\nA differenza del termine \"favor debitoris\" (da non confondere con il principio del \"favor debitoris\"), il creditore pu\u00f2 esigere immediatamente la prestazione mentre il debitore non pu\u00f2 adempiere anticipatamente allo scadere del termine senza lo specifico consenso del creditore.\nNell'ordinamento italiano la normativa del \"tempo dell'obbligazione\" \u00e8 presente nel codice agli articoli 1183-1187."}
{"id": "787774", "revid": "327773", "url": "https://it.wikipedia.org/wiki?curid=787774", "title": "Campo solcato", "text": "Con campo solcato si intende una microforma di carsismo superficiale. I campi solcati hanno dimensioni da centimetri a metri e si suddividono in tre tipi principali: \nSuddivisione.\nFra i campi solcati liberi sono comuni:\nFra i campi solcati semiliberi la forma pi\u00f9 comune sono le vaschette di corrosione (Kamenitza), cavit\u00e0 chiuse a perimetro subcircolare con fondo piatto e di dimensione centimetrica.\nFra i campi solcati coperti si distinguono varie forme arrotondate (Rundkarren). Esse derivano per la maggior parte da campi solcati liberi o semiliberi.\nNon legati alla copertura del suolo, ma alla presenza di fratture, sono"}
{"id": "787775", "revid": "287204", "url": "https://it.wikipedia.org/wiki?curid=787775", "title": "Preah Khan", "text": "Preah Khan (in lingua khmer:\u1794\u17d2\u179a\u17b6\u179f\u17b6\u1791\u1796\u17d2\u179a\u17c7\u1781\u17d0\u1793), a volte trascritto come Prah Khan, \u00e8 uno dei complessi architettonici pi\u00f9 estesi di Angkor, in Cambogia. Costruito verso la fine del XII secolo da Re Jayavarman VII, \u00e8 situato a nord est di Angkor Thom e appena a ovest del baray Jayatataka, cui era collegato. Il disegno del complesso ha un solo livello, non presenta cio\u00e8 i livelli sovrapposti caratteristici dei \"templi-montagna\".\nUna serie di gallerie rettangolari concentriche circondano un santuario buddista con una torre centrale, ma la disposizione \u00e8 resa meno lineare, quasi caotica, dalla compresenza di edifici e templi induisti satelliti dello stesso periodo e da numerosi altri aggiunti in seguito. Come il vicino Ta Prohm, Preah Khan \u00e8 rimasto in gran parte non restaurato e tra le rovine sono cresciuti alberi ed arbusti.\nStoria.\nPreah Khan fu costruito sul luogo della vittoria di Jayavarman VII sugli invasori ch\u0103m avvenuta nel 1181. Secondo Coed\u00e8s il nome moderno, che significa \"Spada Sacra\", \u00e8 derivato in modo insolito dal significato del termine originario \"Nagara Jayasri\" (\"Citt\u00e0 Santa della Vittoria\"), citt\u00e0 reale provvisoria dopo l'assunzione del titolo di Re dei Khmer da parte di Jayavarman VII.\nChe Preah Khan sia stata residenza reale \u00e8 testimoniato anche dagli ingressi che scavalcano il fossato che circonda il recinto esterno, ornati da due file contrapposte di statue gigantesche che tirano un enorme N\u0101ga, presenti anche in Angkor Thom, Banteay Chhmar e Preah Khan di Kompong Svay, ma non in templi ordinari di dimensioni comparabili dello stesso periodo quali Ta Prohm.\nIl sito potrebbe esser stato occupato in precedenza dal palazzo reale di Yasovarman II e Tribhuvanadityavarman.\nLa stele di fondazione del tempio, scoperta il 13 novembre 1939 da Maurice Glaize (sovrintendente di Angkor tra il 1937 e il 1945) e classificata come K.908, ha fornito molte informazioni sulla sua consacrazione, la sua storia e su come veniva amministrato: l'immagine principale riporta il Bodhisattva Avalokite\u015bvara nelle sembianze del padre del re, Dharanindravarman II, e la dedica del tempio, datata 1191 (la madre era stata commemorata allo stesso modo nel Ta Prohm 5 anni prima e le prime 18 stanze del testo della stele sono quasi identiche a quelle corrispondenti della stele del Ta Prohm).\nPreah Khan non fu quindi solo un centro religioso, ma anche amministrativo e culturale: secondo un'iscrizione vi erano occupate 97.840 persone tra funzionari e servitori, inclusi 1000 danzatori e 1000 insegnanti.\nIl tempio \u00e8 ancora in larga parte non restaurato: inizialmente fu effettuata una ripulitura, tra il 1927 e 1932, cui segu\u00ec un restauro parziale secondo il metodo dell'anastilosi nel 1939. Da allora sono state rimosse alcune statue non incorporate in costruzioni, per salvaguardarle da furti e danneggiamenti, e sono stati effettuati ulteriori lavori di consolidamento e restauro. In tutto questo tempo, i sovrintendenti hanno tentato di mantenere un equilibrio tra il restauro e il mantenimento della condizione selvaggia nella quale il tempo fu scoperto, che dona un fascino particolare a costruzioni come questa, perdute nella giungla.\nA partire dal 1991 la manutenzione del sito \u00e8 stata assunta dal World Monuments Fund, promotore di una serie di campagne di restauro. Il World Monuments Fund ha continuato a mantenere un approccio genericamente cauto, nella convinzione che un'attivit\u00e0 di restauro su larga scala sarebbe stata inevitabilmente invasiva e frutto di supposizioni, preferendo invece rispettare l'aspetto di edificio in rovina ormai connaturato al tempio.\nDescrizione del complesso.\nNel tempio ci sono altari dedicati a oltre 400 divinit\u00e0, ognuno dei quali veniva provvisto di cibo, vestiario, profumi e perfino zanzariere. La compresenza di santuari buddisti e induisti testimonia il clima di tolleranza religiosa patrocinato da Jayavarman VII.\nIl muro esterno, l'approdo e gli ingressi.\n Il complesso occupa un'area di approssimativamente 56 ettari, racchiusa da un muro esterno in laterite (quarto recinto) alto in media circa 3,5 metri, che misura 700 per 880 metri circondato da un fossato largo 40 metri. Al suo lato esterno si appoggiano garu\u1e0da alti quanto il muro che stringono la coda di un n\u0101ga in ciascuna mano, levata in alto, mentre ne schiacciano il corpo con le zampe. Le statue distano 50 metri l'una dall'altra, in totale sono 72. quelle ai quattro angoli sono ancora pi\u00f9 grandi, fino a 5 metri di altezza. Il restauro di molti garuda \u00e8 stato possibile grazie ad un progetto di \"adozione a distanza\".\nPoco ad est dell'ingresso orientale del Preah Khan si trova un approdo terrazzato, ornato da leoni guardiani e naga come quello sul Srah Srang, che d\u00e0 sul baray Jayatataka, attualmente prosciugato, che misurava 3,5 per 0.9\u00a0km. L'approdo rendeva possibile uno spettacolare accesso in barca al tempio di Neak Pean, costruito su un'isola artificiale al centro del baray.\nSecondo la regola dei templi Khmer, Preah Khan \u00e8 orientato da est ad ovest. A est si trova l'ingresso principale, ma vi \u00e8 un ingresso per ciascuno dei Punti cardinali (attualmente l'ingresso da cui si entra in visita al tempio \u00e8 solitamente quello ovest). Ogni ingresso, costituito da un gopura, \u00e8 preceduto da un ponte lastricato che valica il fossato, con le decorazioni descritte nel paragrafo precedente (in realt\u00e0 i ponti degli ingressi est e ovest erano vere e proprie dighe).\nTra l'approdo e il ponte orientale vi sono circa 200 metri; la strada lastricata \u00e8 in parte delimitata ai lati da due file di colonnine di sezione quadrata che raffigurano una creatura dal torso umano, le gambe di garu\u1e0da e una testa leonina, sormontate da nicchie che contenevano immagini di Buddha, distrutte nel successivo periodo di ritorno all'Induismo.\nIl terzo recinto.\nIl gopura dell'ingresso orientale \u00e8 il pi\u00f9 sontuoso. Vi fu rinvenuto uno dei capolavori dell'arte plastica Khmer: la statua inginocchiata del Bodhisattva femminile Prajnaparamita, ora esposta al Museo Guimet a Parigi, in copia al Museo Nazionale di Phnom Penh.\nA circa met\u00e0 della strada che porta al terzo recinto (che non si trova al centro dell'area circoscritta dal recinto esterno, ma alquanto spostato a ovest), sul lato nord, vi \u00e8 una \"Dharmasala\" (\"Casa del Fuoco\") simile a quella del Ta Prohm. Lo spazio compreso tra il quarto e il terzo recinto, attualmente occupato dalla foresta, era in origine occupato dalle abitazioni della citt\u00e0 vera e propria, costruita con materiali deperibili come il legno.\nIl muro in laterite del terzo recinto misura 215 per 165 metri. Su ciascuno dei quattro lati si apre un gopura, quello orientale \u00e8 il maggiore e pi\u00f9 elaborato: \u00e8 composto da 3 torri e 2 padiglioni alle estremit\u00e0, il tutto connesso da una galleria, per una estensione in ampiezza di circa 100 metri.\nTra la torre centrale e quella meridionale ci sono due famosi alberi del cotone (Bombax ceiba). Uno dei due attualmente \u00e8 morto, ma le radici sono state lasciate al loro posto. Forse dovranno essere rimossi per prevenire un ulteriore danneggiamento della struttura. Il gopura \u00e8 preceduto da una terrazza a forma di croce, con una balaustrata ornata da naga e leoni.\nDal lato opposto del terzo recinto, il gopura occidentale esibisce sul frontone a ovest un bassorilievo che raffigura probabilmente la battaglia di Lanka, dal R\u0101m\u0101ya\u1e47a, su quello a est una partita di un gioco simile agli scacchi giocata su una barca (raffigurazioni simili si trovano nell'Angkor Wat).\nIl lato esterno \u00e8 sorvegliato da due dvarapalas, attualmente senza testa.\n Proseguendo dal gopura orientale lungo l'asse principale, si incontra subito un largo edificio, contenente quattro cortili, separati dai 24 pilastri che circondano ciascun cortile a formare una galleria. \u00c8 chiamato Sala delle Danzatrici, per i fregi delle apsaras danzanti che lo ornano.\nA nord della Sala delle Danzatrici vi \u00e8 un edificio a due piani, circondati da fitte colonne. Non ci sono altri esempi di edifici simili in Angkor, sebbene vi siano tracce di edifici simili in Ta Prohm e Banteay Kdei. Freeman e Jacques ipotizzano possa essersi trattato di un granaio.\nIl resto dello spazio tra il terzo e il secondo recinto \u00e8 occupato da piscine (attualmente asciutte), in ciascuno dei quattro angoli, e da templi induisti satelliti a nord, sud e ovest. Il tempio settentrionale \u00e8 dedicato a Shiva. Il suo frontone occidentale riporta Vishnu reclinato, quello orientale una raffigurazione della Trinit\u00e0 ind\u00f9: Vishnu, Shiva e Brahm\u0101. Il tempio occidentale, dedicato a Vishnu, riporta sul frontone dell'apertura a ovest Krishna che scala il monte Govardhana. Presso l'entrata orientale vi \u00e8 invece un lungo piedistallo con tre statue (secondo un'iscrizione sulla porta si tratta di R\u0101ma, Lakshmana e S\u012bt\u0101). Il tempio meridionale \u00e8 dedicato a re e regine del passato ma l'accesso \u00e8 bloccato.\nI due recinti pi\u00f9 interni e il santuario centrale.\nTra la Sala delle Danzatrici e il muro del secondo recinto vi \u00e8 un cortile con due biblioteche. Vi si proietta il gopura orientale che costituisce l'ingresso al secondo recinto. Si tratta di uno dei pochi gopura angkoriani con importanti decorazioni interne, con garu\u1e0das scolpiti agli angoli del cornicione. Le immagini del Buddha presenti sulle colonne furono modificate in eremiti durante il regno di Jayavarman VIII.\nTra il muro del secondo recinto (misurante 85 per 76 metri) e quello del primo (di 62 per 55 metri) sul lato orientale vi sono una serie di opere posteriori che impediscono l'accesso e nascondono alcune delle decorazioni originali. Secondo e primo recinto hanno nel lato interno una galleria con colonne, come nel Bayon. In un vestibolo del gopura orientale pi\u00f9 interno si trovava la gi\u00e0 citata stele di fondazione, delle stesse dimensioni di quella del Ta Prohm, 2 metri di altezza e circa 0,60 in larghezza.\nDa qui \u00e8 possibile una vista d'infilata attraverso l'asse est-ovest del recinto interno. Esso venne pressoch\u00e9 intasato con la costruzione di edifici posteriori, attualmente in condizioni non troppo buone. \u00c8 suddiviso in quattro parti da una galleria a forma di croce. Nelle mura della galleria e dell'interno del santuario centrale sono visibili numerosissimi fori, che un tempo servivano al fissaggio delle grandi placche in bronzo che in origine li ricoprivano (per decorare l'intero tempio ne furono usate 1500 tonnellate). Al centro del tempio si trova uno stupa probabilmente del XVI secolo, al posto della statua originaria del Buddha Avalokite\u015bvara con le fattezze del padre di Jayavarman VII, distrutta da Jayavarman VIII."}
{"id": "787776", "revid": "1543377", "url": "https://it.wikipedia.org/wiki?curid=787776", "title": "Claudio Misculin", "text": "Biografia.\nPartecip\u00f2 sin dall'inizio degli anni settanta alle iniziative che si andavano realizzando a Trieste nell'ospedale psichiatrico, dove nel 1971 era arrivato Franco Basaglia. Avvicinandosi all'esperienza di Marco Cavallo, segu\u00ec la scultura-simbolo in varie situazioni, come ad esempio quando venne portata a Roma nel 1981, poi rielabor\u00f2 personalmente e ripropose i temi della pazzia e della diversit\u00e0 in rappresentazioni teatrali, delle quali spesso curava o rielaborava i testi. \nFond\u00f2 nel 1992 il gruppo teatrale \"Accademia della Follia\", legata ai principi della riforma promossa dallo psichiatra Basaglia, del quale fu a lungo un collaboratore.\nLavor\u00f2 come regista, ad esempio dirigendo \"Stravaganza\", di Dacia Maraini e nel 2010 partecip\u00f2 con la sua compagnia al festival Internazionale a Ferrara dove port\u00f2 sia in scena sia in corso Martiri della Libert\u00e0, davanti alle persone che attendevano di entrare al teatro Comunale, un'anteprima di un lavoro su Alda Merini.\nAttivit\u00e0.\nCome attore partecip\u00f2 a quattro lungometraggi:\nPrese parte come protagonista a \"Mattintour\", film documentario (trasmesso in tv nel 2005, su Rai3) sulla compagnia teatrale spettacolo di danza, teatro e musica\nFu interprete, nel 2007, dello spettacolo di Giuliano Scabia \"La luce di dentro. Viva Franco Basaglia\", che \u00e8 stato descritto in un libro del 2010. Lo spettacolo \u00e8 stato portato in tourn\u00e9e in numerose citt\u00e0 italiane.\nRiconoscimenti.\nNel 2010 per la sua attivit\u00e0 con l'Accademia della Follia, da lui fondata, ricevette la Medaglia al merito del Presidente della Repubblica nel campo delle Arti, della Cultura e dello Spettacolo."}
{"id": "787778", "revid": "94902", "url": "https://it.wikipedia.org/wiki?curid=787778", "title": "Karl Kerenyi", "text": ""}
{"id": "787779", "revid": "124488473", "url": "https://it.wikipedia.org/wiki?curid=787779", "title": "Frisona", "text": "La vacca frisona \u00e8 una razza bovina. \nIn Italia pu\u00f2 a volte essere chiamata \"frisona italiana\" e comprendere la \"discendenza/ceppo\" italiana.\n\u00c8 una razza avente una sola attitudine, ovvero quella da latte che negli anni \u00e8 sempre stata migliorata fino a raggiungere un'altissima produzione di latte in buone condizioni di vita e con una giusta alimentazione (fonte?).\nCome tutte le razze da latte viene definita di tipo dolicomorfo perch\u00e9 ha una struttura morfologica lunga e sottile (longilinea), a livello respiratorio \u00e8 una razza iperossidativa, ha una respirazione veloce e un carattere frenetico.\nOrigine geografica.\nLa razza frisona \u00e8 originaria della regione della Frisia, a cavallo tra i Paesi Bassi e la Germania. \nLa zona \u00e8 particolarmente adatta all'allevamento bovino da latte, grazie al clima mite, che consente la crescita dei prati e pi\u00f9 in generale delle piante per il foraggio durante la maggior parte dell'anno. \nSolitamente in questa zona il sistema di allevamento \u00e8 semi-intensivo (sistema di allevamento in stalla e in prato quando il tempo lo permette che permette maggiori produzioni con un alto livello di benessere animale) e gli animali sono portati dalle stalle ai prati e viceversa.\nCaratteristiche.\nSin dalle origini l'aspetto esterno di questi animali \u00e8 stato proporzionato e forte, con buone dimensioni, soprattutto nell'addome. Il carattere \u00e8 vivace, ma nervoso. \nCaratteristica della razza \u00e8 la presenza di macchie bianche e nere che si alternano sul pelo e in alcunicasi possono essere macchie rosse sul manto bianco. Solitamente sono nettamente delineate le une rispetto alle altre con delle linee violacee aseconda del colore delle macchie.\nLe selezioni per un buon latte.\nI pregevoli risultati ottenuti dal bestiame olandese sono storicamente ascrivibili all'utilizzo di tori miglioratori o \"preferent\", che sono individuati sin dal 1910 tramite \"progeny test\" o confronto madri figlie.\nLa frisona olandese approd\u00f2 negli Stati Uniti nel 1621 al seguito dei coloni olandesi ma successivamente venne sterminata da una epidemia di pleuropolmonite.\nLe importazioni ripresero nella seconda met\u00e0 del 1800 e continuarono creando una base genetica di circa 8.000 soggetti su cui si basa la selezione del ceppo americano di frisona chiamato Holstein Friesian.\nLa selezione Holstein prevede inizialmente la creazione di un animale fortemente lattifero che, successivamente, prende in considerazione anche l'aspetto della longevit\u00e0 funzionale, curando arti e piedi, mammella e fertilit\u00e0.\nAltri ceppi locali della razza sono: la frisona austriaca, la frisona canadese, la frisona finnica, la frisona francese, la frisona inglese, la frisona israeliana, la frisona olandese, la frisona svedese, la frisona svizzera, la frisona tedesca. In Italia \u00e8 presente un ceppo, la frisona italiana, che in realt\u00e0 \u00e8 una popolazione geneticamente eterogenea in quanto derivata da processi di selezioni differenziata nelle varie regioni\nCaratteristiche morfologiche.\nLa valutazione morfologica viene espressa per tutte le femmine che abbiano partorito e per i maschi di oltre 18 mesi. La lunghezza media della gravidanza \u00e8 di 287 giorni.\nToro.\nLe caratteristiche morfologiche sono uguali per quanto riguarda il mantello, ecc., con ovvio riguardo alla mascolinit\u00e0 che si riflette in una maggior mole ed in una maggiore potenza di ogni singola parte.\nOrganizzazione degli allevatori.\nGli allevatori italiani sono associati sotto il nome di ANAFI. L'ANAFI \u00e8 per statuto un'associazione senza fini di lucro con sede a Cremona. Le sue attivit\u00e0 istituzionali sono: il processo selettivo della razza, la promozione, la valorizzazione e la diffusione della razza frisona italiana e dal 1999 della razza Jersey. L'Associazione nasce nel 1945 con la denominazione di \"Associazione Allevatori di Bovini di razza Pezzata Nera Italiana\" con i compiti di effettuare i controlli funzionali e di tenere il Libro Genealogico Nazionale. In seguito, nel 1957, diventa ANAFI, acronimo di Associazione Nazionale di Razza frisona Italiana. Ha l'incarico, assegnatole dall'allora Ministero dell'Agricoltura e Foreste, di gestire il \"Libro Genealogico\" della razza e di promuovere, attraverso l'attivit\u00e0 deliberativa della Commissione Tecnica Centrale del Libro Genealogico, la selezione della razza stessa. Uno dei capostipiti della frisona italiana, il toro Carnation Producer, venne acquistato negli U.S.A. dall\u2019allevamento della Bonifica Torre in Pietra.\nLibro Genealogico.\nIl Libro Genealogico rappresenta lo strumento per la selezione ai fini del miglioramento della razza frisona Italiana, ed ha la finalit\u00e0 di indirizzare sul piano tecnico, con particolare riguardo alla determinazione delle qualit\u00e0 genetiche dei riproduttori, l'attivit\u00e0 di selezione e produzione in seno alla razza, promuovendone nel contempo la valorizzazione economica. Esso mira alla conservazione della popolazione bovina di razza frisona Italiana, geneticamente distinta, definendone sul piano tecnico i criteri di miglioramento genetico.\nL'adesione al Libro Genealogico da parte degli allevatori \u00e8 volontaria.\nNel Libro Genealogico confluiscono tutti i dati dei Controlli Funzionali (anagrafici, riproduttivi e produttivi) e morfologici, riguardanti i soggetti iscritti che rappresentano la popolazione animale controllata."}
{"id": "787783", "revid": "1318658", "url": "https://it.wikipedia.org/wiki?curid=787783", "title": "Favor debitoris (termine)", "text": "Si chiama favor debitoris il termine di adempimento di un'obbligazione stabilito a favore del \"debitore\".\nCaratteristiche.\nA differenza del termine \"favor creditoris\", il creditore non pu\u00f2 esigere la prestazione prima dello scadere del termine, inoltre in caso di adempimento anticipato per volont\u00e0 del debitore egli non pu\u00f2 ripetere ci\u00f2 che ha versato, ma pu\u00f2, limitatamente all'eventuale perdita subita, ripetere il guadagno che il creditore ha conseguito in funzione dell'adempimento anticipato, secondo il disposto dell'art. 1185 del Codice civile.\nDeterminazione.\nNel caso il termine non venga determinato dalle parti, spetta al giudice stabilirlo, secondo la natura della prestazione e le circostanze.\nDecadenza.\nIl termine \"favor Debitoris\" decade - secondo l'art. 1186 - quando il debitore viene dichiarato insolvente o quando riduce le proprie garanzie."}
{"id": "787793", "revid": "436907", "url": "https://it.wikipedia.org/wiki?curid=787793", "title": "My Generation (Limp Bizkit)", "text": "My Generation \u00e8 un singolo del gruppo musicale statunitense Limp Bizkit. \u00c8 stato estratto dal loro terzo album in studio, \"Chocolate Starfish and the Hot Dog Flavored Water\" (2000).\nHa raggiunto la posizione numero 18 nella classifica Billboard Modern Rock Tracks.\nTracce.\nNe esistono due CD singoli, che differiscono per copertina e lista tracce.\nPart 1:\nPart 2:\nIl video.\nIl video di \"My Generation\" mostra i Limp Bizkit che si esibiscono dal vivo su uno stage in plexiglas, e in altre scene si vedono i loro fans in delirio. A met\u00e0 della canzone, ognuno dei Bizkit \u00e8 mostrato singolarmente e in dissolvenza. Poich\u00e9 nella canzone sono ripetute varie volgarit\u00e0 (tra cui la parola \"fuck\"), il video \u00e8 stato censurato pi\u00f9 volte."}
{"id": "787795", "revid": "125727840", "url": "https://it.wikipedia.org/wiki?curid=787795", "title": "Oma Desala", "text": "Oma Desala \u00e8 un personaggio fantastico della serie televisiva \"Stargate SG-1\". Ella \u00e8 un asceso, un essere incorporeo membro degli Antichi, i costruttori originali degli stargate. La squadra SG-1 la incontra per la prima volta nella puntata \"Istinto materno\". Oma persegue l'obiettivo di aiutare altri esseri ad ascendere al piano superiore di esistenza, dove attualmente vivono gli Antichi.\nNote Biografiche.\nDurante il primo incontro con la squadra SG-1, Oma Desala viveva sul pianeta Kheb, nel cui tempio veniva adorata come la forza generatrice, che Daniel Jackson identifica in Madre Natura. Si occup\u00f2 anche della protezione dell'Harcesis Shifu, figlio di Apophis e Amonet, il simbionte di Sha're, dalla quale le fu affidato. Quando tuttavia Daniel Jackson le chiede di potersi occupare del bambino, Oma Desala gli dimostra che non ne sarebbe capace, e attraversa lo stargate insieme al piccolo Harcesis, non prima di avere ucciso molti Jaffa che stavano compromettendo la missione dell'SG-1.\nOma Desala compare in molte puntate di Stargate SG-1, alcune volte solamente citata, mentre in molte altre assume un ruolo pi\u00f9 significativo. Essa infatti, tramite le sue potenzialit\u00e0 di Ascesa, spesso viola le regole dei suoi simili e aiuta gli \"inferiori\" ad \"ascendere\" ad un piano superiore di esistenza.\nTra i personaggi della serie che Oma Desala aiuta nell'ascensione vi sono:"}
{"id": "787797", "revid": "1104133", "url": "https://it.wikipedia.org/wiki?curid=787797", "title": "Life in Mono", "text": "Life in Mono \u00e8 il terzo album della cantante britannica Emma Bunton, pubblicato in Gran Bretagna il 4 dicembre 2006 per l'etichetta discografica Universal.\nDescrizione.\nPubblicato nel Regno Unito il 4 dicembre 2006, contemporaneamente alla partecipazione della cantante allo show televisivo \"Strictly Come Dancing\", versione inglese di \"Ballando con le stelle\". Come il precedente \"Free Me\", anche questo disco prende ispirazione dalle sonorit\u00e0 pop anni sessanta, come dimostra il primo singolo estratto, \"Downtown\", cover del popolare brano del 1964 interpretato da Petula Clark e all'epoca tradotto in italiano come \"Ciao, ciao\". Il brano \u00e8 stato scelto come singolo ufficiale del programma di beneficenza \"Children in Need\" ed \u00e8 entrato al terzo posto della classifica inglese. Il ricavato della vendita del singolo \u00e8 stato devoluto in beneficenza all'associazione.\nL'album \u00e8 stato accolto da recensioni nel complesso buone in Inghilterra, anche se non allo stesso livello dell'album precedente.\nNonostante il rilancio mediatico di Emma, ottenuto grazie al singolo e ai passaggi televisivi, l'album \u00e8 stato penalizzato da una data d'uscita troppo vicina all'intasato periodo natalizio e da una promozione incentrata pi\u00f9 sulle buone doti di ballerina dimostrate dalla cantante nel programma campione d'ascolti della BBC che sull'album stesso, debuttando cos\u00ec ad una deludente sessantacinquesima posizione della classifica britannica degli album. In realt\u00e0 in qualsiasi altro periodo dell'anno le 13.000 copie vendute durante la prima settimana di pubblicazione avrebbero garantito alla cantante un sicuro piazzamento in top 15 nell'album charts. Attualmente le vendite dell'album si aggirano intorno alle 60.000 copie vendute. Disco D'argento in Uk (60,000)\nA febbraio 2007 esce il nuovo singolo, la ballad \"All I Need to Know\", che non riesce a risollevare le sorti dello sfortunato album, debuttando al sessantesimo posto della classifica inglese.\nI dati di vendita sconfortanti e l'annuncio della sua prima gravidanza hanno portato la cantante a interrompere la promozione dell'album."}
{"id": "787805", "revid": "6923", "url": "https://it.wikipedia.org/wiki?curid=787805", "title": "Tarazona y el Moncayo", "text": "Tarazona y el Moncayo (in aragonese: \"Tarazona e o Moncayo\") \u00e8 una delle 33 comarche dell'Aragona, con una popolazione di 14.287 abitanti; suo capoluogo \u00e8 Tarazona.\nAmministrativamente fa parte della provincia di Saragozza, che comprende 17 comarche."}
{"id": "787809", "revid": "404449", "url": "https://it.wikipedia.org/wiki?curid=787809", "title": "Roberto Asquini", "text": "Carriera politica.\nRieletto a Montecitorio nel 1994, \u00e8 stato sottosegretario di Giulio Tremonti al ministero delle finanze durante il governo Berlusconi I.\nL'anno successivo \u00e8 stato eletto al Consiglio comunale di Udine e alla fine del 1995, dopo alcuni contrasti, ha rifiutato la ricandidatura al Parlamento.\nSubito dopo \u00e8 stato fra i fondatori di Linea Retta.\n\u00c8 noto in Friuli-Venezia Giulia per aver promosso e fatto approvare la legge per la riduzione del prezzo della benzina, operativa da oltre un decennio, per i cittadini della regione. \nNel 1998 \u00e8 stato eletto per la prima volta al Consiglio regionale del Friuli-Venezia Giulia, nelle liste di Forza Italia, ed \u00e8 divenuto presidente della Commissione Bilancio. Nel 2003 \u00e8 stato rieletto, divenendo vicepresidente dell'assemblea legislativa di Trieste. \u00c8 stato presidente del Comitato esecutivo Regionale Friuli-Venezia Giulia dei Circoli della Libert\u00e0. Nel 2008 \u00e8 stato ancora rieletto in Consiglio Regionale nelle liste del PdL e ha ricoperto l'incarico di Presidente del Gruppo misto durante tutta la legislatura."}
{"id": "787816", "revid": "35692", "url": "https://it.wikipedia.org/wiki?curid=787816", "title": "IBM PC XT", "text": ""}
{"id": "787823", "revid": "465169", "url": "https://it.wikipedia.org/wiki?curid=787823", "title": "Intimit\u00e0", "text": "La definizione di intimit\u00e0 \u00e8 complessa e riguarda vari ambiti delle umane relazioni. In generale essa si pu\u00f2 definire come una condizione di particolare vicinanza, fisica e/o emotiva, fra due esseri umani.\nSi pu\u00f2 parlare di intimit\u00e0, in considerazione del rapporto che permette a due o pi\u00f9 individui, data la loro confidenza di vivere quotidianamente gli uni accanto agli altri senza alcun disagio, in particolare nella vita domestica.\nIn senso romantico, l'intimit\u00e0 si ha quando la coppia si scambia effusioni, attenzioni reciproche o quando si trova in uno stato di particolare complicit\u00e0, affetto e comunicazione autentica e sincera dei sentimenti e delle sensazioni.\nL'intimit\u00e0, in questo senso, \u00e8 anche avvicinata, come sinonimo, alla sessualit\u00e0 di coppia, di cui essa esprime l'aspetto emotivo pi\u00f9 che quello strettamente erotico e fisico. Si dice, di una coppia affiatata, che essa gode di una buona intimit\u00e0; in questo senso la parola intimit\u00e0 \u00e8 utilizzata in modo appropriato solo con riferimento a una coppia che \u00e8 legata da una relazione profonda e di lunga durata."}
{"id": "787827", "revid": "599013", "url": "https://it.wikipedia.org/wiki?curid=787827", "title": "Andrew Johnson (calciatore)", "text": "\u00c8 primatista di reti (11) con la maglia del Fulham nelle competizioni calcistiche europee.\nCarriera.\nBirmingham.\nGli esordi di Johnson con il Birmingham City non furono dei migliori, dato che sbagli\u00f2 il rigore decisivo nella finale di League Cup 2001 contro il . A quell'errore seguirono solo poche apparizioni in prima squadra senza acuti, prima della cessione al Crystal Palace nel 2002, come parziale contropartita per l'acquisto di Clinton Morrison.\nCrystal Palace.\nCon la squadra di Londra segn\u00f2 due triplette consecutive: nel 5-0 contro il Brighton &amp; Hove Albion e contro il Walsall. Il tecnico Trevor Francis continu\u00f2 a tenerlo in panchina, lasciando titolare la coppia Akinbiyi-Adebola. Dopo l'esonero di Francis e l'arrivo in panchina di Steve Kember, Johnson trov\u00f2 il posto da titolare come seconda punta.\nL'anno seguente, sotto il nuovo allenatore Iain Dowie, Johnson in coppia con Neil Shipperley si laure\u00f2 capocannoniere della First Division 2003-04 con 32 gol, trascinando il Palace alla promozione in Premier League. Il Palace retrocesse immediatamente, con Johnson che riusc\u00ec a segnare 21 gol (di cui 8 su calcio di rigore), risultando il miglior marcatore inglese della Premiership.\nDopo la retrocessione, il 2 agosto 2005 firm\u00f2 un rinnovo del contratto per altri cinque anni. La stagione 2005-2006 mentre il Palace non riusc\u00ec a tornare subito nella massima serie. La mancata promozione segn\u00f2 la fine della sua avventura con gli \"Eagles\", e Johnson pass\u00f2 all'Everton per 8,6 milioni di sterline. \nEverton.\nJohnson conferm\u00f2 le sue doti di goleador segnando subito all'esordio, il 19 agosto 2006 nella vittoria contro il Watford, e soprattutto con la doppietta nel derby vinto per 3-0 contro il Liverpool. La sua prima stagione con i \"Toffees\", seppur con alcuni periodi no come le 12 partite senza segnare fra ottobre e dicembre, fu comunque positiva e si concluse con 9 gol in Premier League e 12 totali. Dopo un altro anno senza grandi acuti, viene ceduto al Fulham.\nFulham.\nJohnson viene ceduto al Fulham per 10.5 milioni di sterline e nella sua prima stagione al dimostra subito il suo valore e seppur non giocando una stagione memorabile riesce comunque a segnare 10 gol stagionali e a dimostrarsi un elemento fondamentale per il gioco fisico dei Cottagers che porter\u00e0 a conquistare la qualificazione in Europa League a fine stagione. Johnson ha cominciato bene anche la stagione 2009-2010 segnando in Europa League. Nella stagione 2010-2011 realizza il suo primo gol stagionale contro il Wigan(1-1). All'inizio della stagione 2011-2012 la sua posizione nel club viene messa in discussione a causa della scadenza del contratto. Johnson per\u00f2 risponde molto bene ed alla fine del mese di settembre ha gi\u00e0 totalizzato 10 presenze e 6 goal in Europa League. Il 2 ottobre, fresco della doppietta europea di Odense, realizza una tripletta nel derby ai danni del Queens Park Rangers nella grande vittoria per 6-0 dei Cottagers sui rivali.\nQueens Park Rangers.\nNel giugno 2012 non rinnova il suo contratto in scadenza con il Fulham e rimane quindi svincolato. Qualche giorno pi\u00f9 tardi firma un biennale con il Queens Park Rangers.\nRitorno al Crystal Palace.\nDopo essersi svincolato dal QPR, nel settembre 2014 si riaccasa al Crystal Palace, dove \u00e8 rimasto fino alla scadenza del contratto nel gennaio 2015, giocando solo una partita nella Coppa di Lega inglese."}
{"id": "787830", "revid": "1305772", "url": "https://it.wikipedia.org/wiki?curid=787830", "title": "Favor debitoris", "text": ""}
{"id": "787832", "revid": "2052878", "url": "https://it.wikipedia.org/wiki?curid=787832", "title": "Eat You Alive", "text": "Eat You Alive \u00e8 un singolo del gruppo musicale statunitense Limp Bizkit. \u00c8 stato estratto dal loro quarto album in studio, \"Results May Vary\".\nIl CD singolo per questa canzone contiene anche gli inediti \"Just Drop Dead\", dedicato al fallito rapporto tra Fred Durst e Britney Spears, e \"Shot\". Rispetto alla versione diffusa su Internet, quella ufficiale di \"Just Drop Dead\" ha un basso pi\u00f9 udibile ed \u00e8 presente una eco per il ritornello.\nVideo.\nEsistono due versioni del video: una con un'introduzione in cui compare Fred Durst sulla scena guidando un pickup in una foresta dove viene informato da un ragazzo che la band \u00e8 pronta per girare il video e si vede anche un cartello con scritto in grande \"Eat You Alive\".\nL'altra versione non comprende questa breve introduzione.\nSubito dopo Fred Durst inizia a cantare la canzone con un megafono, urlando anche contro l'attrice che compare nel video, Thora Birch. Al video ha partecipato anche Bill Paxton."}
{"id": "787833", "revid": "968255", "url": "https://it.wikipedia.org/wiki?curid=787833", "title": "Ildebrando", "text": "Biografia.\nFiglio del duca di Asti Sigiprando e nipote di Liutprando, intorno al 732 riusc\u00ec, insieme al duca di Vicenza Peredeo, a espugnare Ravenna. La conquista, che sembrava preludere all'unificazione dell'intera Italia sotto la corona longobarda, si rivel\u00f2 per\u00f2 effimera: dopo breve tempo la flotta di Venezia, chiamata in aiuto dall'esarca Eutichio e da papa Gregorio III, riport\u00f2 la capitale dell'Esarcato sotto l'autorit\u00e0 bizantina. Peredeo cadde e Ildebrando fu fatto prigioniero, ridando slancio ai bizantini tanto che il duca bizantino di Perugia, Agatone, tent\u00f2 la riconquista di Bologna, ma venne duramente sconfitto dall'esercito longobardo.\nNel 737 fu associato al trono per iniziativa della nobilt\u00e0 longobarda, in occasione di una grave malattia del suo predecessore. Secondo quanto riferisce Paolo Diacono, Liutprando, ristabilito, reag\u00ec dapprima infuriandosi, ma poi riconoscendo la necessit\u00e0 di quell'atto per garantire una successione pacifica (non avendo figli maschi).\nDopo la morte di Liutprando, nel 744 fu eletto re a Pavia, presso la chiesa di Santa Maria alle Pertiche davanti all'esercito in armi, tuttavia regn\u00f2 per otto mesi (da gennaio ad agosto), prima di essere deposto da quella parte dei duchi che miravano all'autonomia dei propri domini e a una politica di pace verso Roma e Bisanzio. La deposizione di Ildebrando, figura comunque incolore, segn\u00f2 una svolta nella politica longobarda, guidata sotto il lungo regno di Liutprando dall'espansionismo guerriero e dall'accentramento del potere."}
{"id": "787837", "revid": "1966911", "url": "https://it.wikipedia.org/wiki?curid=787837", "title": "Saccheddu", "text": "Saccheddu \u00e8 una frazione del comune di Sassari di 53 abitanti. \n\u00c8 situata a ridosso della SP18 nel territorio fra Bancali e Campanedda ad un'altitudine di circa 60 m s.l.m. La zona di Saccheddu \u00e8 caratterizzata da un terreno argilloso e calcareo ed ha una flora composta principalmente da lentischio, mirto e palme. Le specie faunistiche pi\u00f9 comuni sono la volpe, il coniglio e la lepre. Un'altra caratteristica della frazione \u00e8 il territorio pianeggiante che permette la coltivazione di molteplici variet\u00e0 di colture fra cui i vigneti.\nIn passato erano presenti una scuola elementare, un cimitero ed un convento del quale sono ancora visibili le mura."}
{"id": "787838", "revid": "110157", "url": "https://it.wikipedia.org/wiki?curid=787838", "title": "Comunidad de Calatayud", "text": "La Comunidad de Calatayud (in aragonese: \"Comunid\u00e1 de Calatay\u00fa\") \u00e8 una delle 33 comarche dell'Aragona, con una popolazione di 40.185 abitanti; suo capoluogo \u00e8 Calatayud.\nAmministrativamente fa parte della provincia di Saragozza, che comprende 17 comarche."}
{"id": "787842", "revid": "599013", "url": "https://it.wikipedia.org/wiki?curid=787842", "title": "Andrew James Johnson", "text": "Carriera.\nClub.\nInizi\u00f2 nel Norwich City, dove per\u00f2 non riusc\u00ec a esprimere al meglio le proprie potenzialit\u00e0, pertanto nel 1997 venne ceduto al Nottingham Forest.\nDopo pi\u00f9 di un centinaio di presenze nel Forest, in scadenza di contratto, al termine della stagione pass\u00f2 al West Bromwich Albion: qui guadagn\u00f2 il secondo posto utile per la promozione in Premiership.\nAndy Johnson ha raggiunto la sua centesima presenza nella Lega durante la stagione 2003-2004; ha disputato anche numerosi incontri con la nazionale che ha scelto, il , ma senza ancora segnare gol nelle competizioni internazionali.\nDa quando, nell'estate del 2006, \u00e8 passato al Leicester City, \u00e8 stato aspramente criticato per le sue prestazioni dalla tifoseria, in particolare nella sconfitta in trasferta per 2-1 subita dallo Sheffield Wednesday."}
{"id": "787848", "revid": "287204", "url": "https://it.wikipedia.org/wiki?curid=787848", "title": "Comunidad de Teruel", "text": "La Comunidad de Teruel (in aragonese: \"Comunid\u00e1 de Terg\u00fcel\") \u00e8 una delle 33 comarche dell'Aragona, con una popolazione di 43.273 abitanti; suo capoluogo \u00e8 Teruel.\nAmministrativamente fa parte della provincia di Teruel, che comprende 10 comarche."}
{"id": "787851", "revid": "963244", "url": "https://it.wikipedia.org/wiki?curid=787851", "title": "Vittoria, Principessa Reale del Regno Unito e Imperatrice di Germania", "text": ""}
{"id": "787852", "revid": "125417607", "url": "https://it.wikipedia.org/wiki?curid=787852", "title": "Fabrizio Del Noce", "text": "Biografia.\nFiglio del filosofo Augusto Del Noce e di Angiola Maria Odillo, divenne giornalista nei primi anni ottanta, in particolare come inviato speciale all'estero, soprattutto in Asia e in Medio Oriente, dove ha seguito le crisi e le guerre degli anni ottanta e novanta. Inviato del TG1 in Medio Oriente per la Rai. Ad agosto 1990 fu a Baghdad per la copertura dell'invasione del Kuwait. Quando il 17 gennaio 1991 scoppi\u00f2 la prima Guerra del Golfo, Del Noce e l'inviato de \"il manifesto\" Stefano Chiarini furono i due soli giornalisti italiani rimasti in Iraq.\nNel 1993 Albino Longhi, nuovo direttore del Tg1, lo rimosse dal ruolo di capo dei servizi speciali. Del Noce non grad\u00ec e quando si present\u00f2 l'occasione per candidarsi al Parlamento, corse per un seggio alla Camera dei deputati, venendo eletto nel 1994 tra le file di Forza Italia; in Parlamento fu, fra l'altro, componente della commissione parlamentare per l'indirizzo generale e la vigilanza dei servizi radiotelevisivi. Dopo la sconfitta del 1996 nel collegio di Savigliano (in cui fu superato sia dal candidato dell'Ulivo sia da quello della Lega Nord), Del Noce torn\u00f2 in Rai, dove ebbe l'incarico di corrispondente da New York.\nQuando nel 2000 sal\u00ec nuovamente alla guida del Tg1 Albino Longhi, Del Noce si dimise da corrispondente e torn\u00f2 in Italia per condurre il programma \"Linea verde\" (2000-2001), non gestito dal Tg1.\nDal 2002 al 2009 \u00e8 stato direttore di Rai 1, succedendo ad Agostino Sacc\u00e0. Tra i direttori nominati dopo il 1976, la sua \u00e8 stata la direzione pi\u00f9 longeva. Nel 2002, mesi dopo l'emanazione del cosiddetto \"Editto bulgaro\", Del Noce sostitu\u00ec il programma di Enzo Biagi \"Il Fatto\" con un intermezzo comico; nei mesi precedenti alla sostituzione vi era stata un'alternanza fra spostamenti del programma ad altra fascia, congedi e rassicurazioni circa la permanenza del giornalista. Nel 2006 Del Noce, intervistato da \"l'Unit\u00e0\", dichiar\u00f2 che l'allontanamento di Biagi non dipendeva dall'editto bulgaro, trattandosi solo di \"coincidenze\".\nNel 2008 \u00e8 stato nominato direttore di Rai Fiction, al posto di Agostino Sacc\u00e0; dopo una polemica del 2011 in cui attribu\u00ec la colpa del calo di ascolti per le fiction a Rai 1 (che rinvi\u00f2 le accuse al mittente), nel 2012 fu sostituito.\nPresidente onorario del \u00abMarettimo Italian film fest\u00bb, vive a Lisbona per otto mesi all'anno.\nVertenze.\nContenzioso con Curzi.\nNel 2005 in una intervista rilasciata al quotidiano \"La Stampa\" (25 agosto 2005) Sandro Curzi e Nino Rizzo Nervo (allora consiglieri di amministrazione della RAI) accusarono Del Noce di aver \"depotenziato\" il programma \"Affari tuoi\". Del Noce querel\u00f2 Curzi e Rizzo Nervo e propose anche una causa di risarcimento danni per diffamazione. La causa civile fu persa in primo grado da Del Noce. Il giudice stabil\u00ec che le critiche riguardavano \u00abfatti e comportamenti veri e documentati\u00bb; inoltre \u00able critiche riportate nell'articolo provengono principalmente dai consiglieri di amministrazione Rai, che, proprio per la funzione istituzionale a cui sono preposti sono legittimati ad esprimere opinioni personali anche in toni accesi, per l'ambito in cui ci si muove e per l'importanza degli interessi coinvolti. ... Non si ravvisano quindi attacchi gratuiti e personali al dott. Del Noce, ma un legittimo esercizio del diritto di critica\u00bb.\nIn una lunga intervista concessa a \"La Repubblica\" Del Noce si \u00e8 difeso da queste ed altre accuse, dichiarando, tra le altre cose: \"S\u00ec. Ero di Forza Italia e rimango di Forza Italia. Io non mi riposiziono\", ma che non per questo ha mai censurato qualcuno di centrosinistra.\nContenzioso con Staffelli.\nHa assunto rilievo una sua lite con l'inviato di \"Striscia la notizia\" Valerio Staffelli, accaduta il 30 novembre 2003; la scena fu filmata pressoch\u00e9 integralmente da telecamere di quel programma e mandata pi\u00f9 volte in onda.\nStaffelli si era recato in un ristorante romano per consegnare a Del Noce, che vi si trovava in compagnia di Bruno Vespa, il \"Tapiro d'oro\", ma il destinatario lo rifiut\u00f2; nel corso dell'alterco, il dirigente Rai, in reazione alle insistenze dell'inviato, lo colp\u00ec in faccia con un microfono, procurandogli lesioni e facendo scattare la querela di Staffelli. Il conseguente procedimento giudiziario condusse ad una condanna in primo grado per Del Noce.\nIl 4 febbraio 2011, la Corte d'appello di Roma ribalt\u00f2 completamente la prima sentenza, condannando Staffelli a 20 giorni di reclusione per violenza privata (convertiti in una pena pecuniaria pari a 760 euro) e riducendo da 800 a 400 euro la multa per Del Noce. Successivamente la Corte di cassazione annull\u00f2 la sentenza della Corte d'Appello e la prescrisse confermando il Primo Grado. Il 30 maggio 2017 viene condannato a risarcire Staffelli col pagamento di 84.000 euro.\nContenzioso con Travaglio.\nMarco Travaglio scrisse un articolo su Del Noce pubblicato su \"L'Unit\u00e0\" dell'11 maggio 2007; nel pezzo, intitolato \"La prevalenza del cretino\", il giornalista sottolineava come l'altro, da lui definito \"lombrico\" e \"noisette\", avesse litigato con tutti i principali talenti della televisione. Del Noce lo querel\u00f2. L'11 dicembre 2008 il GIP di Roma prosciolse Travaglio. Del Noce fece ricorso. Nel maggio 2009 la Cassazione conferm\u00f2 il proscioglimento, condannando il querelante al pagamento delle spese processuali e a 1500 euro di ammenda..\nControversie.\nDel Noce \u00e8 stato il pi\u00f9 longevo direttore di Rai 1 (\u00e8 rimasto in carica dal 2002 al 2009); in questo ruolo \u00e8 stato interessato da polemiche pubbliche relative ad alcune delle sue scelte.\nNel 2002 defin\u00ec la conduzione di Fabrizio Frizzi a \"Miss Italia\" \"noiosa\". Frizzi abbandon\u00f2 polemicamente la Rai, ove sarebbe tornato soltanto l'anno dopo, prima su Rai 2, poi su Rai 3; torn\u00f2 alla prima rete solo dopo alcuni anni.\nEntr\u00f2 in polemica con Adriano Celentano per il suo programma \"Rockpolitik\", andato in onda su Rai 1 nell'autunno 2005 (mentre era al governo la coalizione di centro-destra ed in prossimit\u00e0 delle elezioni); Del Noce, in completo disaccordo con Celentano riguardo ai contenuti e agli ospiti del programma, si autosospese per quattro settimane dal suo incarico e cos\u00ec spieg\u00f2 tale autosospensione: \u00abSe un direttore non pu\u00f2 aver nessuna voce in capitolo su una trasmissione in onda sulla sua rete \u00e8, di fatto, gi\u00e0 autosospeso\u00bb; Celentano, nella seconda puntata, facendo riferimento ai grandi ascolti ricevuti, rispose in diretta a Del Noce dicendo: \u00abChe razza di direttore prenderebbe mai le distanze dal maggior successo del suo canale degli ultimi vent'anni?\u00bb. Due anni dopo (con al governo la coalizione di centro-sinistra) non ci furono polemiche per il successivo show di Celentano \"La situazione di mia sorella non \u00e8 buona\", andato in onda ancora su Rai 1.\nNella stagione 2005/2006, alla conduzione di \"Unomattina\" sostitu\u00ec la giornalista e conduttrice decana della Rai Enza Samp\u00f2 con Eleonora Daniele; la Samp\u00f2 accus\u00f2 Del Noce di favoritismi personali mentre alcuni critici stigmatizzarono la sostituzione di una conduttrice esperta con una debuttante.\nAlla fine della stagione 2005/2006 decise di togliere a Mara Venier la conduzione di \"Domenica in\", motivando l'allontanamento per via della gestione di alcune puntate del programma; la Venier disse invece che il suo licenziamento sarebbe stato da imputarsi al fatto che si era pubblicamente schierata a favore di Walter Veltroni nella corsa per l'elezione a sindaco di Roma.\nNel 2007 Del Noce acquist\u00f2 dalla Endemol il \"format\" del programma \"Soliti ignoti - Identit\u00e0 nascoste\", destinato alla prima serata; il programma era stato in realt\u00e0 gi\u00e0 ideato e trasmesso sulle reti Rai negli anni precedenti, per questo nel dicembre 2007 ricevette un altro Tapiro d'Oro da Staffelli.\nSempre nel 2007, durante il Festival di Sanremo condotto da Pippo Baudo e Michelle Hunziker, nonostante i buoni ascolti registrati nella prima puntata, Del Noce afferm\u00f2 che l'anno successivo il festival sarebbe stato condotto da Paolo Bonolis, in quanto in grado di garantire un'audience pi\u00f9 alta; Baudo polemizz\u00f2 con Del Noce durante la conferenza stampa della seconda puntata e i rapporti tra i due restarono tesi per tutto il resto della \"kermesse\" canora. In precedenza Baudo aveva gi\u00e0 avuto screzi con Del Noce nella primavera del 2004, tanto da essere temporaneamente allontanato dall'azienda, anche se in seguito i due si chiarirono in diretta televisiva un anno dopo.\nNel dicembre 2008, alla conduzione de \"La prova del cuoco\" sostitu\u00ec Antonella Clerici, allora in maternit\u00e0, con Elisa Isoardi; la Clerici avrebbe dovuto riprendere la guida del programma nel settembre 2009, ma Del Noce conferm\u00f2 la Isoardi anche per la stagione 2009/2010.\nNel 2008, a sole tre settimane dalla messa in onda, annull\u00f2 uno \"show\" programmato gi\u00e0 da molto tempo da far condurre a Gigi D'Alessio e Anna Tatangelo, dal titolo \"Questa sera stiamo a casa\", adducendo come motivazione che D'Alessio comparirebbe troppo nei programmi Mediaset.\nCi fu una \"querelle\" anche con Lorella Cuccarini, alla quale, nonostante fosse legata da un contratto in esclusiva con Rai 1, non veniva affidata nessuna trasmissione; intervistata da \"Vanity Fair\", la conduttrice afferm\u00f2 di essere stata pagata per due anni dalla Rai senza aver preso parte a nessun programma. La Cuccarini torn\u00f2 a condurre un programma su Rai 1 solo nel 2010, dopo l'arrivo del nuovo direttore, Mauro Mazza.\nAltre attivit\u00e0.\nA partire dal 1991 Del Noce ha pubblicato alcuni libri, tra cui \"Baghdad\".\n\u00c8 stato presidente del Consorzio di Valorizzazione Culturale \"La Venaria Reale\" sino al 2015."}
{"id": "787860", "revid": "94902", "url": "https://it.wikipedia.org/wiki?curid=787860", "title": "Oligonucleotidi", "text": ""}
{"id": "787861", "revid": "830939", "url": "https://it.wikipedia.org/wiki?curid=787861", "title": "Postillato d'autore", "text": "In filologia, un postillato d'autore \u00e8 un testo con annotazioni autografe, ossia un esemplare dell'edizione in cui l'autore ha rivisto e corretto l'opera con modifiche di proprio pugno, talvolta eliminando errori o refusi, talvolta con vere e proprie \"varianti d'autore\".\n\u00c8 equiparata in quanto ad autorit\u00e0 al codice autografo. Il filologo dovr\u00e0 allora ordinare cronologicamente le varianti autoriali e presentarle nella propria edizione critica."}
{"id": "787863", "revid": "123980974", "url": "https://it.wikipedia.org/wiki?curid=787863", "title": "Sacro Monte di Graglia", "text": "Il Sacro Monte di Graglia \u00e8 una localit\u00e0 prealpina situata a Graglia, in provincia di Biella, in Piemonte, a pochi chilometri a ovest del capoluogo di provincia. Si trova a valle della pi\u00f9 maestosa cima del Mombarone, quasi al confine con la Valle d'Aosta; ospita principalmente il santuario omonimo (812 metri s.l.m.), dedicato alla Madonna Nera e collegato al culto della Nostra Signora di Loreto, nelle Marche. Fa quindi parte di quel sistema di complessi devozionali prealpini che caratterizzarono una diffusa religiosit\u00e0 popolare mariana e cristiana, che si espresse tra il Piemonte e la Lombardia a partire dal XVI secolo circa, come, ad esempio, la rievocazione della Passione di Cristo nel vicino paese di Sordevolo, o altre localit\u00e0 simili come il Sacro Monte di Arona, il Sacro Monte di Oropa, il Sacro Monte di Varallo, il Sacro Monte di Ghiffa.\nGraglia ospita altres\u00ec, in localit\u00e0 Caruzza (1050\u00a0m s.l.m.), l'azienda d'imbottigliamento della sorgente d'acqua naturale Lauretana (1965).\nStoria.\n1615: l'idea di don Velotti.\nLa storia del Sacro Monte testimonia il fervore dei primi decenni del XVII secolo, allorquando i pellegrini di ritorno dalla Palestina poterono farsi promotori \u2013 sulla scorta della fama ormai raggiunta dal vicino Sacro Monte di Varallo - della costruzione di una \"Nuova Gerusalemme\" in terra propria.\nFu questo il caso di don Andrea Velotti, parroco di Graglia nel 1605. Questi, di ritorno dalla Terra Santa, si sent\u00ec stimolato a concepire l'idea di una \"Palestina in Piemonte\". Egli dunque, nel 1615, illustr\u00f2 il progetto, che volle dedicare altres\u00ec alla memoria di San Carlo Borromeo (come quello di Arona, la cui costruzione era iniziata da pochissimo) in un testo con incisioni pubblicato a Milano: fu prevista la costruzione di ben 100 cappelle popolate di statue in terracotta dedicate a un'ampia gamma di temi biblici, dalla \"Genesi\" alle varie tappe della \"Vita di Cristo\". Il disegno topografico prevedeva di occupare una vasta area, che partiva dalla localit\u00e0 di Campra fino al colle San Carlo, comprendendo non una sola, ma molteplici alture, ribattezzate con i nomi dei monti citati dalla \"Bibbia\".\nIl progetto inizi\u00f2 nel 1616, proseguendo con impegno per circa otto anni: a giudicare da quanto resta, furono erette in quegli anni almeno dieci cappelle, specialmente sparse lungo il sentiero del pend\u00eco settentrionale. Si tratta di edifici a pianta quadrangolare, in verit\u00e0 piuttosto modesti. Prevedibilmente, l'ambizioso progetto non fu portato a termine; anzi, esso si ferm\u00f2 con la morte dello stesso don Velotti (1624).\n1654: il progetto di Arduzzi.\nA don Velotti succedette don Nicoalo Garrono (1594-1630), il quale fece costruire la chiesetta dedicata alla Madonna della Neve in localit\u00e0 Campra. Morto presto, gli succedette a sua volta don Agostino Dal Pozzo da Ponderano. I lavori del progetto originario del Sacro Monte ripresero, tuttavia, a causa di numerose grazie ricevute per intercessione della Nostra Signora di Loreto, il progetto fu stravolto per dedicarsi alla costruzione di un imponente Santuario con annesso ricovero per pellegrini, da dedicare alla Vergine Lauretana, forse in concorrenza, o forse in connessione, alla poco distante devozione della Madonna Nera di Oropa.\nL'idea interess\u00f2 con entusiasmo anche Carlo Emanuele II di Savoia, che invi\u00f2 l'ingegnere militare di corte Pietro Arduzzi e finanzi\u00f2 l'impresa. I lavori vennero avviati nel 1654, col un disegno a pianta centrale, che doveva inglobare, proprio sotto la cupola, una cappella di devozione mariana raffigurante la cosiddetta reliquia della casa di Nazareth sita nella Basilica della Santa Casa di Loreto, nelle Marche.\nDal 1659, sotto la gestione di don Giovanni Tua di Galfione di Occhieppo Superiore, i lavori cominciarono con celerit\u00e0; tuttavia, si arrestarono dopo pochissimo tempo, a causa delle successive guerre, carestie, epidemie. Soltanto nel 1684 furono completate le quattro cappelle annesse, le prime due dedicate alla Nativit\u00e0 e all'Adorazione dei Magi, con statue in terracotta di Francesco Pozzi, le altre alla Presentazione di Ges\u00f9 al Tempio e alla Circoncisione, con opere dello statuario Carlo Pagano e del pittore Prospero Antonio Placco, autore anche delle due pale laterali interne alla chiesa (1698 circa).\nAll'esterno, nel cortiletto, furono piazzate due meridiane e una fontana in pietra (in piemontese \"burnell\"). Fu quindi soltanto a partire dal 1760, sotto la direzione del nuovo parroco don Carlo Gastaldi, che la costruzione del Santuario sub\u00ec un nuovo slancio, fino ad un suo primo completamento, nel 1769.\n1760: il completamento del Vittone.\nIl completamento del Santuario fu compiuto dal 1760 al 1769 per opera dell'architetto Bernardo Antonio Vittone, mantenendo la pianta a croce greca e dimensioni di 44 x 33 metri, caratterizzata per il suo rustico e severo aspetto esterno con facciata in mattoni a vista, che contrasta con la sfarzosa decorazione barocca dell'interno. La cappella mariana, posta in prossimit\u00e0 del presbiterio, a tutti gli effetti in simile posizione e di esatte misure della gi\u00e0 citata Santa Casa di Loreto, fu quindi dotata di una statua dedicata alla Madonna Nera, collegando cos\u00ec definitivamente il Santuario alla Nostra Signora di Loreto e al culto della Madonna Nera, gi\u00e0 presente a Oropa e in altre localit\u00e0 piemontesi.\nMaestosa fu anche l'architettura della cupola, sormontata da un cupolino (per una altezza complessiva di 38 metri), affrescata con effetti di falsa prospettiva da Fabrizio Galliari soltanto nel 1780. L'affresco dietro l'altare invece, raffigurante il transito di San Giuseppe, fu eseguito da Mauro Picinardi nel 1785.\n1788 e 1829: spostamenti della copia della Casa di Loreto.\nNel 1788 vi fu un importante rimaneggiamento strutturale all'interno: l'imitazione della Santa Casa di Loreto, posta al centro della chiesa, fu spostata pi\u00f9 avanti, all'altezza del presbiterio. Nel 1828 fu poi definitivamente rimossa e ridefinita, sempre seguendo le esatte misure perimetrali, al posto della preesistente Cappella dedicata alla Strage degli innocenti, a sinistra del presbiterio, costituendo l'attuale \"sacellum\" angolare e consentendo cos\u00ec un pi\u00f9 ordinato svolgimento delle funzioni religiose.\n1831-1839.\nNel 1831 fu costruito l'imponente altar maggiore, opera di Perratone e Catella di Lugano, mentre nel 1839 fu completato l'organo a canne, opera di Felice Bossi da Bergamo. Ampliamenti e abbellimenti delle strutture, per i servizi al pellegrinaggio, furono eseguiti successivamente.\nEpoca contemporanea.\nIl santuario rimane meta di pellegrinaggio; dell'originaria idea del Sacro Monte rimangono quattro cappelle, dedicate ad altrettanti episodi dell'infanzia di Cristo (\"Nascita di Ges\u00f9, Adorazione dei Magi, Presentazione di Ges\u00f9 al tempio, Circoncisione\"), realizzate tra il 1664 e il 1684, che furono inglobate nell'edificio settecentesco salvandone i - pur compromessi e rimaneggiati\u00a0\u2013 gruppi scultorei. Difficile \u00e8 riconoscere in essi gli apporti di Nicolas de Wespin (fratello del pi\u00f9 noto Jan de Wespin detto il Tabacchetti), chiamato a lavorare a Graglia, e ancor pi\u00f9 difficile riconoscere - come taluni studiosi hanno ritenuto di fare - la mano di Giovanni d'Enrico; una quinta cappella, in cui era rappresentata la Strage degli Innocenti, fu smantellata nell'Ottocento.\nLungo il sentiero che porta alla sommit\u00e0 del colle di San Carlo, dove si erge l'omonima chiesa che doveva rappresentare il punto culminante del percorso, si trovano i ruderi di altre cinque cappelle. La chiesa dedicata a San Carlo conteneva il gruppo scultoreo della \"Deposizione di Cristo dalla Croce\", alla presenza di San Carlo e del beato Amedeo IX, andato distrutto durante le vicende della lotta partigiana (ne sopravvive una fotografia). La stessa chiesa conserva il sacello dedicato al compianto sul Cristo morto; le statue di Ges\u00f9 e di San Carlo sono di fattura moderna.\nL'eco endecasillabo.\nIn un punto del Sacro Monte segnalato dalla Pro Loco, lungo il sentiero che dal Santuario conduce al colle di S. Carlo dove, con condizioni climatiche ideali, si pu\u00f2 riprodurre il fenomeno di un'eco acustica, talmente qualitativa da poter ripetere parole fino a undici sillabe"}
{"id": "787867", "revid": "729019", "url": "https://it.wikipedia.org/wiki?curid=787867", "title": "Strada statale 29 del Colle di Cadibona", "text": "La strada statale 29 del Colle di Cadibona (SS 29) in Liguria, strada provinciale 29 del Colle di Cadibona (SP 29), nel tratto Torino - Santena, ex strada regionale 29 del Colle di Cadibona (SR 29) e ora strada provinciale 29 del Colle di Cadibona (SP 929), da Santena ad Alba, o strada provinciale 429 di Cortemilia (SP 429), da Alba al confine con la Liguria, \u00e8 una strada statale e provinciale italiana.\nStoria.\nLa SS 29 venne istituita nel 1928 con il seguente percorso: \"Innesto con la n. 10 presso Poirino - Alba - Carcare - Savona.\"\nNel 1956 venne prolungata da Poirino a Torino attraverso Moncalieri, inglobando un tratto fino ad allora appartenuto alla SS 10; contestualmente divenne parte della SS 29 (come sua diramazione, in seguito classificata SS 29 racc) anche il tratto da Poirino a Villanova d'Asti, anch'esso gi\u00e0 parte della SS 10.\nPercorso.\nHa inizio a Torino, dal sud della citt\u00e0, e su un tracciato pianeggiante e scorrevole, attraversa Moncalieri e Trofarello, interseca l'autostrada A21 nei pressi di Santena, e tocca poi i comuni di Poirino, dove ci si pu\u00f2 immettere sulla ex strada statale 29 racc del Colle di Cadibona, Pralormo, Mont\u00e0, Canale e Borbore; giunge poi ad Alba, dove \u00e8 possibile immettersi sulla strada statale 231 di Santa Vittoria.\nSuperato il centro abitato, la strada si dirige verso sudest, diventando leggermente disagevole e, prima del confine con la Liguria, che tocca al chilometro 94, tocca S. Rocco, Benevello, Borgomale, Castino e Cortemilia. In Liguria la strada andando pian piano verso la costa, attraversando Piana Crixia, dove si interseca la strada statale 30 di Val Bormida, passa nel comune di Dego, tocca Rocchetta Cairo, Cairo Montenotte, Carcare e Altare. Arriva quindi a Savona, dove si immette sulla strada statale 1 Via Aurelia.\nAvvenimenti recenti.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte e alla Regione Liguria, che devolsero ulteriormente le competenze alla Provincia di Torino, alla Provincia di Cuneo e alla Provincia di Savona.\nLa gestione del tratto Torino - Santena \u00e8 passata direttamente dall'ANAS alla Provincia di Torino, il tratto Alba - confine con la Liguria \u00e8 andato direttamente dall'ANAS alla Provincia di Cuneo, che ha ridenominato la strada come provinciale con il nuovo nome di \"strada provinciale 429 di Cortemilia (SP 429)\", mentre in Liguria, non essendoci la classificazione di strada regionale, venne classificata come provinciale; il tratto Santena - Alba, considerato pi\u00f9 importante, venne classificato come regionale con il nome di \"strada regionale 29 del Colle di Colle di Cadibona (SR 29)\".\nNel 2008, con la Legge Regionale Piemonte 6 agosto 2007 n. 19 (BUR 9/8/2007 n. 32) e la conseguente soppressione dell'ARES (Agenzia Regionale Strade), il tratto piemontese venne classificato come strada provinciale con il nome di \"strada provinciale 29 del Colle di Cadibona (SP 29)\". Il 10 marzo 2008, un accordo col Ministro delle infrastrutture Antonio Di Pietro e la Regione Liguria, sanc\u00ec infine il ritorno del tratto ligure dalla competenza della Provincia di Savona a quella dell'ANAS.\nStrada statale 29 racc del Colle di Cadibona.\nLa ex strada statale 29 racc del Colle di Cadibona (SS 29 racc), poi strada regionale 29 racc del Colle di Cadibona (SR 29 racc) e ora strada provinciale 29 racc del Colle di Cadibona (SP 29 racc), \u00e8 una strada provinciale italiana.\nPercorso.\nPraticamente funge da collegamento, su un tracciato molto agevole, tra la ex strada statale 29 del Colle di Cadibona, nel comune di Poirino, e la ex strada statale 10 Padana Inferiore, nel comune di Villanova d'Asti.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che devolse ulteriormente le competenze alla Provincia di Torino e alla Provincia di Asti; la strada venne quindi classificata come regionale con il nome di \"strada regionale 29 racc del Colle di Cadibona (SR 29 racc)\",\nInfine, nel 2008, con la Legge Regionale Piemonte 6 agosto 2007 n. 19 (BUR 9/8/2007 n. 32) e la conseguente soppressione dell'ARES (Agenzia Regionale Strade) di cui faceva parte, venne infine classificata come strada provinciale con il nome di \"strada provinciale 29 racc del Colle di Cadibona (SP 29 racc)\"."}
{"id": "787872", "revid": "6923", "url": "https://it.wikipedia.org/wiki?curid=787872", "title": "La Litera", "text": "La Litera (in aragonese: \"A Litera\"; in catalano: \"La Llitera\") \u00e8 una delle 33 comarche dell'Aragona, con una popolazione di 18.798 abitanti; suoi capoluoghi sono Bin\u00e9far e Tamarite de Litera.\nAmministrativamente fa parte della provincia di Huesca, che comprende 10 comarche.\nConfina a nord con la comarca di Ribagorza, ad est con la provincia di Lleida, a sud con la comarca di Bajo Cinca, ad ovest con la comarca di Cinca Medio e a nordovest con quella di Somontano de Barbastro."}
{"id": "787874", "revid": "767487", "url": "https://it.wikipedia.org/wiki?curid=787874", "title": "Luca Giacometti", "text": "Musicista in grado di suonare mandolino, banjo, mandobanjo, bouzouki irlandese, chitarra, \u00e8 stato anche cantante.\nBiografia.\nNegli anni novanta si trasferisce prima in Inghilterra, dove si appassiona alla musica tradizionale suonando un mandobanjo nelle session nei pub. Entra a far parte dei \"Fisherman's Friends\". Poi si trasferisce in Irlanda.\nDopo tre anni torna in Italia e si stabilisce a Correggio (RE), dove entra nei Mocogno Rovers, di cui fanno parte anche Christian Rebecchi e Davide Morandi. Risale agli anni con i Mocogno Rovers il soprannome \"Gabibbo\" (omonimo pupazzo rosso di \"Striscia la notizia\"), poi contratto in \"Gaby\" (o \"Gabi\"), dovuto alle origini genovesi e alla corporatura.\nIncide con i Mocogno Rovers \"La Repubblica del Folk\".\nNel 1998 insieme a Christian Rebecchi lascia i Mocogno Rovers per formare insieme a Filippo Chieli e Matteo Ferrari i Cormac, gruppo che indaga le radici del folk irlandese. Collaboreranno con i Cormac Luciano Gaetani e Betty Vezzani.\nNel 2002 entra a far parte dei Modena City Ramblers al posto di Massimo Giuntini. Con i Ramblers partecipa a tre dischi: \"\u00a1Viva la vida, muera la muerte!\", \"Appunti partigiani\" e \"Dopo il lungo inverno\".\nL'attivit\u00e0 con i MCR non gli impedisce di portare avanti alcuni progetti musicali collaterali:\n2007: L'incidente.\nNella notte tra il 5 e il 6 ottobre 2007 muore all'et\u00e0 di 44 anni a causa di un incidente automobilistico con la sua Renault Clio sull'Autostrada del Sole, nei pressi di Rubiera, dove abitava.\nLa mattina dell'11 ottobre 2007 viene celebrata a Correggio la cerimonia funebre. In seguito verr\u00e0 sepolto nel cimitero di Turriaco (Go).\nTributi.\nIl disco Bella ciao - Italian Combat Folk for the Masses dei Modena City Ramblers, cui aveva partecipato, ma pubblicato postumo, \u00e8 a lui dedicato.\nNel disco \"Il mulo\" di Cisco (uscito il 5 settembre 2008) \u00e8 presente un brano dedicato a Luca Giacometti intitolato \"Funerale per sigaro e banda\", che ricorda gli avvenimenti della mattina del funerale a Correggio l'11 ottobre 2007.\nIl 13 ottobre 2007 a Castelnuovo Rangone (MO), per commemorarne la scomparsa, Davide Morandi, Franco D'Aniello e Massimo Ghiacci partecipano come ospiti ad un concerto dell'ex cantante Stefano \"Cisco\" Bellotti.\nAnche Massimo \"Ice\" Ghiacci nel disco solista \"Come un mantra luminoso\" dedica un brano a Luca Giacometti, dal titolo \"Fratello di sogni\"."}
{"id": "787879", "revid": "38120", "url": "https://it.wikipedia.org/wiki?curid=787879", "title": "Anubis", "text": ""}
{"id": "787882", "revid": "287204", "url": "https://it.wikipedia.org/wiki?curid=787882", "title": "Ribagorza", "text": "La Ribagorza (nome originale in castigliano e aragonese; in catalano: \"Ribagor\u00e7a\") \u00e8 una delle 33 comarche dell'Aragona, con una popolazione di 12.811 abitanti; suo capoluogo \u00e8 Graus.\nAmministrativamente fa parte della provincia di Huesca, che comprende 10 comarche.\nAlcuni comuni situati nelle zone pi\u00f9 orientali della \"comarca\" fanno parte della Frangia d'Aragona, e hanno il catalano come lingua d'uso."}
{"id": "787883", "revid": "198277", "url": "https://it.wikipedia.org/wiki?curid=787883", "title": "Carpi Football Club 1909", "text": "Il Carpi Football Club 1909 S.r.l., meglio noto come Carpi, \u00e8 una societ\u00e0 calcistica italiana con sede nella citt\u00e0 di Carpi.\nCostituita nel 1909 con la denominazione di \"Societ\u00e0 Calcistica Jucunditas Carpi\", assume nel 1919, dopo la Grande Guerra, il nome di \"Associazione Calcio Carpi\". Il club viene rifondato nel 2000 con il nome \"Carpi Calcio\", poi cambiato nel 2002 in \"Carpi Football Club 1909\".\nIn 110 anni di storia ha disputato 1 campionato di massima serie italiana, 11 di secondo livello, 34 di terzo, 26 di quarto e 16 di quinto. Nel 2012-2013 la squadra ha conseguito la prima promozione in Serie B della propria storia, cui \u00e8 seguita nel 2014-2015 la prima promozione in Serie A, di cui attualmente \u00e8 una delle tre squadre insieme a Treviso e Pistoiese ad averne disputato un'unica edizione dall\u2019inizio del girone unico nel 1929.\nNella loro storia, a livello nazionale, gli emiliani hanno vinto un campionato di Seconda Divisione, uno di Serie B, uno di Serie C, uno di Lega Pro Seconda Divisione e tre di Serie D; a livello regionale vantano, invece, la vittoria di un torneo di Promozione, uno di Prima Divisione e due di Prima Categoria.\nLa squadra gioca le proprie partite casalinghe allo stadio Sandro Cabassi di Carpi. I colori sociali sono il bianco (oggi prevalente sulla prima maglia ufficiale) e il rosso, da cui il soprannome \"Biancorossi\"; il soprannome dialettale della societ\u00e0 \u00e8 \"Ch\u00e8rp\".\nStoria.\nDalle origini agli anni 1920.\nIl Club \u00e8 stato fondato nell'estate del 1909 dallo studente Adolfo Fanconi come \"Jucunditas\" (dal latino = \"felicit\u00e0\") iniziando poi le attivit\u00e0 ufficiali il 19 ottobre dell'anno stesso, per cambiare denominazione in \"Associazione Calcio Carpi\" dopo la fine della Prima guerra mondiale. La prima sede ufficiale fu il \"Caff\u00e8 degli Svizzeri\", in Piazza Vittorio Emanuele (attuale Piazza Martiri) nello stabile che il padre di Adolfo Fanconi, Riccardo, vendette qualche anno dopo a Dorando Pietri, rientrato dall'America.\nDopo alcuni anni di attivit\u00e0 a carattere occasionale, nel 1913-1914 lo \"Jucunditas\" partecip\u00f2 al suo primo campionato ufficiale, quello emiliano-veneto di Promozione, piazzandosi alle spalle dell'Audax Modena. L'anno successivo vinse il girone e perse la finale contro il Verona. La guerra sospese i campionati fino al 1919, ma quando i campionati ripresero, la societ\u00e0 emiliana, che nel frattempo aveva assunto la denominazione di \"A.C. Carpi\", venne ammessa al campionato di Prima Categoria, la massima serie dell'epoca. A quell'epoca la Prima Categoria era strutturata in campionati regionali: le migliori due di ogni raggruppamento eliminatorio regionale si sarebbero qualificate alla fase nazionale che metteva in palio lo scudetto. A causa del dominio in campo regionale di societ\u00e0 di alto valore quali Bologna e Modena, tuttavia, il Carpi non riusc\u00ec mai a superare la fase regionale, classificandosi 4\u00ba nel girone unico emiliano nel 1919-1920 e 5\u00ba e ultimo nel girone A emiliano nel 1920-1921. Proprio in virt\u00f9 dell'ultimo posto nel 1920-1921, avrebbe dovuto retrocedere in Promozione, ma fu successivamente ripescato.\nNemmeno l'assenza delle 24 maggiori societ\u00e0 italiane dal campionato FIGC 1921-1922 per protesta (cfr. Progetto Pozzo e Prima Divisione 1921-1922) port\u00f2 giovamento alla societ\u00e0 emiliana: nonostante l'assenza delle grandi regionali (, e ), che avevano deciso di disputare il campionato della C.C.I., il Carpi non riusc\u00ec a qualificarsi al girone finale emiliano, chiudendo al secondo posto nel girone B a pari merito con la e dietro alla Virtus Bologna, ma perdendo il conseguente spareggio qualificazione con la SPAL (a Bologna, 15 gennaio 1922: Spal-Carpi 3-1). Nel frattempo il Carpi partecip\u00f2 alla prima edizione della Coppa Italia ma fu eliminato al secondo turno. Il Compromesso Colombo, che port\u00f2 alla riunificazione dei campionati (nel 1921-1922 si disputarono infatti due campionati: quello FIGC e quello CCI), sanc\u00ec la riduzione della Prima Divisione Nord a sole 36 squadre e la retrocessione a tavolino di diverse societ\u00e0, tra cui proprio il Carpi, nel nuovo campionato cadetto di Seconda Divisione.\nRetrocesso, il Carpi disput\u00f2 nella stagione 1922-1923 un ottimo campionato: vincendo il girone D della Seconda Divisione Nord, si qualific\u00f2 ai gironi di semifinali: vincendo anche la semifinale B disputata contro ed Edera Pola, perse la finale per il titolo contro la Biellese (0-1 e 1-1). Nonostante il secondo posto assoluto nel campionato cadetto, non venne tuttavia promosso in massima serie per il blocco delle promozioni resosi necessario per la riduzione dei ranghi della Prima Divisione da 36 a 24 squadre per l'Italia Settentrionale. Nelle stagioni successive la societ\u00e0 non riusc\u00ec pi\u00f9 a trovare lo slancio giusto per lottare per la promozione, ma riusc\u00ec a rimanere nel campionato cadetto (ribattezzato Prima Divisione nel 1926) fino al 1928. Nel 1926-1927 prese parte alla seconda edizione della Coppa Italia, qualificandosi agli ottavi di finale eliminando al secondo turno l'Oderzo, al terzo turno la e ai sedicesimi la . Gli ottavi di finale non vennero per\u00f2 mai disputati perch\u00e9 la competizione fu annullata per mancanza di date disponibili.\nNel 1928-1929 la FIGC decise di attuare la riforma del girone unico: il torneo di massima serie a due gironi, la Divisione Nazionale, si sarebbe scisso a partire dalla stagione 1929-1930 in due serie: la \"Divisione Nazionale Serie A\" (o semplicemente Serie A) e la \"Divisione Nazionale Serie B\" (o semplicemente Serie B). Il campionato nazionale di Prima Divisione venne dunque declassato a terzo livello della scala dei valori federali.\nGli anni 1930 e 1940.\nIl Carpi disput\u00f2 quindi diversi campionati di Prima Divisione, con piazzamenti incostanti: nel 1930-1931 e nel 1933-1934 arriv\u00f2 addirittura la retrocessione sul campo in Seconda Divisione emiliana, anche se in entrambi i casi il Carpi fu successivamente riammesso in Prima Divisione per allargamento quadri. A partire dalla stagione 1935-1936 la FIGC decise di trasformare la Prima Divisione in Serie C (o per usare il nome completo \"Divisione Nazionale Serie C\"): solo le migliori sei di ogni girone di Prima Divisione 1934-1935 si sarebbero qualificate al nuovo campionato di Serie C, mentre le rimanenti sarebbero state declassate nel nuovo campionato di Prima Divisione Regionale: il Carpi non riusc\u00ec a salvarsi (ovvero a qualificarsi alla Serie C), retrocedendo in Prima Divisione emiliana.\nNella stagione 1935-1936 vinse tuttavia il campionato emiliano di Prima Divisione, venendo promosso in Serie C. Seguirono una serie di stagioni altalenanti nelle quali la squadra ottenne salvezze sofferte: nella stagione 1937-1938 arriv\u00f2 addirittura la retrocessione in Prima Divisione sul campo, ma il Carpi fu successivamente ripescato. Nei medesimi anni il Carpi prese parte a diverse edizioni della Coppa Italia, non riuscendo per\u00f2 a superare i primi turni eliminatori.\nI campionati migliori dell'anteguerra furono quello 1940-1941 e quello 1942-1943, entrambi conclusisi con il 5\u00ba posto nel proprio girone di Serie C. I campionati continuarono fino alla stagione 1942-1943, anno in cui la guerra costrinse la FIGC alla necessaria sospensione dell'attivit\u00e0 ufficiale.\nIl primo campionato del dopoguerra vide il Carpi ancora in Serie C: nel 1945-1946 la societ\u00e0 emiliana vinse il girone I gestito della Lega Nazionale Alta Italia, ma fu escluso dalle finali per la promozione in Serie B a causa di un presunto \u2014 e mai dimostrato \u2014 tentativo di corruzione nei confronti dei giocatori del Finale Emilia. Nei campionati successivi il Carpi attravers\u00f2 un periodo di crisi di risultati e a ci\u00f2 si aggiunse la decisione della FIGC di ridurre la Serie C da 18 a 3 gironi (poi ampliati a 4) a partire dalla stagione 1948-1949: ci\u00f2 avrebbe significato che tra le partecipanti alla Serie C 1947-1948 solo le vincenti dei gironi si sarebbero salvate, quelle tra la 2\u00aa e la 11\u00aa posizione sarebbero state declassate nel neocostituito campionato interregionale di Promozione, mentre le peggio piazzate ancora sarebbero state retrocesse in Prima Divisione Regionale. Nel 1947-1948 il Carpi non fu mai in lotta n\u00e9 per confermarsi in Serie C, n\u00e9 tantomeno limitare i danni venendo ammessa alla Promozione: con un disastroso 16\u00ba posto nel girone A della Serie C, venne retrocesso direttamente in Prima Divisione emiliana.\nNei due campionati successivi il Carpi disput\u00f2 il campionato di Prima Divisione emiliana, centrando la promozione in Promozione al termine della stagione 1949-1950.\nDagli anni 1950 agli anni 1980.\nNei due campionati successivi ottenne due terzi posti consecutivi nel girone G di Promozione, lottando per la promozione in Serie C nel primo caso e riuscendo invece a qualificarsi al nuovo campionato di IV Serie nel secondo caso. Dopo tre stagioni in cui il Carpi chiuse a met\u00e0 classifica in IV Serie, al termine della stagione 1955-1956 arriv\u00f2 la retrocessione in Promozione emiliana, ma il Carpi venne poi ripescato in luogo di un club di Marano Vicentino. Tre anni dopo (1958-1959), tuttavia, il Carpi retrocedette di nuovo in Prima Categoria emiliana e questa volta non intervenne un ripescaggio a salvare il club dalla retrocessione. In Prima Categoria emiliana il Carpi rimase per tre stagioni, per poi tornare in Serie D al termine della stagione 1961-1962. Dopo un campionato di ambientamento (7\u00ba posto nel girone C della Serie D), nel 1963-1964 arriv\u00f2 la promozione in Serie C, grazie alla vittoria del girone C della Serie D dopo vittoria nello spareggio promozione col Bolzano.\nTra il 1964 e il 1966 disput\u00f2 il campionato di Serie C, salvo poi ritornare in Serie D. Per avere un ritorno nella terza serie nazionale si dovr\u00e0 attendere il 1974-1975, ma il ventesimo posto finale coincider\u00e0 con una nuova retrocessione in D.\nLe stagioni che vanno dall'1982-1983 all'1986-1987 vide il Carpi, militante in Serie D, sfiorare la promozione in Serie C, uscendo sempre beffata da squadre come , Orceana, Suzzara e Sarzanese.\nNella stagione 1986-1987 c'\u00e8 la fusione con l'Athletic Carpi, un'altra squadra cittadina, in quel momento in Promozione. La stagione 1987-1988 vide il Carpi, allenato da mister Cresci, arrivare secondo in classifica dietro il Cecina, ma venne ripescata in serie C2 per meriti sportivi e solidit\u00e0 economica della societ\u00e0. La squadra fu affidata ad Ugo Tomeazzi e nella stagione 1988-1989 riusc\u00ec (anche grazie alla striscia di risultati utili consecutivi, 21) ad arrivare seconda dietro al e ad essere promossa in Serie C1.\nGli anni 1990 e 2000.\nDal 1989 al 1999 il Carpi disputa il campionato di Serie C1. Dal 1989-1990 al 1991-1992 la squadra \u00e8 allenata da Tomeazzi che la porta a tre salvezze (un ottavo, un tredicesimo e un nono posto). Nel 1992-1993 arriva sulla panchina biancorossa Ciaschini ma, dopo una buona partenza, la squadra retrocede. Nell'estate del 1993 per\u00f2 viene ripescata e inizia un nuovo ciclo con Gianni De Biasi in panchina che vedr\u00e0 il Carpi arrivare a met\u00e0 classifica per tre anni di fila e mettere in mostra giocatori come Emanuele Cancellato e Luigi Beghetto.\nNel 1996-1997 arriva sulla panchina del Carpi Luigi De Canio. Questa stagione si riveler\u00e0 la migliore stagione dei biancorossi: guidati dal promettente Marco Materazzi, autore di 7 gol nel girone d'andata, la squadra si trova prima in classifica ma il recupero del Treviso e la vendita da parte della societ\u00e0 di due giocatori essenziali come Matteo Pivotto e lo stesso Materazzi, porteranno ad un inevitabile calo. Alla fine della stagione regolamentare, grazie anche ai 13 gol di Cristiano Masitto, si classific\u00f2 al terzo posto con conseguente possibilit\u00e0 di disputare i play-off. Dopo aver eliminato il nella doppia semifinale, gli emiliani si trovarono di fronte il forti del migliore piazzamento in campionato e quindi con la possibilit\u00e0 di essere promossi in serie B anche in caso di pareggio alla fine dei tempi regolamentari. La finale fu giocata sul campo neutro di Ferrara e, nonostante la spinta di 5\u00a0000 tifosi carpigiani al seguito, vide la vittoria del Monza (nelle cui file militavano Antonino Asta, Christian Abbiati e Omar Milanetto) per 3-2.\nGli anni successivi videro un disimpegno economico da parte della societ\u00e0. Nel 1997-1998 la squadra, guidata da Walter De Vecchi arriv\u00f2 a met\u00e0 classifica ma nella stagione 1998-1999 e in quella successiva, 1999-2000, la squadra si classific\u00f2 ultima, dapprima in C1 e poi in C2.\nNel 2000, dopo un'annata in Serie C2 culminata con la retrocessione nei Dilettanti, l'Associazione Calcio Carpi fallisce. Nasce cos\u00ec il Calcio Carpi, che verr\u00e0 iscritto al campionato di Eccellenza. La prima stagione vide il Carpi giocare nel girone romagnolo e concludere la stagione al decimo posto. \nLa stagione successiva, 2001-2002, si svolger\u00e0 in pieno travaglio societario. La squadra disputa un campionato di vertice, ma la societ\u00e0 rischia un nuovo fallimento in corso d'anno. Sar\u00e0 un imprenditore della vicina Mirandola, Franco Cavicchioli, a rilevare l'attivit\u00e0 sportiva del Carpi Calcio (assorbita dal nascente Carpi Fc 1909) ad inizio 2002 e a permettere cos\u00ec ai ragazzi guidati da Raffaello Papone di centrare il secondo posto nel girone emiliano dell'Eccellenza e, grazie alle vittorie negli spareggi nazionali contro Massalombarda e Sacilese, di tornare in Serie D.\nDa allora la nuova societ\u00e0, con Fausto Salami alla presidenza, milita in Serie D, disputando sempre campionati in cui arriva a met\u00e0 classifica. Nell'estate del 2009, l'intera compagine proprietaria della seconda squadra cittadina, la Dorando Pietri (gi\u00e0 Kennedy, neopromossa in Serie D), entra nel Carpi Fc 1909. Come negli anni 1980, la fusione inaugura subito un nuovo ciclo vincente. Al termine del campionato successivo, 2009-2010, i carpigiani, sotto la guida di Giancarlo D'Astoli, giungono secondi nel girone D alle spalle del e maturano il diritto a disputare i play-off. L'avventura termina rocambolescamente a Pianura, dove i locali ribaltano il 5-0 dell'andata con un incredibile 8-2. Il risultato sportivo consente comunque, il 4 agosto 2010, il ripescaggio Lega Pro Seconda Divisione (la ex-C2). Il Carpi torna cos\u00ec a calcare i campi professionistici dopo dieci anni di assenza.\nGli anni 2010.\nLa stagione 2010-2011 in Seconda Divisione si conclude con la vittoria del proprio girone e la promozione in Prima Divisione, dopo essere rimasti in testa alla classifica per 29 giornate su 30 e aver resistito alla tentata rimonta della fino all'ultima giornata. Il Carpi arriva inoltre secondo in Coppa Italia Lega Pro perdendo entrambe le finali contro la (a fine stagione promossa in Serie B dopo aver vinto i play-off di Prima Divisione), dopo aver vinto in semifinale sul campo della Nocerina, che al termine della stagione vincer\u00e0 il campionato di Prima Divisione, ottenendo la promozione in Serie B.\nA fine stagione, insieme a e , vincitrici rispettivamente del girone A e del girone C, il Carpi ha preso parte alla Supercoppa di Lega Pro di Seconda Divisione, come vincitrice del girone B. La prima sfida, tra Latina e Tritium, termin\u00f2 col punteggio di 0-1. La seconda sfida vide impegnati allo stadio Giglio di Reggio Emilia Carpi e Latina; il Carpi si impose per 1-0. Il 28 maggio la sfida decisiva tra Tritium e Carpi, disputata a Trezzo sull'Adda, si concluse a reti inviolate. La Supercoppa fu vinta dalla Tritium grazie alla differenza reti in gare esterne.\nNella stagione 2011-2012 il Carpi torna a giocare in terza serie, adesso Prima Divisione, dopo dodici anni dall'ultima presenza. A causa dei lavori di ristrutturazione dello stadio Sandro Cabassi, i biancorossi devono giocare tutta la \"regular season\" allo stadio Giglio di Reggio Emilia. Il Carpi inizia il campionato vincendo le prime tre partite (compreso lo 0-3 a tavolino contro il ) e si ritrova in testa alla classifica. Ma dopo un pareggio e tre sconfitte consecutive, che fanno perdere il primato al Carpi, il tecnico Massimiliano Maddaloni viene esonerato. Al suo posto arriva Egidio Notaristefano che conduce il Carpi al terzo posto finale, valevole per la qualificazione ai play-off. Superato il in semifinale (vittoria 1-0 in trasferta e sconfitta 0-1 in casa), il Carpi incontra in finale la Pro Vercelli. Lo 0-0 esterno dell'andata sembra favorire il Carpi, ma al ritorno i biancorossi perdono a sorpresa 3-1 al Braglia di Modena e vedono infrangersi il sogno della Serie B.\nLa stagione 2012-2013 viene disputata davanti al pubblico del Cabassi, restaurato e messo a norma per la categoria. Dopo la delusione dell'annata precedente, la panchina viene affidata alla coppia Tacchini-Cioffi e sorprendentemente il Carpi \u00e8 primo alla fine del girone d'andata. Ma un solo punto nelle prime sei partite del girone di ritorno fa uscire i biancorossi addirittura dalla zona play-off. La coppia Tacchini-Cioffi viene cos\u00ec esonerata e al loro posto arriva l'esperto Fabio Brini che rid\u00e0 identit\u00e0 e gioco al Carpi, che chiude il campionato al terzo posto qualificandosi per il secondo anno consecutivo ai play-off. In semifinale gli emiliani eliminano il , vincendo 2-1 in trasferta e pareggiando 2-2 in casa. La finale \u00e8 contro il favorito , retrocesso un anno prima dalla Serie A per illecito sportivo: la gara di andata \u00e8 vinta 1-0 dal Carpi grazie al gol di Mehdi Kabine, mentre nella sfida di ritorno in Puglia il Lecce si porta in vantaggio ma \u00e8 raggiunto dal pareggio dello stesso Kabine al 74', risultato che promuove i biancorossi emiliani in Serie B.\nLa stagione 2013-2014 verr\u00e0 ricordata come la prima storica in Serie B. Affidata la panchina a Stefano Vecchi, la squadra vede partire Perini e Arma, due pilastri della promozione, sostituiti da giocatori di esperienza quali Filippo Porcari e Alessandro Sgrigna, e giovani promesse come Simone Romagnoli e Jerry Mbakogu. Il debutto fra i cadetti, non felice, vede una sconfitta sul campo di Terni, mentre la prima vittoria stagionale arriva alla terza giornata, un 2-0 allo Spezia con reti di Concas e Inglese. I biancorossi chiudono il girone d'andata all'ottavo posto, ma a met\u00e0 marzo arriva l'esonero di Vecchi dopo varie settimane contrassegnate da risultati non particolarmente positivi. Il nuovo allenatore, Giuseppe Pillon, porta il Carpi a una tranquilla salvezza, chiudendo il suo primo torneo di B al dodicesimo posto.\nLa stagione 2014-2015 vede gli emiliani giocare ancora in serie cadetta, ora con Fabrizio Castori in panchina, teorico del 4-4-1-1 e del calcio verticale. Contro ogni pronostico, alla fine del girone di andata i biancorossi sono al comando con 9 punti di margine sul Bologna (eguagliando il primato del Palermo nel campionato 2013-14). La cavalcata solitaria prosegue anche nel girone di ritorno, tanto da portare i biancorossi a una storica promozione con ben quattro giornate di anticipo. Il risultato che d\u00e0 la certezza della salita in Serie A \u00e8 lo 0-0 casalingo contro il Bari.\nAlla 3\u00aa giornata del campionato 2015-2016 di Serie A, dopo le sconfitte con la Sampdoria e l'Inter, il Carpi ottiene il primo punto della sua storia nella massima serie, grazie al 2-2 contro il Palermo. In questa stagione, i biancorossi sono ancora allenati da Castori, eccezion fatta per la breve parentesi di Sannino, che al debutto centra comunque la prima vittoria della formazione biancorossa. Nonostante un buon girone di ritorno, il Carpi retrocede dopo appena un anno: gli emiliani vengono condannati nelle ultime tre giornate, in cui perdono con Juventus e Lazio e vincono - inutilmente - con l'Udinese. Al quartultimo posto arriva il Palermo, che era svantaggiato rispetto ai carpigiani per la differenza-gol, ma riesce a salvarsi per un solo punto.\nTornato in Serie B, nella stagione 2016-2017 il Carpi ottiene il settimo posto e l'accesso ai play-off, resi possibili dalla sconfitta maturata dal Frosinone contro il Benevento nei minuti di recupero nella penultima giornata, che di fatto impedisce ai ciociari di andare in Serie A senza passare dai play-off. Nel primo turno degli spareggi il Carpi ha la meglio sul Cittadella, quindi trova in semifinale proprio il Frosinone. All'andata, in casa, non va oltre lo 0-0, per cui nel ritorno deve necessariamente vincere. Rimasta in nove in seguito alle espulsioni di Struna e Gagliolo, la compagine emiliana riesce incredibilmente a passare in vantaggio a pochi minuti dalla fine con un gol di Letizia su calcio di punizione e ad accedere cos\u00ec alla doppia finale, dove \u00e8 attesa dal Benevento. Dopo il pareggio del Cabassi per 0-0, al ritorno il Carpi viene sconfitto per 1-0 al Vigorito (gol di George Puscas al 32') e resta in Serie B. La sconfitta sancisce la fine di un ciclo e porta diversi cambiamenti in seno alla squadra: Castori lascia la panchina carpigiana dopo tre stagioni, seguito pochi giorni dopo anche dal direttore sportivo Giancarlo Romairone. A sostituirli arrivano, rispettivamente, Antonio Calabro e Matteo Lauriola. Lasciano la formazione biancorossa anche i senatori Gagliolo, Letizia e Di Gaudio, e protagonisti degli ultimi anni come Lorenzo Lollo, Simone Romagnoli, il capitano Raffaele Bianco e Kevin Lasagna, capocannoniere del Carpi negli ultimi due campionati.\nIl campionato di Serie B 2017-2018 \u00e8 chiuso all'undicesimo posto, con una salvezza ottenuta in anticipo e le aspettative della societ\u00e0 soddisfatte, dopo aver rivoluzionato e ringiovanito la rosa nel mercato estivo. I difensori Ligi e Pachonik si rivelano importanti innesti, cos\u00ec come il centrocampista Luca Verna. Fondamentali sono i gol segnati all'andata da Mbakogu e Giancarlo Malcore e al ritorno da Federico Melchiorri (in prestito semestrale dal Cagliari). Calabro e Lauriola a fine stagione non sono riconfermati; nuovo allenatore \u00e8 il quarantunenne Marcello Chezzi, mentre il nuovo direttore sportivo \u00e8 Stefano Stefanelli (entrambi esordienti nella categoria).\nLa stagione 2018-2019 si rivela molto difficile per i biancorossi. Dopo tre sconfitte nelle prime tre giornate, Chezzi lascia il posto al rientrante Fabrizio Castori, il quale per\u00f2 non riesce a evitare la retrocessione in Serie C del Carpi, che chiude addirittura all'ultimo posto con soli 29 punti. La retrocessione matematica arriva alla penultima giornata dopo la sconfitta per 1-0 in trasferta contro il Livorno.\nIl ritorno in terza serie dopo sei stagioni tra Serie A e B vede il Carpi impegnato in un difficile campionato contro le pi\u00f9 attrezzate pretendenti alla promozione Vicenza, Padova, Feralpisal\u00f2, Suditrol, Reggiana e Modena. La guida tecnica viene affidata al ligure Giancarlo Riolfo mentre i giocatori pi\u00f9 importanti sono il difensore Ligi, i centrocampisti Saber e Saric e le punte Vano e Biasci il quale vincer\u00e0 il titolo di capocannoniere. Il Carpi nonostante le sconfitte nei derby con Reggiana, Piacenza, Modena e Imolese, riesce a produrre un calcio spettacolare e redditizio cogliendo otto vittorie consecutive e chiudendo il girone di andata in seconda posizione a 4 punti dalla capolista Vicenza. Nel mese di febbraio il Carpi \u00e8 la squadra pi\u00f9 in forma del campionato ed \u00e8 reduce da due vittorie per 5-1 contro la Reggiana e per 3-0 contro il Piacenza quando il campionato \u00e8 interrotto per la pandemia di COVID-19.\nDopo una lunga attesa il campionato viene terminato, l'assemblea di Lega decide di utilizzare la media punti per sancire le quattro promosse: il Carpi \u00e8 la migliore quarta delle 60 partecipanti alla Serie C e avente diritto alla promozione, conferendo la vittoria al Vicenza nonostante rimanessero ancora dodici partite da disputare. Il parametro viene sovvertito con una decisione unilaterale dalla FIGC, la quale ignora quanto emerso dall'assemblea di Lega e utilizza il metodo di una media ponderata che vede il Carpi passare da migliore squadra a terza dietro a Reggiana e Bari. I play-off vedono i biancorossi pareggiare 2-2 con l'Alessandria al Cabassi e passare il turno in virt\u00f9 di un miglior piazzamento nella stagione regolare, per poi essere eliminati dal Novara, vittorioso per 2-1 in terra emiliana.\nGli anni 2020.\nAlla fine della stagione 2020-2021, conclusasi sul campo con il raggiungimento della salvezza, il club viene escluso dai campionati professionistici. Il nome \u00abCarpi\u00bb e i colori sociali sono mantenuti nei campionati maggiori di calcio, ma senza alcun legame con il Carpi FC 1909, da una nuova societ\u00e0 fondata \"ex novo\" nel 2021, l'USD Athletic Carpi, che esordisce lo stesso anno in Serie D.\nColori e simboli.\nColori.\nLe prime immagini disponibili negli archivi storici testimoniano l'adozione da parte della \"Jucunditas\" di una maglia di colore bianco con fregi rossi. Nel 1919, viceversa, quando questa viene rifondata con la denominazione di Carpi, il colore dei fregi, nonch\u00e9 di calzoncini e calzettoni, diventa nero. Tale abbinamento sopravvive sino alla stagione 1957-1958, quando calzoncini e calzettoni diventano interamente bianchi: per la stampa nazionale e locale \"Bianchi\" diventa sinonimo di Carpi. Nel 1969-1970 compare una striscia verticale rossa abbinata al bianco; da l\u00ec in poi il colore ufficiale sar\u00e0 il biancorosso, familiare sino ai giorni nostri. La prima divisa solitamente \u00e8 bianca con inserti rossi, nella seconda invece, a colori invertiti, predomina il rosso.\nSimboli ufficiali.\nStemma.\nL'attuale stemma della societ\u00e0 \u00e8 composto da uno scudo al cui interno, nella parte sinistra, trovano posto tre strisce rosse, mentre in quella destra \u00e8 raffigurato un carpine sradicato sormontato da un falco ad ali aperte; tale figura, presente anche nello stemma della citt\u00e0 di Carpi, \u00e8 posta su sfondo bianco. Nella parte alta dello scudo appare la dicitura, nera, .\nPer via della presenza del succitato falco, alcuni mezzi di informazione, seppur di rado, appellano i calciatori biancorossi con il soprannome di \"Falconi\"; tuttavia tale termine, pur richiamando il simbolo della squadra, non fa parte del lessico comune n\u00e9 dei tifosi n\u00e9 dei carpigiani.\nDal 1962 al 1970 \u00e8 stato utilizzato uno scudo nel quale il carpine era collocato al centro e inserito in un ovale, su sfondo bianco, ai cui lati comparivano due strisce rosse; in cima all'ovale era inoltre presente la dicitura dorata , mentre al di sotto trovava posto la data di fondazione, ovvero . Dal 1979 al 2000 ne \u00e8 stata utilizzata una versione molto simile, eccezion fatta per delle lievi modifiche grafiche volte ad ammodernare lo stemma.\nInno.\nL'inno del Carpi si intitolava \"Forza Carpi\" ed \u00e8 opera dell'orchestra \"Gli amici di Carpi\". Nell'aprile del 2015, in occasione della prima promozione in Serie A, esce il nuovo inno ufficiale scritto da Paolo Belli (gi\u00e0 interprete dell'inno della Juventus), accompagnato dal coro formato dagli stessi calciatori biancorossi. L'inno \u00e8 cantato dal cantautore Valerio Carboni.\nStrutture.\nStadio.\nIl primo campo da gioco sul quale il Carpi disput\u00f2 le sue prime partite fu uno spiazzo situato fuori le mura di porta Mantova, utilizzato fino a quel momento come foro boario. Qui l'allora \"Jucunditas\" vi disput\u00f2 amichevoli con squadre dei paesi vicini nonch\u00e9 due tornei della FIGC; l'impianto non era per\u00f2 fisso, e le tribune erano erette secondo necessit\u00e0. Nel 1919, dopo la conclusione della Grande Guerra, venne ricavato il primo campo \"stabile\" grazie all'abbattimento delle mura cittadine, vicino alla chiesa di San Nicol\u00f2. L\u00ec il Carpi gioc\u00f2 fino alla costruzione del Polisportivo.\nNel 1928 venne inaugurato l'impianto che ancora oggi ospita i match casalinghi degli emiliani; situato fuori porta Modena. Nel 1938 il Polisportivo venne denominato Mario Papotti, un caduto di parte fascista nella guerra civile spagnola, per poi cambiar definitivamente nome nel secondo dopoguerra in Sandro Cabassi, in memoria del giovane partigiano aderente al Fronte della giovent\u00f9 modenese morto nel 1944. L'impianto sub\u00ec le pi\u00f9 importanti opere di restyling nella seconda met\u00e0 degli anni 1930, in occasione della promozione in Serie C della squadra, e nell'estate del 2011, con il salto in Lega Pro Prima Divisione. Queste ultime ingenti opere di modifica, hanno obbligato il Carpi a trasferirsi momentaneamente allo stadio Citt\u00e0 del Tricolore, impianto di Reggio nell'Emilia.\nIl Cabassi \u00e8 stato riaperto il 27 maggio 2012 in occasione della semifinale di ritorno dei play-off tra Carpi e . Dalla stagione 2015-2016, stante il debutto del Carpi in Serie A e l'inadeguatezza del Cabassi agli standard della massima serie, la squadra biancorossa sceglie come nuovo impianto casalingo lo stadio Alberto Braglia di Modena.\nNell'estate 2016 viene ufficializzato l'accordo tra il club e il comune emiliano che stabilisce il nuovo utilizzo del Cabassi a partire dalla stagione 2016-2017, aumentando la capienza dell'impianto con una nuova curva da circa posti. Dopo 426 giorni, il Cabassi torna a ospitare una partita ufficiale del Carpi FC: il 15 ottobre 2016 i biancorossi vincono per 2-0 contro il Latina. Il successivo 24 dicembre, prima della partita contro il Verona, la nuova curva Ovest viene intitolata ad Alberto Bertesi e Guerrino Siligardi. Il 4 giugno 2017, in occasione dell'andata della finale play-off di Serie B contro il Benevento (0-0), il Cabassi registra il suo record di spettatori, superando di qualche centinaio i che videro il derby emiliano contro il Modena del 15 ottobre 1989 (1-1).\nSociet\u00e0.\nOrganigramma societario.\nDi seguito l'organigramma al 18 gennaio 2021.\nSettore giovanile.\nIl Carpi dispone di un settore giovanile composto da formazioni che disputano i campionati Pulcini Regionali, Esordienti Provinciali e Regionali, Giovanissimi Regionali e Nazionali, Allievi Nazionali e Primavera. Inoltre dispone di una scuola di formazione calcistica, chiamata Carpi Football Academy che conta pi\u00f9 di cinquecento giovani calciatori.\nAllenatori e presidenti.\nDi seguito l'elenco degli allenatori e dei presidenti.\nCalciatori.\nContributo alle Nazionali.\nNessun calciatore \u00e8 stato convocato nella Nazionale italiana maggiore durante la sua militanza al Carpi. Tuttavia, alcuni calciatori hanno esordito nella Rappresentativa Under-21: Francesco Ripa, nel 1994, e Matteo Liviero, nel 2013; inoltre, lo stesso Matteo Liviero ha giocato anche nella Nazionale Under-20, esordendo sempre nel 2013. Andrea Barbi, invece, \u00e8 stato convocato nel 1992 nella Nazionale Under-18, mentre Mario Pugliese nel 2015 nella Nazionale Under-19. Alfredo Bifulco, prestato dal Napoli al Carpi nell'estate del 2016, \u00e8 diventato il primo giocatore biancorosso a disputare un torneo organizzato dalla FIFA durante la sua militanza in biancorosso, ovvero il Mondiale Under 20 del 2017 in Corea del Sud, concluso dall'Italia al terzo posto, in cui Bifulco ha totalizzato 3 presenze. Il difensore Alessandro Buongiorno, prestato dal Torino al Carpi nell'estate del 2018, ha invece partecipato al Mondiale Under 20 del 2019.\nI calciatori stranieri ad aver giocato con le proprie nazionali durante il periodo di militanza nel Carpi sono stati gli albanesi Ledian Memushaj ed Edgar \u00c7ani, esordienti entrambi nel 2013, e gli sloveni Vid Belec e Aliajz Struna. Il difensore polacco Igor Lasicki, prestato dal Napoli nel gennaio 2017, \u00e8 stato convocato dalla Polonia Under 21 per l'Europeo di categoria disputato \"in casa\" dal 16 al 30 giugno 2017.\nHanno fatto parte della rosa del Carpi anche Marco Materazzi e Cristian Zaccardo, rispettivamente prima e dopo essersi laureati campioni del mondo con l'Italia nel 2006.\nSimone Verdi, Kevin Lasagna e Roberto Inglese hanno ricevuto la chiamata in nazionale dopo avere vestito la maglia biancorossa.\nStatistiche e record.\nStatistiche di squadra.\nIl Carpi, a partire dall'esordio agonistico avvenuto nel 1913, ha disputato 98 stagioni sportive, di cui 88 a carattere nazionale e 10 a carattere regionale. Ha disputato 4 campionati di massima serie (3 di Prima Divisione e 1 di Serie A) e 11 campionati di seconda serie (2 di Promozione - a carattere regionale - 4 di Seconda Divisione, 2 di Prima Divisione e 5 di Serie B). I campionati ai quali il Carpi ha preso maggiormente parte sono quelli di terzo e quarto livello, rispettivamente Serie C e Serie D, con 13 partecipazioni.\nNella sua unica stagione di Serie A (2015-2016) il Carpi ha giocato 38 partite, ottenendo 9 vittorie, 11 pareggi e 18 sconfitte. I gol segnati sono stati 37, mentre quelli subiti 57. La vittoria pi\u00f9 larga \u00e8 un 4-1 interno contro il , mentre la peggior sconfitta \u00e8 l'1-5 rimediato sul campo della .\nIn Serie B, categoria in cui annovera 5 partecipazioni, contando anche le gare di play-off la squadra ha giocato un totale di 131 partite, vincendone 56, pareggiandone 41 e perdendone 34. Le vittorie in casa sono state 27, i pareggi 25 e le sconfitte 13. I gol realizzati sono stati 153 e quelli subiti 119. La miglior vittoria \u00e8 5-0 sul campo del ; le peggiori sconfitte sono invece gli 1-4 sub\u00ecti in trasferta contro , e , e tra le mura casalinghe contro la .\nGli emiliani hanno inoltre partecipato a 3 campionati di Lega Pro: 2 di Prima Divisione (2011-2013) e 1 di Seconda Divisione (2010-2011). In Prima Divisione il Carpi ha giocato 74 partite, di cui 34 vittorie, 22 pareggi e 18 sconfitte. Ha messo a segno 92 reti subendone 64. La miglior vittoria \u00e8 un 4-0 casalingo ai danni del , mentre le sconfitte con maggior scarto tre 1-3 in trasferta contro , e .\nIn Seconda Divisione il Carpi ha giocato 30 partite, di cui 19 vinte, 8 pareggiate e 3 perse, realizzando 45 gol e subendone 16. La miglior vittoria rimane un 5-1 sul campo del .\nStatistiche individuali.\nIl primatista di presenze con la maglia del Carpi \u00e8 Claudio Pressich con 333 partite giocate, seguito da Aurelio Dotti (290) e Simone Teocoli (275). I migliori marcatori di sempre sono invece Gianfranco Poletto e Giorgio Vernizzi, con 78 reti a testa. Dietro di loro completa il \"podio\" Armando Onesti (76). Il nigeriano Jerry Mbakogu, con 37 gol, \u00e8 invece il miglior marcatore straniero. Claudio Pressich, Giancarlo Magnani, Lamberto Grazioli, Lorenzo Pasciuti, Antonio Di Gaudio e Fabrizio Poli sono gli unici calciatori ad aver vinto due campionati con i \"biancorossi\" emiliani. Pasciuti inoltre detiene un record per quanto riguarda il calcio italiano: \u00e8 l'unico giocatore infatti ad aver siglato almeno una rete in cinque campionati diversi, dalla Serie D alla Serie A, con la stessa maglia. Nella stagione 2019-2020 due attaccanti biancorossi si sono laureati capocannonieri in due competizioni diverse: Tommaso Biasci nel Girone B di Serie C con 14 gol e Michele Vano in Coppa Italia con 4 (a pari merito con l'ascolano Scamacca).\nDi seguito i primatisti di presenze e reti, aggiornati al termine della stagione di Serie B 2018-2019:\nTifoseria.\nStoria.\nGli ultras a Carpi nascono nel 1979, in contemporanea con la partecipazione della squadra al campionato di Serie C appena conquistato. I gruppi presenti dagli anni 1970 a oggi sono: i Panthers '79, gli Ultras Carpi '88, Orgasmo Biancorosso '89, Guidati Dal Lambrusco '89, Mucchio Selvaggio '89, i Mods '92, i Wild Dogs '92, il Collettivo Avariato '93, i Fighters '09, gli Irriducibili1983, i Quarantunozerododici '17.\nGemellaggi e rivalit\u00e0.\nLa rivalit\u00e0 pi\u00f9 sentita dagli ultras carpigiani \u00e8 quella con il capoluogo . Altre rivalit\u00e0 storiche sono con Suzzara, e Rimini. Dopo violenti incidenti accaduti nell'estate del 2014 vicino a Scandiano, nati dal lancio di pietre di supporter del Sassuolo a indirizzo di tifosi carpigiani prima di un'amichevole a Carpineti, \u00e8 nata anche una rivalit\u00e0 con i neroverdi.\nNel tempo sono nate anche amicizie e veri e propri gemellaggi, spesso dovute alla comune rivalit\u00e0 con i modenesi. Tra le prime quelle con , , e . Tra le seconde quella con la , iniziata nel 1992 e poi trasformatasi in accesa rivalit\u00e0 nel 1999. Altre amicizie sono state strette con Chioggia e Fano. Nel primo anno di Serie B \u00e8 nato il gemellaggio con la Virtus Entella. Storica \u00e8 invece l'amicizia con la tifoseria del Bologna. Pi\u00f9 recente \u00e8 l\u2019amicizia nata da qualche anno con i componenti del gruppo ultr\u00e0 \u201cGate7\u201d del Chievo."}
{"id": "787886", "revid": "110157", "url": "https://it.wikipedia.org/wiki?curid=787886", "title": "Ribera Alta del Ebro", "text": "La Ribera Alta del Ebro (in aragonese: \"Ribera Alta de l'Ebro\") \u00e8 una delle 33 comarche dell'Aragona, con una popolazione di 22.564 abitanti; suo capoluogo \u00e8 Alag\u00f3n.\nAmministrativamente fa parte della provincia di Saragozza, che comprende 17 comarche."}
{"id": "787887", "revid": "83017", "url": "https://it.wikipedia.org/wiki?curid=787887", "title": "Iceweasel", "text": "Iceweasel \u00e8 una versione Debian e GNU (quest'ultima \u00e8 stata rinominata IceCat) del web browser Mozilla Firefox.\nIl programma costituisce un \"fork\" del noto browser Firefox che implementa delle modifiche volte a renderlo del tutto compatibile con le Debian Free Software Guidelines e con la filosofia del sistema operativo GNU.\nStoria.\nIl software Mozilla \u00e8 sempre stato considerato software libero, fino a quando il team di sviluppo del progetto Debian non ha verificato l'incompatibilit\u00e0 delle politiche sul diritto d'autore seguite dal team Mozilla. Nello specifico il team di Mozilla ha dichiarato che chiunque intenda distribuire il software prodotto da loro usando i nomi originali \u00e8 tenuto ad usare solo i loghi e i marchi originali (che sono marchi registrati), senza inoltre poter includere modifiche al programma che non siano state approvate del team di sviluppo ufficiale.\nPoich\u00e9 queste regole sono restrizioni sull'utilizzo e sullo studio e modifica del software, contrastano con le politiche sul software libero seguite dal progetto Debian (che infatti distribuiva il software Mozilla usando loghi diversi da quelli ufficiali), si \u00e8 accesa inizialmente un'animata discussione sulla vicenda, che ha portato alla nascita di un \"fork\" specifico per risolvere la questione (qualcuno ha ironicamente chiamato l'evento \"scisma\").\nIl progetto Gnuzilla.\nIl progetto si pone l'obiettivo di rendere disponibile il software della suite Mozilla usando esclusivamente materiale libero, in modo che possa essere impiegato in tutti quei sistemi operativi che hanno fra le loro priorit\u00e0 l'uso di software GNU, come ad esempio il progetto Debian. Da questa iniziativa sono quindi nati Iceweasel in sostituzione a Firefox, IceDove al posto di Thunderbird, IceApe in luogo di SeaMonkey, e da luglio 2007 IceOwl in luogo di Sunbird.\nIl 23 settembre 2007, nella mailing list ufficiale di Gnuzilla, \u00e8 stato annunciato che la successiva release del web browser avrebbe cambiato nome in IceCat. Tale motivazione veniva giustificata dal fatto che in realt\u00e0 Debian ha gi\u00e0 usato il nome Iceweasel per il suo \"fork\" di Firefox fin da novembre 2006, e questo avrebbe creato confusione in quanto i due fork di Firefox (Iceweasel e GNU IceCat) sono indipendenti tra loro.\nIl nuovo accordo.\nIl 17 febbraio 2016 tramite un bug report sul bug tracker di Debian \u00e8 stata proposta la ridenominazione di Iceweasel in Firefox, in quanto la licenza del logo di Firefox \u00e8 diventata libera e il problema precedente non \u00e8 pi\u00f9 rilevante. Mozilla inoltre riconosce che le patch aggiunte ad Iceweasel non hanno nessun impatto sulla qualit\u00e0 del prodotto.\nIl nome Iceweasel viene mantenuto per l'attuale versione stabile Debian \"Jessie\", mentre il cambio del pacchetto in Firefox avverr\u00e0 su Debian \"Stretch\", con la versione 45 del browser.\nCaratteristiche.\nIceweasel appare nell'aspetto del tutto simile a Firefox, \u00e8 compatibile con la maggior parte dei suoi plugin e nella maggior parte dei casi si distingue dal suo predecessore solo nel nome e nel logo. Queste differenze valgono anche per gli altri software della serie.\nDiffusione.\nI principali utilizzatori di Iceweasel sono gli utenti Debian, poich\u00e9 questa distribuzione utilizza di base solo software GNU, preferendo quindi Iceweasel a Firefox (oltre ad essere il principale soggetto della sua nascita e sviluppo).\nIn particolare i primi utenti di Iceweasel sono stati gli utenti della versione \"Testing\" di Debian, che hanno visto sostituire automaticamente le versioni di Mozilla (Firefox, Thunderbird, ecc) durante il periodico aggiornamento del sistema tramite apt-get. Iceweasel \u00e8 stato quindi inserito nel corredo standard della nuova versione di Debian, Etch, pubblicata l'8 aprile 2007."}
{"id": "787888", "revid": "114655484", "url": "https://it.wikipedia.org/wiki?curid=787888", "title": "Boccia", "text": ""}
{"id": "787889", "revid": "6923", "url": "https://it.wikipedia.org/wiki?curid=787889", "title": "Ribera Baja del Ebro", "text": "La Ribera Baja del Ebro (in aragonese: \"Ribera Baxa de l'Ebro\") \u00e8 una delle 33 comarche dell'Aragona, con una popolazione di 9.418 abitanti; suo capoluogo \u00e8 Quinto.\nAmministrativamente fa parte della provincia di Saragozza, che comprende 17 comarche."}
{"id": "787890", "revid": "119631831", "url": "https://it.wikipedia.org/wiki?curid=787890", "title": "Disco magneto-ottico", "text": "Un disco magneto-ottico \u00e8 un supporto di memorizzazione, introdotto alla fine degli anni ottanta, che ha sia le propriet\u00e0 dei supporti ottici che quelle dei supporti magnetici. Anche se ereditano molte propriet\u00e0 dai supporti ottici, i dischi magneto-ottici non necessitano di particolari file system per funzionare, infatti vengono riconosciuti dal sistema operativo come Hard Disk (e quindi possono essere normalmente formattati con filesystem FAT, HPFS, NTFS, etc.) e come tali sono riscrivibili.\nI supporti inizialmente da 5.25\" (pollici) furono ridotti di dimensioni alla fine degli anni novanta riuscendo ad arrivare a 3.5\", assomigliando ad un comune Floppy disk.\nEntrambe le versioni da 5.25\" e da 3.5\" sono protette esternamente da una cartuccia che ne assicura la protezione dalla polvere.\nCaratteristiche fisiche.\nIl disco \u00e8 costituito da un materiale ferromagnetico protetto esternamente da un involucro di plastica rigida. Non vi \u00e8 mai nessun contatto fra il disco e il supporto di lettura/scrittura.\nDurante la lettura, un laser proietta un raggio a bassa potenza sullo strato magnetico del disco, quest'ultimo riflette la luce in due modi diversi a seconda della polarizzazione. Un fotodiodo rileva la riflessione del raggio convertendo le informazioni contenute sul disco in una sequenza binaria.\nDurante la scrittura, un laser proietta un raggio ad alta potenza sullo strato magnetico in grado di riscaldarlo al punto di far raggiungere al settore il punto di Curie. Questo permette ad un elettromagnete posizionato dalla parte opposta del disco di cambiare la locale polarizzazione magnetica, che viene mantenuta anche quando la temperatura torna a livelli normali. Ogni ciclo di scrittura richiede sia un passaggio del laser per cancellare la superficie, sia un passaggio per il magnete per scrivere le informazioni, come risultato viene impiegato il doppio del tempo per scrivere dati che per leggerli. Nel 1996 un sistema di sovrascrittura diretta fu introdotto nei dischi da 3.5\", per evitare l'iniziale passaggio di cancellazione durante la scrittura, anche se questo comportava l'uso di dischi appositamente creati per lo scopo.\nLe recenti unit\u00e0 magneto-ottiche di lettura/scrittura effettuano, per impostazione predefinita, una verifica delle informazioni scritte durante il processo di scrittura, e sono capaci di riportare immediatamente qualsiasi problema incontrato al sistema operativo. Questo significa che in realt\u00e0 un processo di scrittura pu\u00f2 durare fino a tre volte quello di lettura, ma rende anche il supporto estremamente robusto rispetto agli attuali supporti CD-R o DVD-R che non effettuano nessun controllo sui dati scritti.\nI dischi magneto-ottici si usano esattamente come i floppy disk, le informazioni spostate sul disco vengono scritte sul momento.\nI progressi della tecnologia magneto-ottica hanno ricevuto una spinta nella primavera del 1997 con il lancio dell'unit\u00e0 Plasmon Data \"DW260\". Quest'ultima usava una nuova tecnologia denominata LIMDOW (\"Light Intensity Modulated Direct OverWrite\") che permetteva di avere un notevole incremento di prestazioni rispetto altre unit\u00e0 magneto-ottiche in commercio.\nProduttori.\nI computer NeXT furono i primi a offrire questa tecnologia, seguiti successivamente da Canon.\nI MiniDisc Sony sono magneto-ottici, e similarmente Sony ha prodotto molti altri formati magneto-ottici.\nFujitsu \u00e8 fra i maggiori produttori di dischi magneto-ottici da 3.5\". Ad oggi la capacit\u00e0 supera i 2 gigabytes di dati (Gigamo)\nIl Nintendo 64DD usava dischi magneto-ottici.\nDischi Floptical.\nI dischi magneto-ottici non vanno confusi con i dischi Floptical, che similarmente combinano caratteristiche ottiche a quelle ferromagnetiche, ma in un modo sostanzialmente differente.\nI dischi floptical sono dei dischi magnetici da 3.5\" che usano una traccia ottica per aumentare la precisione della testina magnetica; dalle usuali 135 tracce per pollice a 15'000 tracce per pollice. Questo aumenta la capienza dei dischi floptical da 1.44MB a 21MB. Nessun laser o riscaldamento avviene sul disco, un semplice LED infrarosso \u00e8 usato per seguire la traccia ottica, mentre la testina magnetica \u00e8 a contatto con la superficie da registrare. Le unit\u00e0 floptical sono in grado di leggere e scrivere anche i tradizionali dischetti da 3.5\", anche se questo non comprende quelli da 2.88\u00a0MB.\nI dischi e le unit\u00e0 flopticals furono creati da Insite Peripherals, una compagnia statunitense."}
{"id": "787891", "revid": "1272592", "url": "https://it.wikipedia.org/wiki?curid=787891", "title": "Sierra de Albarrac\u00edn", "text": "La Sierra de Albarrac\u00edn (in aragonese: \"Sarra d'Albarraz\u00edn\") \u00e8 una delle 33 comarche dell'Aragona, con una popolazione di 4.961 abitanti; suo capoluogo \u00e8 Albarrac\u00edn.\nAmministrativamente fa parte della provincia di Teruel, che comprende 10 comarche."}
{"id": "787902", "revid": "729019", "url": "https://it.wikipedia.org/wiki?curid=787902", "title": "Battaglia del Crimiso", "text": "La battaglia del Crimiso fu combattuta dai Siracusani e dai Cartaginesi nel 341 a.C. Prende il nome dal fiume Crimiso, presso cui fu combattuta.\nProdromi.\nNel 343 a.C. i Cartaginesi avevano invano tentato di contrastare la conquista di Siracusa da parte di Timoleonte, e avevano dovuto ritirare le loro truppe dalla Sicilia orientale; insofferente della presenza di Timoleonte nella loro sfera di influenza, e sollecitati da Iceta di Leontini, i Cartaginesi raccolsero un esercito di oltre 70.000 uomini, reclutati in Libia, Penisola iberica, Gallia e Liguria, tra cui circa 10.000 cavalieri e 2500 componenti il \u00abBattaglione Sacro\u00bb, composto solo da nobili. Posta al comando di Amilcare e Asdrubale e appoggiata da 200 navi da guerra, l'armata cartaginese fu trasportata in Sicilia da una flotta, che sbarc\u00f2 le truppe nei pressi di Lilibeo, verso la fine di maggio del 341; l'intento era quello di attaccare Siracusa, per scacciare tutti i Greci dalla Sicilia.\nCampagna di Timoleonte.\nNel giugno del 341 a.C., Timoleonte, comandante dell'esercito siracusano, si trovava a otto giorni di cammino da Siracusa e devastava le campagne delle citt\u00e0 filo-puniche. Al suo contingente si era unito quello dei suoi ufficiali Demareto e Dinarco, contingente costituito da soldati delle citt\u00e0 strappate dai due ufficiali al dominio punico, al comando di circa 12.000 uomini, di cui 1.500 cavalieri (secondo Plutarco 6.000 uomini, di cui circa 1000 cavalieri).\nAttacco cartaginese.\nL'esercito cartaginese, appena sbarcato ebbe notizie dell'incursione di Timoleonte e decise di attaccarlo immediatamente, e mentre stava lasciando le zone dell'incursione si mise in marcia verso i Siracusani e li raggiunse, il 9 giugno in prossimit\u00e0 del fiume Cr\u00ecmiso (o Crim\u00ecsso). Nel frattempo Timoleonte aveva raccolto un esercito di circa 13.000 uomini, composto da 3.000 Siracusani, qualche migliaio di mercenari ed alcuni gruppi di volontari, tra cui Siculi e Sicani raccolti in fretta, tra cui circa 1500 cavalieri, e con coraggio si mise in marcia, in territorio nemico, contro i Cartaginesi.\nDurante la marcia alcune truppe mercenarie si ribellarono, e Timoleonte fu costretto a congedare un migliaio di mercenari.\nLa battaglia sul fiume Crimiso.\nQuando l'esercito siracusano, protetto dalla foschia, arriv\u00f2 al Crimiso, nei pressi di Segesta, sorprese i Cartaginesi all'attraversamento del fiume, in un terreno paludoso che non permetteva di muoversi liberamente: particolarmente svantaggiato dalla morfologia del terreno fu il \"Battaglione Sacro\", reso lento dalle ingombranti armature e dal pesante armamento.\nTimoleonte affid\u00f2 a Demareto la cavalleria ordinandogli di aggirare le quadrighe nemiche e di attaccare sui fianchi l'esercito che si stava ancora schierando.\nGuid\u00f2 quindi personalmente i suoi opliti all'attacco al centro dello schieramento cartaginese disponendo i sicelioti ai lati: iniziato lo scontro corpo a corpo, un improvviso e violento temporale fece aumentare il livello dell'acqua e trasform\u00f2 l'area in una vera palude. Per le truppe scelte puniche, impantanate e poste pi\u00f9 in basso rispetto ai nemici, fu un disastro: la prima fila di quattrocento uomini fu sgominata dall'impeto dei Siracusani avvantaggiati anche dalla direzione della pioggia mista a grandine. Gli altri combattenti, in gran parte mercenari, sgomenti nel vedere le truppe d'\u00e9lite in grande difficolt\u00e0, cedettero a loro volta e finirono per ostacolarsi a vicenda nel tentativo di fuga.\nCrollo e resa cartaginese.\nLa disfatta Cartaginese fu gravissima: Timoleonte fece ben 15.000 prigionieri e si impadron\u00ec di tutti gli armamenti e di tutte le vettovaglie del campo cartaginese. Sul campo rimasero circa diecimila punici, compresi tutti i soldati del \"Battaglione Sacro\". I sopravvissuti ripararono a fatica a Lilibeo. Timoleonte, dato che la flotta punica era ancora di fronte alla costa di Lilibeo, rinunci\u00f2 ad assediare la citt\u00e0 e, lasciati alcuni contingenti a saccheggiare la citt\u00e0, fece rientro a Siracusa.\nTimoleonte invi\u00f2 a Corinto le pi\u00f9 belle armature nemiche nella speranza:\nLa \"pace armata\".\nLa pace armata susseguente alla battaglia stabiliva come confine delle due sfere di influenza il fiume Alico (oggi Platani). Nonostante la sconfitta i Cartaginesi continuarono la lotta, riallacciando i rapporti coi pochi tiranni rimasti, Hiketas di Lentini, che li aveva aiutati al Crimiso, Mamerkos di Katana e Hippon di Messana che, abbandonata l'alleanza con Timoleonte, avevano riallacciato i rapporti con Cartagine, la quale, nel 340, aveva richiamato in patria Gescone, figlio di Annone, che era stato esiliato col padre tre anni prima. Gescone arruol\u00f2 mercenari Greci ed essi, sbarcati a Messana, riportarono due vittorie sulle truppe siracusane, prima a Messana stessa, poi a Ietai, nella Sicilia occidentale. Ma l'anno dopo Cartagine, dopo la sconfitta di Hiketas, a Damyras e la successiva conquista di Katana da parte di Timoleonte, nel 339, inizi\u00f2 una trattativa di pace che port\u00f2 al riconoscimento da parte greca che la provincia cartaginese arrivasse al fiume Halykos, mentre i Cartaginesi riconobbero l'indipendenza di tutte le citt\u00e0 greche ad oriente di quel fiume. I Cartaginesi inoltre si impegnarono ad astenersi da qualsiasi alleanza con eventuali tiranni della zona greca ed infine ogni cittadino greco della provincia cartaginese, se lo avesse desiderato, era libero di trasferirsi a Siracusa.\nConseguenze.\nMolto probabilmente il trattato era benevolo nei confronti dei Cartaginesi sconfitti, ma bisogna considerare che Timoleonte in quel periodo era ancora in lotta contro gli ultimi tiranni e consider\u00f2 molto positivo l'aver rotto il fronte comune tra i tiranni e Cartagine.\nLa pace coi Cartaginesi ed il conseguente \u201cstatus quo\u201d furono cos\u00ec garantiti per parecchi anni."}
{"id": "787905", "revid": "57342", "url": "https://it.wikipedia.org/wiki?curid=787905", "title": "Arthur Hastings", "text": "Arthur Harold Hastings \u00e8 un personaggio immaginario ideato dalla scrittrice Agatha Christie, apparso per la prima volta nel romanzo \"Poirot a Styles Court\", e comparso successivamente in altri sette romanzi come comprimario del celebre Hercule Poirot.\nBiografia del personaggio.\nArthur Hastings si pu\u00f2 evincere dai racconti sia nato circa nel 1886 come viene ricordato nel primo capitolo de \"Il misterioso affare di Styles\" riferendosi a John Cavendish.\nDi Hastings si sa che ha partecipato alla prima guerra mondiale dove ha raggiunto il grado di capitano del British Army, ritirandosi poi a vita privata. Prima di ci\u00f2 lui stesso afferma, sempre nel primo romanzo in cui appare, di aver lavorato ai Lloyd's e di non essere un militare di carriera. Egli incontra Poirot il 16 luglio 1916 ma i due si erano gi\u00e0 incontrati in Belgio anni prima.\nDopo il primo conflitto mondiale si sposer\u00e0 con Dulcie Duveen \"Cenerentola\" conosciuta nel romanzo \"Aiuto, Poirot!\". Dopo il suo matrimonio, la Christie aveva deciso di farlo uscire di scena ma, in seguito alle numerose richieste dei lettori, decise di farlo comparire di tanto in tanto nei suoi libri. In \"Sipario\" veniamo a sapere che il capitano ha avuto quattro figli dal suo matrimonio, due maschi e due femmine, e che il primogenito ha intrapreso la carriera militare nella Royal Navy. Il figlio secondogenito viene poco descritto e si sa che si sposer\u00e0 solo dopo la morte della madre. La figlia Grace sposer\u00e0 un ufficiale d'esercito di stanza in India e l'ultima figlia, Judith (la favorita di Hastings) sposer\u00e0 il dottor John Franklin, medico ricercatore, e si trasferir\u00e0 in Africa con lui.\nHastings \u00e8 il tipico gentiluomo inglese, prudente ma dal carattere ingenuo di modo da apparire sempre molto meno scaltro di Poirot. Poco si sa del suo aspetto fisico ad eccezione del fatto che probabilmente egli \u00e8 atletico in quanto Poirot sfrutta le sue abilit\u00e0 per catturare e mettere in sicurezza alcuni criminali. Hastings porta inoltre dei baffi, ma non curatissimi come quelli dell'amico investigatore che in \"Peril at End House\" gli rinfaccia:\nNella maggior parte delle trasposizioni filmiche, ad ogni modo, Hastings viene sempre rappresentato senza baffi.\nIl capitano Hastings \u00e8 un cavaliere e ha passione per le dame ma in maniera contenuta. Egli \u00e8 attratto dalle donne coi capelli rossi e i suoi innamoramenti creano in qualche caso anche dei problemi a Poirot.\nNel romanzo \"Due mesi dopo\" Hastings si permetter\u00e0 perfino di \"prendere in giro\" Poirot.\nIl capitano Hastings sar\u00e0 il narratore di quasi tutti i racconti brevi che avranno come protagonista Poirot; comparir\u00e0 invece soltanto in otto dei romanzi e in una piece teatrale che avranno per protagonista il famoso investigatore belga:\nNella serie televisiva \"Poirot\" \u00e8 interpretato dall'attore inglese Hugh Fraser.\nOnorificenze.\nSebbene sia un personaggio fittizio della letteratura, Arthur Hastings, viene indicato come insignito di alcune onorificenze nel racconto Poirot a Styles Court:"}
{"id": "787978", "revid": "1630518", "url": "https://it.wikipedia.org/wiki?curid=787978", "title": "Museo delle cere", "text": "Un museo delle cere \u00e8 un museo contenente statue di cera di personaggi famosi.\nStoria.\nMusei di cere nascono nel XVIII secolo, ma si tratta di cere anatomiche, riproducenti cadaveri dissezionati, e utilizzate essenzialmente per lo studio della medicina e la pratica artistica. Il pi\u00f9 antico del genere \u00e8 il Museo della Specola di Firenze, seguito da quelli di Vienna e di Cagliari.\nPi\u00f9 tardi, nel XIX secolo, si diffusero musei di cere che riproducevano personaggi celebri, del presente o del passato. Questa \u00e8 sicuramente l'accezione pi\u00f9 nota oggi. Il pi\u00f9 celebre museo delle cere di questa tipologia, nonch\u00e9 uno dei pi\u00f9 antichi, \u00e8 probabilmente Madame Tussaud's a Londra, che oggi vanta pi\u00f9 sedi sparse nel mondo."}
{"id": "787995", "revid": "1543377", "url": "https://it.wikipedia.org/wiki?curid=787995", "title": "Distretto di Hradec Kr\u00e1lov\u00e9", "text": "Il distretto di Hradec Kr\u00e1lov\u00e9 (in ceco \"okres Hradec Kr\u00e1lov\u00e9\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di Hradec Kr\u00e1lov\u00e9.\nSuddivisione amministrativa.\nIl distretto conta 104 comuni:"}
{"id": "788011", "revid": "7969", "url": "https://it.wikipedia.org/wiki?curid=788011", "title": "Madame Tussaud's", "text": ""}
{"id": "788022", "revid": "767487", "url": "https://it.wikipedia.org/wiki?curid=788022", "title": "Whisky (film)", "text": "Whisky \u00e8 un film del 2004 diretto da Juan Pablo Rebella e Pablo Stoll, presentato nella sezione Un Certain Regard al 57\u00ba Festival di Cannes.\nTrama.\nL'ebreo uruguayano Jacobo \u00e8 il silenzioso e solitario proprietario di una piccola fabbrica di calzini con tre dipendenti, tra cui Marta. L'esistenza di Jacobo \u00e8 squallida e monotona fino a quando chiede a Marta di fingere di essere sua moglie per qualche giorno, ovvero finch\u00e9 sar\u00e0 in visita da lui il fratello Herman che vive da vari anni in Brasile, dove possiede una grande fabbrica di calzini, e che torna al paese di origine per commemorare la madre morta.\nHerman propone di andare tutti insieme in vacanza al mare, Jacobo \u00e8 contrario ma alla fine accetta. Dopo che il fratello \u00e8 ripartito Jacobo d\u00e0 a Marta una ricompensa in denaro, e il giorno dopo lei non si presenta al lavoro.\nCuriosit\u00e0.\nAlla fine della giornata di lavoro Marta saluta le due colleghe dicendo \u00abA domani, se Dio vuole\u00bb."}
{"id": "788023", "revid": "6546014", "url": "https://it.wikipedia.org/wiki?curid=788023", "title": "Oregon Scientific Cant\u00f9", "text": ""}
{"id": "788030", "revid": "6546025", "url": "https://it.wikipedia.org/wiki?curid=788030", "title": "W\u00fcrth Roma", "text": ""}
{"id": "788033", "revid": "486946", "url": "https://it.wikipedia.org/wiki?curid=788033", "title": "Euro Roseto", "text": ""}
{"id": "788034", "revid": "6546033", "url": "https://it.wikipedia.org/wiki?curid=788034", "title": "Metis Varese", "text": ""}
{"id": "788036", "revid": "6546039", "url": "https://it.wikipedia.org/wiki?curid=788036", "title": "Laurentana Biella", "text": ""}
{"id": "788037", "revid": "339392", "url": "https://it.wikipedia.org/wiki?curid=788037", "title": "De Vizia Avellino", "text": ""}
{"id": "788038", "revid": "6546048", "url": "https://it.wikipedia.org/wiki?curid=788038", "title": "M\u00fcller Verona", "text": ""}
{"id": "788039", "revid": "647919", "url": "https://it.wikipedia.org/wiki?curid=788039", "title": "Adecco Milano", "text": ""}
{"id": "788040", "revid": "6546059", "url": "https://it.wikipedia.org/wiki?curid=788040", "title": "Mabo Prefabbricati Livorno", "text": ""}
{"id": "788044", "revid": "196390", "url": "https://it.wikipedia.org/wiki?curid=788044", "title": "Fillattice Imola", "text": ""}
{"id": "788052", "revid": "767487", "url": "https://it.wikipedia.org/wiki?curid=788052", "title": "You Can't Always Get What You Want", "text": "You Can't Always Get What You Want \u00e8 una canzone dei Rolling Stones inclusa nel loro album \"Let It Bleed\" del 1969, e il lato B del singolo \"Honky Tonk Women\".\nScritta da Mick Jagger e Keith Richards, \u00e8 stata inserita dalla rivista \"Rolling Stone\" al 100\u00ba posto nella sua lista delle 500 migliori canzoni di tutti i tempi.\nIl brano.\nLa canzone fu registrata tra il 16 e 17 novembre del 1968 in collaborazione con il \"London Bach Choir\". Una curiosit\u00e0 \u00e8 il fatto che in questa canzone il batterista della formazione (Charlie Watts) \u00e8 sostituito dal produttore dei Rolling Stones (Jimmy Miller); il pianoforte, l'organo e il Corno Francese sono suonati da Al Kooper mentre Rocky Dijion si diletta con il conga e le maracas.\nGenesi della canzone.\nMolte leggende metropolitane continuano a sussistere riguardo alle origini di questa canzone, molto simile a \"You're So Vain\" di Carly Simon. La pi\u00f9 rilevante \u00e8 quella secondo cui Mick Jagger e Keith Richards erano in Indiana per un concerto alla \"Ball State University\" nel 1968 (per coincidenza la presenza nella stessa cittadina dell'Indiana di Robert F. Kennedy due giorni prima che Martin Luther King fosse assassinato). In base a quanto dice la leggenda Mick ordin\u00f2 una \"cherry soda\" a John Birkemeier, uno studente della \"Ball State University\" impiegato al bancone di un pub. Birkeimer disse a Mick che loro non avevano a disposizione le ciliegie per realizzare il cocktail. Mick non poteva crederci e allora il ragazzo rispose dicendo: \"\u00abYou can't always get what you want\u00bb\" (\"Non puoi avere sempre quello che vuoi\"), dando ispirazione dunque per la realizzazione della canzone. \nEsecuzioni dal vivo.\n\"You Can't Always Get What You Want\" \u00e8 frequentemente cantata da Jagger nei suoi concerti, senza il coro, ed inoltre l'artista cambia la frase: \"my favourite flavour, cherry red\" (la mia fragranza preferita, ciliegia rossa) nella domanda \"What's your favourite flavour?\" (Qual \u00e8 la vostra fragranza preferita?) alla quale il pubblico risponde \"Cherry Red\" (Ciliegia Rossa).\nLe esecuzioni dal vivo di questo brano appaiono in \"Love You Live\", \"Flashpoint\", \"The Rolling Stones Rock and Roll Circus\" e \"Live Licks\". Nel \"14 on fire tour\" del 2014, per la prima volta i Rolling Stones decidono di essere accompagnati sul palco dal coro. Per la tappa italiana del 22 giugno 2014 al Circo Massimo di Roma, hanno scelto il Coro Giovanile Italiano."}
{"id": "788053", "revid": "729019", "url": "https://it.wikipedia.org/wiki?curid=788053", "title": "Strada statale 624 Palermo-Sciacca", "text": "La strada statale 624 Palermo-Sciacca (SS 624) \u00e8 una strada statale italiana che si sviluppa in Sicilia.\nStoria.\nLa parte terminale dell'arteria tra Portella Misilbesi e l'innesto con la strada statale 115 Sud Occidentale Sicula di 10,447 km costituiva l'itinerario della strada statale 188 dir/B Centro Occidentale Sicula sin dal 1953.\nCon il decreto del Ministro dei Lavori Pubblici n. 2312 del 16 marzo 1989 la strada viene classificata come statale mutuando il percorso dalla strada di grande comunicazione Palermo-Sciacca e dalla strada statale 188 dir/B Centro Occidentale Sicula con i seguenti capisaldi di itinerario: \"Innesto circonvallazione di Palermo - svincolo di Altofonte - svincolo di S. Cipirello - Portella Misilbesi - innesto strada statale n. 115 al bivio di S. Bartolo presso Sciacca\".\nDescrizione.\nSi tratta di una arteria stradale lunga quasi 83 chilometri che ha inizio nel centro abitato di Palermo, in uscita da via Ernesto Basile, in esatta prossimit\u00e0 del cavalcavia che sovrasta viale della Regione Siciliana sud-est e termina confluendo con la strada statale 115 Sud Occidentale Sicula che collega altres\u00ec le citt\u00e0 di Trapani e Siracusa lungo la costa mediterranea e ionica della Sicilia, non lontano dalla localit\u00e0 Sciacca.\nUn'importante caratteristica della strada statale 624 \u00e8 che non attraversa alcun centro abitato, cosa che contribuisce a conferirle il termine di strada di scorrimento veloce. Malgrado la sua denominazione di Palermo-Sciacca, la strada non termina affatto nel centro abitato di Sciacca bens\u00ec a circa 7\u00a0km da essa sulla strada statale 115. Inoltre si nota la totale assenza di passaggi a livello e di gallerie."}
{"id": "788062", "revid": "638792", "url": "https://it.wikipedia.org/wiki?curid=788062", "title": "Simoun (serie animata)", "text": " \u00e8 un progetto mediatico giapponese che comprende un anime, due manga ed un romanzo, oltre a differenti drama-cd ed un videogioco per PlayStation 2.\nL'anime comprende 26 episodi, mentre per quanto riguarda i manga, il titolo principale \u00e8 tuttora pubblicato sulla rivista \"Comic Yuri Hime\", mentre la seconda edizione, caratterizzata da toni pi\u00f9 seri e drammatici, \u00e8 pubblicata sulla rivista giapponese \"Megami Magazine\".\nVa comunque sottolineato che sebbene anime e manga presentino gli stessi personaggi e lo stesso background, le loro trame sono differenti. Per concludere, del progetto esiste anche un romanzo in due volumi che segue pi\u00f9 da vicino le vicende dell'anime, ed il videogioco \"Simoun Shoubi Sensou - Fuuin no Remersion\" che rientra a tutti gli effetti nel genere dei giochi di ruolo.\nAmbientazione.\nLe vicende narrate in \"Simoun\" si svolgono sul pianeta (\"grande landa del cielo\" o \"lido del paradiso\"). Daik\u016briku \u00e8 un pianeta simile alla Terra, popolato da umanoidi che assomigliano agli esseri umani, pur essendo differenti. Tali creature, infatti, alla nascita sono tutte donne e crescono come tali fino all'et\u00e0 di 19 anni, quando sono costrette a scegliere il loro futuro sesso.\nAll'inizio della serie, ci si ritrova catapultati in un'evidente situazione di guerra, fra diversi paesi. Infatti, su Daik\u016briku una sola delle maggiori potenze in gioco \u2013 la Teocrazia conosciuta come \u2013 detiene le antiche conoscenze sulla tecnologia che sta alla base degli , particolari vestigia di un passato ormai morto che consentono di effettuare spostamenti, sia in volo che via terra, in maniera del tutto pulita, priva ovvero di ogni qual forma di inquinamento. Le conoscenze su tale tecnologia sono ovviamente l'oggetto in disputa fra i diversi paesi, anche perch\u00e9, opportunamente usati, gli helical motors possono rivelarsi delle armi da guerra praticamente invincibili.\n\u00c8 per questo motivo che la nazione industrializzata di desidera rubare tale tecnologia per poter appagare le proprie mire di potere. Argentum detiene a sua volta una forma di tecnologia\u00a0\u2013 altamente inquinante\u00a0\u2013 che pu\u00f2 essere paragonata a quella delle nazioni industriali degli anni venti e trenta della Terra.\nLa serie prende proprio il via dall'inimicizia fra questi due paesi, che ben presto coinvolge altre forze in gioco, fra cui la vicina nazione di , gi\u00e0 ostile a Simulacrum a causa delle differenze religiose esistenti fra i due paesi.\nPer potersi difendere dalle mire espansionistiche dei nemici, la Teocrazia del Simulacrum ha scelto di usare la tecnologia degli helical motors a sua difesa, sfruttando cio\u00e8 i , particolari velivoli a due posti, alimentati grazie ad un helical motor centrale e che possono essere guidati esclusivamente da due giovani sacerdotesse che non abbiano ancora scelto il proprio sesso futuro, dette . I Simoun sono dei veicoli aerei con due postazioni a sedere separate, l'una destinata all'auriga, l'altra destinata al sagitta, rispettivamente pilota e navigatore del velivolo. Al centro del veicolo sono posizionati gli helical motors. La postazione dell'auriga \u00e8 posizionata verso il basso, mentre la postazione superiore \u00e8 destinata al sagitta, che si occupa delle armi e degli accessori interni del veicolo. Fra le due postazioni \u00e8 presente un globo vorticante, una sorta di gemma, che viene utilizzato per programmare le Ri M\u0101jons, particolari coreografie aeree dai devastanti effetti, chiaramente individuabili da una scia verde che ogni Simoun si lascia alle spalle. Vuole la tradizione che i Simoun siano \"carri divini\", utilizzati dalle sacerdotesse per pregare Dio, disegnando complesse coreografie sui cieli; sono considerati dei veicoli sacri a causa della loro particolare capacit\u00e0 di produrre le Ri M\u0101jons, utilizzate in tempo di guerra. Queste si differenziano l'una dall'altra tanto per la complessit\u00e0 del disegno, quanto per il numero di Simoun coinvolti in tali manovre aeree. Apparentemente, tutte le gemme dei Simoun di un determinato sono collegate fra di loro e quando viene effettuata una Ri M\u0101jons che coinvolge pi\u00f9 velivoli, la coreografia da riprodurre in cielo compare - identica per tutti - in ogni gemma di tutti i Simoun coinvolti. Ogni coreografia deve essere eseguita alla perfezione perch\u00e9 possa riuscire, infatti, anche l'errore di un solo Simoun pu\u00f2 causare il fallimento di tutta la manovra. Questo \u00e8 anche il motivo per il quale tutte le componenti di un Chor passano molto tempo insieme, alla ricerca del dovuto affiatamento, da sfruttare poi in volo. Infatti, un altro importante requisito perch\u00e9 un Simoun possa volare \u00e8 rappresentato dall'armonia fra i suoi due piloti.\nOltre ai Simoun, la Teocrazia del Simulacrum possiede anche dei velivoli che possono essere guidati da un solo pilota, spesso usati in sessioni di allenamento ed ovviamente inferiori ai Simoun. Conosciuti come , essi sono evidentemente meno complessi dei Simoun veri e propri e non possono essere usati in battaglia. I Simile non possono disegnare in cielo una Ri M\u0101jons e possono essere guidati da piloti di qualsiasi sesso ed et\u00e0. Un altro tipo di Simoun sono i Simoun Ancestrali, dei Simoun pi\u00f9 antichi rinvenuti dalle forze nemiche; essi sono caratterizzati da un design pi\u00f9 grezzo rispetto ai modelli utilizzati nei Chor devoti al Tempus Spatium. Nei Simoun Ancestrali gli helical motors sono posizionati dietro il corpo del velivolo e non al centro, ma, a parte tale differenza, sono in tutto e per tutto simili a quelli moderni, potendo creare Ri M\u0101jons e avendo lo stesso potere distruttivo.\nPer concludere, esistono anche delle navi volanti di dimensioni ancora maggiori e che rappresentano delle vere e proprie portaerei per i Simoun. Le maggiori sono conosciute con il nome di \"Arcus Prima\" e \"Arcus Niger\", due navi gemelle di immani proporzioni. Nell'anime ne compare anche una terza, conosciuta come \"Messis\", ma di dimensioni minori ed evidentemente non adatta alla guerra, quanto piuttosto al trasporto.\nIn Simoun esiste un rapporto strettissimo fra la religione e la societ\u00e0. Nella Teocrazia del Simulacrum, il credo \u00e8 incentrato sulla venerazione di una forza spirituale conosciuta con il nome di , rappresentata iconograficamente da un pilastro dotato di ali. Le Sibilla credono che le Ri M\u0101jons siano, in realt\u00e0, il linguaggio parlato dalla divinit\u00e0 conosciuta con il nome di \"Tempus Spatium\". Per esse, effettuare una Ri M\u0101jons in cielo equivale all'atto della preghiera, con la quale ottengono la benedizione di Dio che si rivela nel potere devastante della Ri M\u0101jons. Anche la scelta del sesso, che deve avvenire obbligatoriamente all'et\u00e0 di 17 anni, \u00e8 qualcosa di strettamente legato alla religione, tant'\u00e8 che ci si riferisce sempre a tale gesto con estremo rispetto, chiamandolo metaforicamente \"Spring\". Inoltre, con tale termine si riferisce, oltre che al rito di passaggio che segna l'ingresso all'et\u00e0 adulta, anche alle antiche vestigia di un tempio sotterraneo, circondate da un lago interno, dove risiede la Sacra Sacerdotessa conosciuta con il nome di , colei che presiede all'ingresso nell'et\u00e0 adulta per tutti gli abitanti della Teocrazia del Simulacrum. Suo \u00e8 infatti il compito di vigilare affinch\u00e9 tale rito sia portato a termine, o di scegliere il sesso futuro per coloro che non hanno ancora preso una decisione indipendente.\nDal momento in cui una Sibylla varca le soglie dell'et\u00e0 adulta, le viene precluso ogni contatto con i Simoun, considerati sacri. Ad esclusione delle sacerdotesse, infatti, solo i tecnici possono sfiorare i Simoun senza incorrere nella collera divina, ed anche cos\u00ec, neanche loro sono comunque in grado di far volare un Simoun, una volta scelto il proprio sesso. Come \u00e8 facile intuire, tutte le Sybilla dovrebbero avere un'et\u00e0 minore ai 19 anni, ma in realt\u00e0 non \u00e8 cos\u00ec. Infatti a causa della guerra e del fatto che solo loro possono pilotare i Simoun, viene loro concessa una deroga da Onashia sull'ingresso all'et\u00e0 adulta, posticipato da molte delle ragazze protagoniste della serie. Esiste un rapporto molto stretto, viscerale, fra l'essere sacerdotesse e volare sui Simoun e quindi, di riflesso, partecipare alle azioni di guerra. In realt\u00e0, molte sono le motivazioni personali di ogni Sybilla, sulla permanenza o meno nello stato di sacerdotessa. C'\u00e8, infatti, chi continua a vedere nei Simoun uno strumento di pace e di preghiera, come c'\u00e8 invece chi vede nel Simoun l'unico mezzo per poter posticipare la difficile scelta su quale futuro perseguire.\nAl di l\u00e0 comunque dei fattori tecnici e dei risvolti psicologici o etici, ci\u00f2 che veramente permette ad un Simoun di volare \u00e8 l'armonia che esiste fra i due piloti, tant'\u00e8 vero che affinch\u00e9 un Simoun sia attivato \u00e8 necessario che le due Sybilla si scambino un bacio al di sopra del cuore del veicolo, una sorta di gemma verde, pulsante, dove prendono vita, di volta in volta, i complessi disegni che rappresentano le coreografie che il Simoun disegner\u00e0 in cielo. Tale gemma verde \u00e8 l'arma principale di ogni Simoun, il cuore che permette di produrre un effetto devastante conosciuto come . Ovvero, nella gemma centrale del veicolo prende vita un disegno, una coreografia, che pu\u00f2 coinvolgere un solo veicolo o una squadra di Simoun, che poi le Sybilla devono riprodurre con cura nei cieli. Nel momento in cui tale coreografia viene completata, si libera nel cielo un'onda distruttiva, che viene appunto usata come arma da guerra.\nAnche sulla \"Ri M\u0101jon\" molte sono le considerazioni da fare. Le Sybilla, infatti, credono che tale coreografia sia un modo per invocare il potere della divinit\u00e0 Tempus Spatium, per creare potenti effetti in terra. Inoltre, va detto che grazie alle gemme dei Simoun si possono produrre diverse, infinite \"Ri M\u0101jon\", la maggior parte delle quali erano gi\u00e0 state scoperte e studiate nel passato, ma che nel presente sono ormai perdute. L'apice della perfezione di tali coreografie \u00e8 rappresentato dalla Ri M\u0101jon di Smeraldo, che si dice garantisca la possibilit\u00e0 di viaggiare nel Tempo e nello Spazio.\nCome gi\u00e0 anticipato, le coreografie si distinguono in base alla loro complessit\u00e0 e agli effetti che producono. Alcune, le pi\u00f9 complesse, hanno bisogno di pi\u00f9 Simoun per essere attivate, motivo per il quale le Sibylla sono organizzate in gruppi di dodici elementi, conosciuti come \"choirs\" (plurale di chor). Ognuno di essi ha poi un nome evocativo, e i pi\u00f9 famosi sono il \"Choir Tempest\" \u2013 il gruppo delle protagoniste di Simoun - il \"Chor Caput\", il \"Chor Rubor\" e l'ormai inesistente \"Chor Dextra\".\nOgni choir \u00e8 guidato da una Sibylla veterana, conosciuta come . La regina pi\u00f9 importante dell'intero Simulacrum \u00e8 conosciuta con il titolo onorifico di e durante le vicende di Simoun, tale titolo \u00e8 assunto da Neviril, una delle due protagoniste dell'anime.\nPer concludere, esiste anche la figura del , ovvero un'ex Sybilla che ha scelto il suo sesso permanente e che per tale motivo non \u00e8 pi\u00f9 in grado di pilotare un Simoun, ma che facendo parte delle figure religiose della Teocrazia, si occupa della guida e del coordinamento di uno o pi\u00f9 choir.\nPremesso tale background storico e politico, Simoun narra le vicende di un particolare choir, il , conosciuto per essere il gruppo d'\u00e9lite della Teocrazia del Simulacrum."}
{"id": "788063", "revid": "2036605", "url": "https://it.wikipedia.org/wiki?curid=788063", "title": "Battaglia di Singara (348)", "text": "La battaglia di Singara fu uno scontro tra l'esercito romano guidato dall'imperatore romano Costanzo II e l'esercito sasanide guidato da Sapore II, combattuto nel 344 oppure nel 348 nei pressi di Singara, una fortezza romana al confine con l'impero sasanide.\nQuando sal\u00ec al potere, Sapore II inizi\u00f2 una campagna volta a recuperare i territori persi a favore dell'impero romano. Dopo aver sedato una rivolta dei Lakhmidi nel sud, mosse contro i Romani, investendo tre volte Nisibis e mettendola sotto assedio, e tutte e tre le volte fallendo. Si ebbero nove scontri tra i due eserciti, e quello per il controllo di Singara fu forse il pi\u00f9 importante, sicuramente uno dei pi\u00f9 sanguinosi.\nL'esercito romano mise in fuga parte di quello sasanide: alcune truppe si lanciarono all'inseguimento dei fuggitivi, malgrado l'ordine contrario di Costanzo, che comandava direttamente le operazioni. I Romani giunsero al campo sasanide, che saccheggiarono."}
{"id": "788064", "revid": "1305772", "url": "https://it.wikipedia.org/wiki?curid=788064", "title": "Battaglia di Singara", "text": ""}
{"id": "788070", "revid": "1566286", "url": "https://it.wikipedia.org/wiki?curid=788070", "title": "Lidia Ravera", "text": "Biografia.\nDopo gli studi, compiuti al liceo classico Vincenzo Gioberti, raggiunge la notoriet\u00e0 nel 1976 con il romanzo \"Porci con le ali\", scritto a quattro mani insieme a Marco Lombardo Radice (con lo pseudonimo di \"Antonia\"), che vende due milioni e mezzo di copie. Il libro, pubblicato da Samon\u00e0 e Savelli, tratta della storia d'amore tra due adolescenti, attraverso la quale gli autori tracciano un affresco sulla vita dei \"fratelli minori\" della generazione del Sessantotto.\nIn seguito scrive diversi romanzi (\"Le seduzioni dell'inverno\" \u00e8 stato finalista al Premio Strega 2008 e \"Piangi pure\" \u00e8 risultato vincitore assoluto al Premio Nazionale Letterario Pisa 2013 sezione Narrativa) e saggi e pubblica alcuni racconti - \"L'altro amore\",\"Trinit\u00e0\", \"Imprevista\" - in \"Principesse azzurre\" 2, 3, 4, a cura di Delia Vaccarello.\nHa collaborato a numerose sceneggiature per il cinema e per alcune serie televisive della RAI e scrive per \"Il fatto quotidiano\" e \"Donna Moderna\".\nAttivit\u00e0 politica.\nDal 2013 al 2018 \u00e8 Assessore alla Cultura e Politiche giovanili nella Regione Lazio guidata dal Presidente Nicola Zingaretti."}
{"id": "788072", "revid": "1272592", "url": "https://it.wikipedia.org/wiki?curid=788072", "title": "Pietro Negroni", "text": "Biografia.\nNacque nell'anno 1505, secondo alcune fonti a San Marco Argentano in provincia di Cosenza (ipotesi pi\u00f9 accreditata), secondo altri a Borgo Partenope, sempre nel cosentino.\nRecatosi a Napoli, entr\u00f2 nella bottega del suo conterraneo Marco Cardisco e sub\u00ec l'influenza di Polidoro da Caravaggio, che diffondeva in quegli anni nel sud dell'Italia il linguaggio e gli stilemi della Maniera. A lui probabilmente Giorgio Vasari si riferisce, nel raccontare la \"Vita di Marco Calavrese Pittore\":\nA Napoli, lo \"Zingarello\", come era soprannominato per il suo aspetto fisico, fu incaricato di preparare le coreografie per l'arrivo in citt\u00e0 dell'imperatore Carlo V, incarico che gli port\u00f2 un certo prestigio. Molte sue opere sono sparse tra Campania, Sicilia e soprattutto Calabria, ad esempio in varie chiese di Cosenza, Castrovillari e Cassano all'Ionio, dove \u00e8 conservata una splendida \"Annunciazione\". \nNotevoli gli olii su tavola, scomparti di un polittico ora smembrato, ospitati nel Convento della Riforma a San Marco Argentano: il \"San Paolo\", effigiato con due piedi sinistri, il \"San Pietro\" e la \"Santissima Trinit\u00e0\".\nMor\u00ec probabilmente nell'anno 1567."}
{"id": "788081", "revid": "729019", "url": "https://it.wikipedia.org/wiki?curid=788081", "title": "Simoun", "text": ""}
{"id": "788084", "revid": "116277084", "url": "https://it.wikipedia.org/wiki?curid=788084", "title": "Rutilio Benincasa", "text": "Biografia.\nSono poche le notizie storiche su questo personaggio al cui nome sono associate vicende leggendarie, presenti talora anche nel folklore europeo o nella tradizione letteraria classica, per cui a livello popolare \u00e8 considerato una delle incarnazioni del prototipo dello stregone. Certa \u00e8 la data di nascita, avvenuta a Torzano, oggi frazione del comune di Cosenza denominata Borgo Partenope, meno certa \u00e8 la data di morte. Secondo lo storico del XVIII secolo Salvatore Spiriti la morte di Benincasa sarebbe avvenuta nel 1626, recenti ricerche documentarie dello studioso Lorenzo Coscarella, invece, ne hanno anticipato la morte di circa un ventennio. \nDalla precisione dei suoi calcoli astronomici, ma dalla rozza e scorretta lingua latina adoperata nei suoi scritti, si \u00e8 ipotizzato che fosse un autodidatta molto dotato in astronomia. Secondo una tradizione diffusa in Calabria, Benincasa avrebbe partecipato alla congiura di Campanella il cui fallimento lo avrebbe costretto alla clandestinit\u00e0.\nIl suo nome \u00e8 legato alla sua opera pi\u00f9 conosciuta, l'\"Almanacco Perpetuo\", scritta nel 1587, e stampata per la prima volta a Napoli nel 1593 presso Giovanni Iacopo Carlino e Paci. Il successo dell'\"Almanacco\" \u00e8 dimostrato dalle moltissime edizioni che furono ristampate nel corso dei secoli e dall'essere assurto a modello per altri almanacchi successivi, tra i quali compare il Barbanera, considerato il suo pi\u00f9 diretto erede. Dopo la morte di Rutilio, l\"'Almanacco\" fu ritoccato da molti altri, tra cui Ottavio Beltrano, con lo scopo di aggiornarlo.\nRutilio Benincasa \u00e8 noto poi per alcune tavole numeriche a lui attribuite, attraverso le quali, secondo la credenza popolare, sarebbe possibile prevedere l'uscita dei numeri al lotto. A Benincasa nei secoli successivi alla sua morte vennero infatti ricondotte numerose pubblicazioni, in realt\u00e0 quasi tutte apocrife."}
{"id": "788085", "revid": "1652635", "url": "https://it.wikipedia.org/wiki?curid=788085", "title": "Effetto Forer", "text": "L'effetto Forer (chiamato anche effetto di convalida soggettiva, o effetto Barnum, dal nome di Phineas Taylor Barnum) \u00e8 un fenomeno per il quale ogni individuo, posto di fronte a un qualsiasi profilo che crede a lui riferito, tende a immedesimarsi in esso ritenendolo preciso e accurato, senza accorgersi che quel profilo \u00e8 abbastanza vago e generico da adattarsi a un numero molto ampio di persone. L'effetto Forer fornisce una parziale spiegazione della grande diffusione di alcune pseudoscienze come l'astrologia e la divinazione, cos\u00ec come alcuni test di personalit\u00e0.\nL'effetto Forer \u00e8 fortemente influenzato dal bias di conferma.\nLa dimostrazione di Forer.\nNel 1948, lo psicologo Bertram R. Forer consegn\u00f2 un test di personalit\u00e0 ai suoi allievi, al termine del quale forn\u00ec a ciascuno di loro un'analisi della personalit\u00e0 quale risultato del test effettuato. \nIn seguito, invit\u00f2 ognuno degli studenti a dare un giudizio, su una scala numerica da 0 (molto scarso) a 5 (eccellente), al profilo fornito, in base a una valutazione dell'adeguatezza del giudizio. La media fu di 4,26. Solo al termine Forer rivel\u00f2 agli studenti che era stato consegnato a tutti uno stesso profilo psicologico, del tutto indipendente ai risultati del test. Il giudizio cos\u00ec recitava:\nLe frasi utilizzate da Forer nella compilazione del profilo \"universale\" furono formulate proprio a partire da una rivista di astrologia.\nVariabili che influenzano l'effetto Forer.\nRecenti studi hanno dimostrato che viene dato un voto di accuratezza pi\u00f9 alto se:"}
{"id": "788087", "revid": "103936", "url": "https://it.wikipedia.org/wiki?curid=788087", "title": "Effetto Barnum", "text": ""}
{"id": "788088", "revid": "638792", "url": "https://it.wikipedia.org/wiki?curid=788088", "title": "Simoun (veicolo)", "text": ""}
{"id": "788090", "revid": "230140", "url": "https://it.wikipedia.org/wiki?curid=788090", "title": "Paul-Emile B\u00e9cat", "text": "Parallelamente alla sua attivit\u00e0 di pittore, B\u00e9cat fu un illustratore estremamente prolifico, tanto che le sue opere di pittura sono dai pi\u00f9 ignorate. In vita sua egli ha illustrato quasi 100 volumi, molti di contenuto erotico, tra cui opere dell'Aretino (\"Ragionamenti\"), Casanova (\"I miei amori a Venezia\"), Ovidio (\"Amores\", \"Ars amatoria\"), Voltaire (\"Candido\", \"Il Bianco e il nero\", \"L'uomo dai quaranta scudi\", \"L'ingenuo\", \"Jeannot e Colin\", \"Le lettere di Amabed\", \"Il mondo va come va\", \"La principessa di Babilonia\", \"Il toro bianco\", \"Zadig\"), Diderot (\"I gioielli indiscreti\", \"La monaca\"), La Fontaine (\"Gli amori di Psiche e Cupido\"), Baudelaire (\"I fiori del male\"), Nerval (\"Sylvie\"), de Laclos (\"Le relazioni pericolose\"), Verlaine (\"Canzoni per lei\" e \"Odi in suo onore\", \"Feste galanti\", \"Opere libere\", \"Poemi d'amore\"), Marivaux (\"Opere scelte\"), A. Dumas (\"La signora dalle camelie\"), Flaubert (\"L'educazione sentimentale\"), T. Gautier (\"Fortunio\"), de Lamartine (\"Graziella\"), Pr\u00e9vost (\"Storia del Cavaliere De Grieux e di Manon Lescaut\").\nMaestro della puntasecca, cantore delle grazie femminili e delle scene saffiche in cui l'erotismo \u00e8 esacerbato dalla precisione del tratto, B\u00e9cat \u00e8 assai apprezzato dai bibliofili amanti delle immagini libertine.\nB\u00e9cat ha studiato all'\u00c9cole des Beaux-Arts di Parigi con Flameng e Ferrier. Ottenne il Prix de Rome nel 1920, la medaglia d'argento al Salon des artistes fran\u00e7ais, di cui fu anche membro, e il Prix de Robert de Roug\u00e9."}
{"id": "788092", "revid": "113674907", "url": "https://it.wikipedia.org/wiki?curid=788092", "title": "Sant'Ippolito (Cosenza)", "text": "Sant'Ippolito (\"Santup\u00f9alitu\" in dialetto locale) \u00e8 una delle frazioni del comune di Cosenza. \u00c8 posta a SE della citt\u00e0, dalla quale dista circa cinque chilometri.\nStoria.\nLa sua storia \u00e8 simile a quella degli altri paesi circostanti, legata quindi alle incursioni saracene che nel X secolo devastarono Cosenza. Gli abitanti della citt\u00e0 cercarono rifugio a sud, creando cos\u00ec diversi Casali, e Sant'Ippolito era tra questi.\nVari terremoti lo danneggiarono pesantemente, tra cui quello del 1854.\nFino a fine Ottocento fece parte del comune di Pietrafitta insieme all'altra frazione Torzano, oggi Borgo Partenope, per poi far parte del comune di Cosenza."}
{"id": "788101", "revid": "287204", "url": "https://it.wikipedia.org/wiki?curid=788101", "title": "Philharmonia Orchestra", "text": "La Philharmonia \u00e8 un'orchestra inglese con sede a Londra e una delle compagini pi\u00f9 prestigiose a livello mondiale.\nLa storia.\nLa nascita e i primi anni.\nFu fondata nel 1945 dal produttore discografico inglese della EMI Walter Legge e debutt\u00f2 nell'ottobre dello stesso anno alla London's Kingsway Hall, diretta da Sir Thomas Beecham. Nata col proposito di formare un'orchestra di altissimo livello per le incisioni della EMI, si afferm\u00f2 immediatamente come una delle maggiori orchestre in attivit\u00e0 e fu presto guidata dai alcuni tra i pi\u00f9 eminenti direttori del XX secolo, come Wilhelm Furtw\u00e4ngler, Arturo Toscanini, il compositore Richard Strauss, Guido Cantelli e soprattutto Herbert Von Karajan. Quest'ultimo, estromesso dal mondo musicale tedesco per via dei suoi contatti col nazismo, contribu\u00ec grandemente alla crescita dell'orchestra nei suoi primi anni di vita.\nNel 1954 Otto Klemperer fu chiamato a sostituire Karajan (nel frattempo richiamato in patria alla direzione dei Berliner Philharmoniker) e nel 1959 fu nominato direttore a vita.\nDue anni prima (1957) era stato fondato il coro della Philharmonia, affidato a Wilhelm Pitz.\nLa rifondazione.\nIl 17 marzo 1964 i musicisti dell'orchestra fondarono una cooperativa autonoma, per salvare la Philharmonia dallo scioglimento deciso da Walter Legge. L'orchestra quindi rinacque come New Philharmonia Orchestra e Klemperer, che si era adoperato per sua la sopravvivenza, ne fu eletto presidente onorario; egli stesso diresse il concerto inaugurale della rinata compagine il 27 ottobre 1964.\nNel 1970 Lorin Maazel assunse l'incarico di primo direttore associato, carica che tenne sino al 1973, ma in effetti fece le mansioni di direttore principale in quanto Kemplerer si ritir\u00f2 dalla direzione d'orchestra nel 1971 e mantenne \"pro forma\" sino alla morte 1973 il posto di direttore principale.\nDal 1973 al 1982 l'orchestra fu guidata da Riccardo Muti come direttore principale e in seguito direttore musicale.\nNel 1977 l'orchestra si riappropri\u00f2 dei diritti sul nome e torn\u00f2 a chiamarsi Philharmonia, perdendo il \"New\" che aveva portato per tredici anni. Nel 1984 Giuseppe Sinopoli succedette a Muti, lasciando l'incarico nel 1994; dal 1997 il direttore principale \u00e8 Christoph von Dohn\u00e1nyi, che lascia il suo posto nel 2008 a Esa-Pekka Salonen, come annunciato nel novembre del 2006.\nAttualmente i direttori onorari sono Sir Charles Mackerras (Direttore Principale Ospite), Kurt Sanderling (Direttore \"Emeritus\") e Vladimir Ashkenazy (Direttore \"Laureate\").\nDal 1995 per i suoi concerti londinesi si esibisce prevalentemente alla Royal Festival Hall.\nLa Philharmonia Orchestra, durante pi\u00f9 di 60 anni di attivit\u00e0, ha pubblicato pi\u00f9 di 1000 incisioni discografiche, primato insuperato.\nHa inciso numerose colonne sonore per il cinema e ha commissionato pi\u00f9 di 100 lavori a importanti compositori contemporanei britannici ed esteri. In anni recenti, ha collaborato con prestigiosi artisti come Carlo Maria Giulini, Michail Pletn\u00ebv, Andrew Davis, Christoph Eschenbach, Evgenij Svetlanov, James Levine, Chung Myung-whun, Leonard Slatkin, Mstislav Rostropovi\u010d, Gy\u00f6rgy Ligeti, Serj Tankian, Francesco d'Avalos oltre ai ritorni di Riccardo Muti e Lorin Maazel.\nDiscografia parziale.\nDei 571 albums citiamo:"}
{"id": "788106", "revid": "399", "url": "https://it.wikipedia.org/wiki?curid=788106", "title": "Giuseppe Betussi", "text": "Biografia.\nLavor\u00f2 al servizio di numerosi editori. Compose \"Il Raverta\" (1544), un dialogo sull'amore, e \"La Leonora\", un dialogo sulla bellezza. \n\u00c8 ricordato soprattutto per aver tradotto in lingua italiana le opere latine del Boccaccio. "}
{"id": "788108", "revid": "599013", "url": "https://it.wikipedia.org/wiki?curid=788108", "title": "Attraversamento", "text": ""}
{"id": "788109", "revid": "10929", "url": "https://it.wikipedia.org/wiki?curid=788109", "title": "L'attraversamento", "text": ""}
{"id": "788114", "revid": "1543377", "url": "https://it.wikipedia.org/wiki?curid=788114", "title": "Re di Sparta", "text": "Sparta, la pi\u00f9 importante \"polis\" del Peloponneso meridionale dell'antica Grecia mantenne per vari secoli, peraltro con una costanza del tutto sconosciuta al di fuori dei suoi confini, un sistema di governo che presentava alcuni aspetti prettamente monarchici, reso ancora pi\u00f9 particolare dal fatto che due sovrani, provenienti da due dinastie diverse, avevano il compito di governare simultaneamente (diarchia).\nSecondo la tradizione, i due lignaggi, gli Agiadi e gli Euripontidi discendevano rispettivamente dai gemelli Euristene e Procle, a loro volta discendenti da Eracle, che conquist\u00f2 la citt\u00e0 poche decine di anni dopo la conclusione della guerra di Troia.\nQuello che segue \u00e8 l'elenco trasmesso dalla tradizione, che comprende sovrani leggendari: nonostante l'esistenza di scritti e descrizioni sulla vita e sulle gesta dei discendenti di Euristene e Procle, l'istituzione diarchica non \u00e8 documentata con certezza prima della met\u00e0 del VI secolo a.C.\nDopo Sellasia.\nIn seguito alla sconfitta di Cleomene III nella battaglia di Sellasia per mano di Antigono III Dosone di Macedonia, e dei suoi alleati della Lega achea, il sistema di governo spartano cominci\u00f2 a collassare.\nA Sparta regn\u00f2 la repubblica dal 221 al 219 a.C.\nLa Lega achea assorb\u00ec Sparta nel 192 a.C., quarantasei anni prima della trasformazione della Grecia in provincia romana, col nome di \"Acaia\"."}
{"id": "788117", "revid": "59577", "url": "https://it.wikipedia.org/wiki?curid=788117", "title": "Netherlands", "text": ""}
{"id": "788123", "revid": "154893", "url": "https://it.wikipedia.org/wiki?curid=788123", "title": "Aura", "text": ""}
{"id": "788124", "revid": "287204", "url": "https://it.wikipedia.org/wiki?curid=788124", "title": "Cratere da Vinci (Luna)", "text": "da Vinci \u00e8 un cratere lunare di 37,46 km situato nella parte nord-orientale della faccia visibile della Luna, a nord-ovest del Mare Fecunditatis. Tra i crateri vicini vi sono il cratere Watts, a sud-est e il cratere Lawrence a sudovest, entrambi pi\u00f9 piccoli di da Vinci.\nIl cratere da Vinci \u00e8 stato fortemente eroso e danneggiato, al punto da essere, in alcuni punti, difficilmente identificabile. Alcune sezioni del basso margine orientale e un tratto del margine nordoccidentale sono ancora abbastanza ben conservati, anche se paiono pi\u00f9 creste isolate che parti di un cratere. Vi sono interruzioni nel bordo a nord ed a sud. Il pianoro interno \u00e8 molto irregolare con larghe porzioni coperte di lava. \nIl terreno all'esterno dei margini settentrionali ed occidentali \u00e8 irregolare e accidentato, con numerose alture. Una bassa cresta corre dal bordo sudorientale verso il cratere Watts.\nIl cratere \u00e8 dedicato a Leonardo da Vinci, polimorfico cultore delle pi\u00f9 disparate discipline ed uno dei talenti pi\u00f9 brillanti del Rinascimento italiano.\nCrateri correlati.\nAlcuni crateri minori situati in prossimit\u00e0 di da Vinci sono convenzionalmente identificati, sulle mappe lunari, attraverso una lettera associata al nome."}
{"id": "788126", "revid": "339392", "url": "https://it.wikipedia.org/wiki?curid=788126", "title": "Universit\u00e0 La Sapienza di Roma", "text": ""}
{"id": "788132", "revid": "729019", "url": "https://it.wikipedia.org/wiki?curid=788132", "title": "Francesco Cucchi", "text": "Fu senatore del Regno d'Italia nella XVIII legislatura, fratello di Luigi Cucchi, gi\u00e0 sindaco di Bergamo e deputato del Regno.\nBiografia.\nFrancesco Cucchi si distinse fin da giovane per il suo fervido patriottismo, tanto da arruolarsi nel 1859 nei cacciatori delle Alpi, al seguito di Giuseppe Garibaldi.\nPartecip\u00f2 con entusiasmo alla Spedizione dei Mille durante la quale, con i concittadini Francesco Nullo e Gabriele Camozzi, si distinse per le gesta eroiche.\nQuattro anni pi\u00f9 tardi venne inviato nei territori irredenti dell'impero austriaco per fomentarvi rivolte. Nel 1866 partecip\u00f2 alla terza guerra di indipendenza come ufficiale di stato maggiore nel Corpo Volontari Italiani di Giuseppe Garibaldi. Nel 1867 fu inviato in segreto da Garibaldi a Roma ma non riusc\u00ec a promuovere la sollevazione della citt\u00e0.\nUna volta ottenuta l'unit\u00e0 d'Italia, partecip\u00f2 attivamente alla vita politica del Regno d'Italia, tanto da essere eletto deputato al Parlamento italiano, con il partito radicale, per 27 anni; fu nominato senatore del Regno d'Italia il 10 ottobre 1892.\n\"Notissimo come Massone\" secondo Giordano Gamberini.\nDopo la sua morte, avvenuta nella capitale nel 1913, la sua citt\u00e0 natale gli dedic\u00f2 un busto marmoreo, opera dello scultore milanese Attilio Prandoni, collocato nella parte principale della citt\u00e0 bassa, nell'attuale piazza Matteotti, che fu inaugurato il 30 maggio 1920."}
{"id": "788133", "revid": "339392", "url": "https://it.wikipedia.org/wiki?curid=788133", "title": "Ente Nazionale Energie Alternative", "text": ""}
{"id": "788137", "revid": "729019", "url": "https://it.wikipedia.org/wiki?curid=788137", "title": "Livia Bianchi", "text": "Biografia.\nGiovent\u00f9.\nNata nel polesine, a Melara, si spos\u00f2 a soli sedici anni con Bruno Bizzarri, di Revere, in provincia di Mantova, che, chiamato alle armi e spedito al fronte durante la II guerra mondiale, cadde prigioniero degli Alleati. Rimasta sola con un figlio piccolo, senza marito e senza lavoro, sul finire del 1942 Livia raggiunse la propria famiglia, che si era frattanto trasferita a San Giacomo Vercellese, in Piemonte. Qui trov\u00f2 lavoro come bracciante in risaia, per poi trasferirsi a Torino, ove entr\u00f2 in contatto con ambienti antifascisti, affidando il figlio ai propri genitori ed entrando nel movimento della Resistenza.\nProtagonista della Resistenza.\nIn coincidenza con l'armistizio dell'8 settembre 1943 si un\u00ec alla lotta antifascista, inquadrata con il nome di battaglia di \"Franca\" nel gruppo \"Umberto Quaino\" della 52\u00aa Brigata Garibaldi \"Luigi Clerici\", fu operativa come staffetta porta-ordini e combattente nella regione montuosa del lago di Lugano.\nTra le diverse attivit\u00e0, raccoglieva cibo per i compagni travestendosi da mendicante, per elemosinare cibo, e svolse la funzione di dattilografa per il posto di blocco di Fino Mornasco.\nAlla fine di novembre 1944, il centro fascista antiribelli di Menaggio organizz\u00f2 nella zona una vasta azione di rastrellamento impiegando 1'400 uomini: lo scopo era di eliminare le formazioni partigiane nelle valli occidentali del basso Lario. Per sfuggire alla cattura insieme ai compagni del distaccamento \"Quaino\" della 52\u00aa Brigata Garibaldi \"Luigi Clerici\" Giuseppe Selva \"Falco\", comandante, Angelo Selva \"Puccio\", Angelo Capra \"Russo\", Ennio Ferrari \"Carlino\" e Gilberto Carminelli \"Bill\" riuscirono a rifugiarsi in una baita all'Alpe vecchio. Riuscirono a sopravvivere in condizioni molto difficili alle intemperie dell'alta montagna fino a met\u00e0 gennaio 1945. Stremati, scesero a valle rifugiandosi in casa di un antifascista loro conoscente.\nIn seguito alla delazione del partigiano Giuseppe Personini, i militi delle Brigata Nera circondano la casa nella notte del 20 gennaio e all'indomani, dopo un violento combattimento costringono alla resa dopo aver gettato all'interno dell'abitazione una bomba a mano. Il gruppo di partigiani asserragliato nell'abitazione fu invece speditamente condotto al locale cimitero e schierato di fronte al muro di cinta per essere sommariamente passato per le armi. A Livia Bianchi fu offerta la grazia e la libert\u00e0 in quanto donna, ci\u00f2 che - come recita la motivazione della Medaglia d'oro al valore militare che le fu concessa alla memoria - ella rifiut\u00f2 per la sua dignit\u00e0 di donna e di partigiana, restando unita ai compagni nel supremo sacrificio.\nLe autorit\u00e0 fasciste, con l'aiuto del parroco di Porlezza, svolsero forti pressioni psicologiche su Livia, per condurla sulla via dell'accettazione del fascismo, senza successo.\nMorte e memoria.\nFu sepolta nel cimitero di Melara, dove \u00e8 ancora oggi presente la sua tomba.\nDopo la sua morte, il 14 giugno 1947, la Repubblica Italiana le confer\u00ec Medaglia d'oro al valore militare per la partecipazione alle Resistenza antifascista, per la quale mor\u00ec.\nRiconoscimenti.\nLa Bianchi ha ricevuto dopo la morte diversi riconoscimenti ed \u00e8 citata come simbolo della presenza femminile nella resistenza volutamente dimenticata.\nIntitolazioni.\nDiversi comuni italiani le hanno dedicato un elemento toponomastico, tra cui i comuni di Melara, Padova, Porlezza, Revere e Roma.\nNel cimitero di Cima di Porlezza una targa ricorda la strage che coinvolse la Bianchi e i suoi compagni, elecati sulla lapide. Nello stesso luogo, ogni anno, il 21 gennaio si tiene una commemorazione alla memoria.\nCultura.\nNel 2003, la pubblicazione del libro Il sangue dei vinti di Giampaolo Pansa, che citava un personaggio di fantasia di nome \"Livia Bianchi\", bibliotecaria, suscit\u00f2 polemiche da parte dell'ANPI."}
{"id": "788139", "revid": "339392", "url": "https://it.wikipedia.org/wiki?curid=788139", "title": "Marc Zoro", "text": ""}
{"id": "788141", "revid": "39224", "url": "https://it.wikipedia.org/wiki?curid=788141", "title": "Tethered Satellite System", "text": ""}
{"id": "788145", "revid": "1543377", "url": "https://it.wikipedia.org/wiki?curid=788145", "title": "James Sowerby", "text": "Si occup\u00f2, coltivando la sua passione per le scienze naturali, di botanica, mineralogia, geologia, paleontologia, malacologia e micologia, dipingendo centinaia di tavole descrittive.\nStudi\u00f2 arte alla Royal Academy di Londra e lavor\u00f2 insieme a William Curtis, della cui opera botanica, \"Flora londinensis\", egli cur\u00f2 le illustrazioni. "}
{"id": "788146", "revid": "1543377", "url": "https://it.wikipedia.org/wiki?curid=788146", "title": "Redenzione limitata", "text": "Chiamata anche \"redenzione particolare\" o \"redenzione definita\", la redenzione limitata \u00e8 una controversa dottrina della teologia cristiana, particolarmente associata al Calvinismo ed \u00e8 uno dei suoi cinque punti che caratterizzano la sua soteriologia.\nGi\u00e0 teorizzata da Gotescalco, essa afferma che l'opera redentrice di Cristo sia stata finalizzata alla salvezza solo di coloro ai quali Dio ha concesso la grazia della salvezza. L'efficacia salvifica dell'opera credentrice di Cristo, quindi, secondo questa dottrina, non sarebbe \"universale\" o \"potenzialmente efficace\" per chiunque voglia accoglierla, come altri affermano, ma specificatamente designata per rendere possibile e certa la salvezza degli eletti.\nSommario della dottrina.\nLa dottrina dell'estensione limitata della redenzione non pu\u00f2 essere compresa se non si tiene conto dei presupposti che la rendono necessaria, fra i quali: (1) la natura del peccato; (2) la natura della redenzione e (3) il quadro generale calvinista della predestinazione. Il Calvinismo, infatti, \u00e8 un sistema teologico unitario, una struttura di pensiero ben definita che organizza tutti i dati della rivelazione biblica in un insieme coerente.\nIn sintesi, il ragionamento \u00e8 il seguente. Tutte le creature umane sono in condizione di peccato, quindi colpevoli di fronte a Dio e passibili della condanna prevista per la ribellione all'autorit\u00e0 di Dio e la trasgressione alle Sue leggi, cio\u00e8 la morte e l'eterna separazione da Dio (l'inferno). La giustizia di Dio implica che questa condanna sia eseguita in modo certo e determinato. Dio, per\u00f2, manifesta la Sua misericordia [Dio non solo \u00e8 giusto, ma anche amorevole] concedendo la grazia, secondo il Suo insindacabile e sovrano giudizio, ad un determinato numero di creature umane (vedasi il concetto di predestinazione e di elezione incondizionata).\nPer rendere possibile (rispettando i criteri della Sua giustizia) la salvezza di coloro a cui accorda la Sua grazia, Dio si fa Egli stesso carico, in Cristo, di espiare la condanna che essi meritano. Questa condanna viene dunque trasferita a Cristo ed essi ne sono liberati. [Il Calvinismo interpreta l'opera compiuta Cristo sulla croce, la redenzione, nei termini di \"soddisfazione\", una teoria (chiamata anche \"teoria del castigo\") sviluppata negli scritti da Anselmo di Canterbury e Tommaso d'Aquino].\nCristo pu\u00f2 pagare per tutti loro perch\u00e9 Egli \u00e8, al tempo stesso, sia Dio (e quindi in grado di sopportarne il peso) che un essere umano (nessun altro che un essere umano potrebbe pagare per le colpe umane), per altro privo di peccato (innocente, privo di colpe). Cristo, quindi sulla croce, paga Egli stesso, sulla Sua Persona, il prezzo della salvezza di coloro ai quali Dio ha deciso di accordare grazia. Se salvasse \"tutti\", Dio non sarebbe giusto (equivarrebbe a disattendere ci\u00f2 che la Sua giustizia esige) e pure dimostra il Suo amore accordando la grazia (immeritata) della salvezza a un numero scelto di persone che, incapaci da s\u00e9 di meritarsi alcunch\u00e9 e andare umilmente a Lui (vedi depravazione totale), rigenera spiritualmente mettendole in grado di ravvedersi e di riporre la loro fede in Cristo accreditando loro ci\u00f2 che Egli ha conseguito nella Sua morte espiatrice.\nLa redenzione com'\u00e8 intesa dal Calvinismo \u00e8 dunque considerata \"definita\" perch\u00e9 assicura con certezza la salvezza di coloro per i quali Cristo \u00e8 morto, come pure considerata \"limitata\" perch\u00e9 opera la salvezza solo degli eletti. I Calvinisti, per\u00f2, non intendono dire che limitata sia l'efficacia, la potenza, dell'opera di Cristo, perch\u00e9 non c'\u00e8 peccato tanto grande che il sacrificio di Cristo non possa espiare!\nQuesta stessa dottrina \u00e8 sostenuta dai battisti particolari che si rifanno al Calvinismo (si veda per esempio la posizione ancora oggi molto popolare di Charles Spurgeon e i Battisti generali che sostengono le posizioni dell'Arminianesimo. Vedi anche Battismo.\nA livello pratico, questa dottrina non \u00e8 messa tanto in evidenza nelle chiese di tendenza calvinista, se non quando \u00e8 messa a confronto con altri schemi salvifici. Quando \u00e8 insegnata, il suo obiettivo principale \u00e8 quello della sicurezza dei credenti. Come pure la dottrina della predestinazione, anch'essa \u00e8 destinata a rafforzare la fede del credente che pu\u00f2 dire, con l'apostolo Paolo, \"Cristo \u00e8 morto per me\" (\"Sono stato crocifisso con Cristo: non sono pi\u00f9 io che vivo, ma Cristo vive in me! La vita che vivo ora nella carne, la vivo nella fede nel Figlio di Dio il quale mi ha amato e ha dato s\u00e9 stesso per me\" Galati 2:20).\nDi fatto, contrariamente a quanto ci si potrebbe aspettare, sulla base di questa dottrina, i calvinisti credono che essi possano liberamente e sinceramente offrire la salvezza in Cristo attraverso la predicazione generalizzata dell'Evangelo, dato che nessuno pu\u00f2 sapere chi di fatto sia eletto e chi no. Essi si rallegrano quando qualcuno giunge sinceramente al ravvedimento ed alla fede in Cristo, riconoscendo in lui/lei uno degli eletti e considerando s\u00e9 stessi come gli strumenti che Dio usa per portare a Cristo ed alla chiesa coloro che Dio ha predestinato.\nObiezioni alla dottrina.\nLa redenzione limitata \u00e8 da porre in contrasto con la concezione denominata talvolta \"redenzione universale\" o \"redenzione illimitata\", sostenuta da teologi arminiani, metodisti, luterani, giudei messianici, e cattolici romani (fra gli altri) che afferma come l'opera di Cristo renda la redenzione possibile a tutti, ma certa per nessuno. (Questa dottrina non deve essere confusa con l'universalismo). Sebbene luterani e cattolici romani condividano con i Calvinisti una dottrina simile sulla natura della redenzione, essi se ne distinguono per quanto riguarda la sua estensione, mentre arminiani e metodisti accettano generalmente una teoria alternativa della natura della redenzione come la teoria del governo morale.\nIn tali modelli, gli eletti sono quelli che scelgono di avvalersi dell'offerta di salvezza proposta loro dall'Evangelo, non un gruppo predeterminato di persone. \u00c8 cos\u00ec che questi sistemi pongono un limite all'efficacia della redenzione e non alla sua estensione, come i calvinisti. Questa posizione \u00e8 stata condannata dal sinodo riformato di Dordrecht nel 1619. Ciononostante, la dottrina dell'estensione universale della redenzione \u00e8 diventata e rimane prevalente al di fuori dai circoli calvinisti. Persino dei cristiani calvinisti si identifican nel movimento amiraldista o \"Calvinismo dei quattro punti\" ed insegnano una redenzione illimitata. In particolare l'amiraldismo insegna che Dio ha provveduto la redenzione per tutti, ma visto che nessuno avrebbe creduto da solo, allora Egli elegge quelli che porter\u00e0 alla fede in Cristo, preservando cos\u00ec la dottrina calvinista della elezione incondizionata.\nGiovanni Calvino stesso non ha articolato chiaramente un'opinione su questa dottrina che, di solito \u00e8 associata al suo nome. Molti per\u00f2 la considerano una conseguenza necessaria dell'elezione e della redenzione.\nAlcuni affermano che la dottrina della redenzione particolare implichi che il sacrificio di Cristo sia insufficiene per espiare i peccati del mondo intero, ma i calvinisti respingono questa accusa, sostenendo, invece, che il valore della redenzione sia infinito, ma \u00e8 applicato solo agli eletti.\nRecentemente, i sostenitori dell'Arminianesimo hanno cominciato a vedere che i concetti come l'onnipotenza e l'onniscienza di Dio siano di fatto in conflitto con la redenzione illimitata. La nozione classica di onniscienza di Dio esige che Dio conosca specificatamente coloro che alla fine siano salvati, sia che la salvezza sia realizzata da Dio (come nel Calvinismo) o dalla volont\u00e0 umana (Arminianesimo). In entrambi i casi, proprio perch\u00e9 Dio conosce l'esito finale, si potrebbe dire comunque che essi siano predestinati. Questo lascerebbe un gruppo di persone, conosciute a Dio solo, che non saranno salvate e per le quali la redenzione di Cristo sarebbe inutile o non efficace.\nDi conseguenza, vi sono certi arminiani (condotti da Clark Pinnock e da altri) che sono disposti ad arretrare dalla classica nozione dell'onniscienza ed onnipotenza di Dio. Essi ora, cos\u00ec insegnano pubblicamente la teologia che va sotto il nome di teismo aperto (\"open Theism\"), la quale afferma che Dio non possa conoscere il futuro e quindi non sappia se qualcuno accetter\u00e0 Cristo oppure no. Essi sostengono pure l'idea che volontariamente Dio abbia deciso di non esercitare il Suo potere di salvare gli individui, lasciandoli liberi di decidere se vogliono essere salvati, senza cio\u00e8 che Dio li influenzi in alcun modo.\nTesti biblici contrapposti.\nGli oppositori della dottrina della redenzione limitata contrappongono diversi testi biblici che, a loro dire, avvalorerebbe la loro posizione. Eccone alcuni:\nI calvinisti ammettono che vi siano testi di difficile interpretazione che apparentemente sembrerebbero opporsi al concetto di redenzione limitata. Secondo il principio dell'ermeneutica biblica protestante, di lasciare, cio\u00e8, la Scrittura che interpreti la Scrittura, i brani su indicati possono essere compresi alla luce di altri pi\u00f9 chiari. Secondo questo principio, per esempio, dato che la parola mondo \u00e8 usata in altri luoghi del Nuovo Testamento in modo che ovviamente non possa riferirsi ad ogni singola persona al mondo (come Luca 2:1 e Romani 2:8), il suo significato in un particolare brano deve essere determinato dal contesto in cui si trova.\nIn particolare, il \"tutti\" va inteso nel significato di \"tutti gli eletti\" (come in Giovanni 1:29; 3:16,17; 1 Timoteo 2:6; Tito 2:11); oppure in riferimento agli eletti in tutti i posti del mondo (come in 1 Giovanni 2:2, dove l'espressione \"ma anche per quelli di tutto il mondo\" [NR] non ripete (come in alcune versioni bibliche) \"ma anche per \"i peccati\" di tutto il mondo\" [\"\u03ba\u03b1\u03b9 \u03b1\u03c5\u03c4\u03bf\u03c2 \u03b9\u03bb\u03b1\u03c3\u03bc\u03bf\u03c2 \u03b5\u03c3\u03c4\u03b9\u03bd \u03c0\u03b5\u03c1\u03b9 \u03c4\u03c9\u03bd \u03b1\u03bc\u03b1\u03c1\u03c4\u03b9\u03c9\u03bd \u03b7\u03bc\u03c9\u03bd \u03bf\u03c5 \u03c0\u03b5\u03c1\u03b9 \u03c4\u03c9\u03bd \u03b7\u03bc\u03b5\u03c4\u03b5\u03c1\u03c9\u03bd \u03b4\u03b5 \u03bc\u03bf\u03bd\u03bf\u03bd \u03b1\u03bb\u03bb\u03b1 \u03ba\u03b1\u03b9 \u03c0\u03b5\u03c1\u03b9 \u03bf\u03bb\u03bf\u03c5 \u03c4\u03bf\u03c5 \u03ba\u03bf\u03c3\u03bc\u03bf\u03c5\"], intendendosi \"non solo per i credenti a cui si rivolge la lettera, ma anche ai credenti (gli eletti) di tutto il mondo\". Inoltre vi sono significati diversi della parola \"salvezza\", come, per esempio, la difesa e la preservazione della vita temporale (come si comprende in 1 Timoteo 4:10), oppure la salvezza dall'ira di Dio a vita eterna.\nGli oppositori della dottrina presentano interpretazioni diverse degli stessi brani che, a loro dire, presupporrebbero una salvezza universale. Il disaccordo, per\u00f2, ancora deve trovare una risoluzione significativa. Di conseguenza, sia la redenzione limitata che quella illimitata sono entrambi presenti nel mondo cristiano, essendo la seconda pi\u00f9 comune."}
{"id": "788147", "revid": "39900", "url": "https://it.wikipedia.org/wiki?curid=788147", "title": "Osteoblasti", "text": ""}
{"id": "788148", "revid": "287204", "url": "https://it.wikipedia.org/wiki?curid=788148", "title": "Il fiume nero dell'anima", "text": "Il fiume nero dell'anima \u00e8 un libro del 1994 scritto da Dean R. Koontz.\nTrama.\nSpencer Grant, ex poliziotto, e Valerie Keene, genio del computer al corrente di alcuni segreti pericolosi, sono in fuga disperata inseguiti da Roy Miro, killer e psicopatico con la passione di uccidere le persone \"imperfette\", conservandone poi le parti anatomicamente migliori."}
{"id": "788149", "revid": "39900", "url": "https://it.wikipedia.org/wiki?curid=788149", "title": "Osteoclasti", "text": ""}
{"id": "788151", "revid": "2175", "url": "https://it.wikipedia.org/wiki?curid=788151", "title": "Superlingua", "text": ""}
{"id": "788159", "revid": "1982", "url": "https://it.wikipedia.org/wiki?curid=788159", "title": "Nicolas L\u00e9onard Sadi Carnot", "text": "A lui si devono importantissimi contributi alla termodinamica teorica, tra queste, la teorizzazione di quella che sar\u00e0 chiamata la macchina di Carnot, il ciclo di Carnot e il teorema di Carnot, il cui enunciato afferma che qualsiasi macchina termodinamica che lavori tra due sorgenti di calore a diversa temperatura, deve necessariamente avere un rendimento che non pu\u00f2 superare quello della macchina di Carnot.\nBiografia.\nNicolas-L\u00e9onard-Sadi Carnot nacque il 1 giugno 1796 a Parigi (Palazzo del Lussemburgo).\nEra figlio di Lazare Carnot, generale, matematico, fisico e politico francese (membro della Convenzione Nazionale e del Direttorio). Suo fratello era lo statista Lazare Hippolyte Carnot e suo nipote Marie Fran\u00e7ois Sadi Carnot, figlio di Lazare Hippolyte, fu presidente della repubblica dal 1887 al 1894. Lazare chiam\u00f2 in questo modo Carnot in onore del poeta e moralista persiano Saadi. Un anno dopo la nascita di Sadi, il padre fu accusato di complottare con i realisti ma riusc\u00ec a sfuggire alla morte scappando in esilio in Svizzera mentre la moglie fugg\u00ec insieme alla sua famiglia a St. Omer.\nSadi era di costituzione delicata. La sua robustezza aument\u00f2 successivamente per mezzo di svariati esercizi fisici. Era di stazza media, dotato di un'elevata sensibilit\u00e0 e allo stesso tempo di una estrema energia, era pi\u00f9 che riservato, quasi maleducato, ma straordinariamente coraggioso se necessario. Quando lottava contro le ingiustizie, niente e nessuno poteva trattenerlo.\nDopo l'ascesa al potere nel 1799, Napoleone fece richiamare in Francia Lazare Carnot, nominandolo Ministro della Guerra, affidandogli il reclutamento e l'addestramento degli ufficiali e la riorganizzazione dell'esercito francese stanziato in Germania. Quando Lazare andava a Malmaison per lavorare con il primo console, lasciava spesso il figlio, di circa quattro anni, in custodia di Madame Bonaparte che gli si affezion\u00f2.\nLa curiosit\u00e0, specialmente riguardo alla meccanica e alla fisica, era uno dei tratti essenziali dei suoi interessi. I suoi studi presero una direzione scientifica frequentando dapprima il corso tenuto da M. Bourdon presso \u201cthe Charlemagne Lyc\u00e9e\u201d e poi le lezioni dell' \u201c\u00c9cole polytechnique\u201d, alle quali fu ammesso, nel 1812, alla tenera et\u00e0 di 16 anni. Gli studenti del Politecnico, tra cui Sadi Carnot, fedeli al loro motto chiesero all'imperatore il permesso di difendere le frontiere e di condividere la gloria degli uomini coraggiosi che sacrificano s\u00e9 stessi per la salvezza della Francia. Molti storici dell'assedio di Parigi sostengono che essi presero parte alla campagna della collinetta di Chaumont, ma questo fu smentito da M. Chasles nel 1869. Invece si sa che il battaglione del Politecnico partecip\u00f2 all'impresa militare di Vincennes, nel marzo del 1814. Nel mese di ottobre Sadi lasci\u00f2 il Politecnico, classificandosi sesto nella lista dei giovani uomini destinati al servizio nel corpo degli ingegneri e and\u00f2 a Metz in qualit\u00e0 di sottotenente della scuola.\nNel 1818 arriv\u00f2 un'inaspettata ordinanza reale che obbligava tutti gli ufficiali in servizio a presentarsi agli esami per i nuovi corpi del personale. Nel gennaio del 1819 Sadi si rec\u00f2 a Parigi per sottoporsi all' esame e fu nominato tenente del personale. Successivamente ottenne il congedo dedicandosi allo studio che interruppe solo nel 1821 per recarsi dal padre, in Germania, il quale mor\u00ec due anni dopo.\nDi l\u00ec in avanti, oltre a occuparsi agli studi scientifici, Sadi si interess\u00f2 alla cultura delle arti. Fu un precursore dei movimenti artistici e letterari che si svilupperanno in seguito alla rivoluzione del 1830. Stimava l'utile e il bello, frequentava il museo del Louvre, il Teatro Italiano, il \u201cJardin del Plantes\u201c e il \u201cConservatoire des Art et Metiers\u201d. La musica era un'altra delle sue passioni, probabilmente ereditata da sua madre la quale era una eccelsa pianista. Il suo insaziabile intelletto non gli consentiva di rimanere estraneo a nessun ramo della conoscenza.\nSadi viveva col fratello Hippolyte in un piccolo appartamento nella \u2018Rue de Parc Royale'. Un giorno chiese al fratello di leggere alcuni passaggi del suo manoscritto per capire se questo potesse essere compreso da persone che si occupavano di altri studi.\nEra molto riservato e infatti nelle sue conversazioni intime con alcuni amici, li teneva all'oscuro dei tesori della scienza che aveva accumulato. Invece, in compagnie pi\u00f9 piccole, non era per niente taciturno, si divertiva e si abbandonava alle vivaci chiacchierate. Aveva un cuore caldo nascosto da un freddo comportamento, era cortese, devoto, sincero e onesto nei rapporti con gli amici.\nVerso la fine del 1827 Carnot ritorn\u00f2 nel corpo degli ingegneri col grado di capitano.\nVisit\u00f2 frequentemente M. Clement Desormes professore al \u2018Conservatoire des Arts et Metiers', il quale gli diede molti consigli riguardanti la chimica.\nNel 1824, a soli 28 anni, pubblic\u00f2 l'opera \"R\u00e9flexions sur la puissance motrice du feu\" (Riflessioni sulla potenza motrice del fuoco). Le conclusioni a cui giunse in quest'opera, anche se basate ancora sull'ammissione dell'esistenza di un fluido ipotetico denominato calorico, sono estremamente importanti e vengono considerate il punto di partenza dal quale Clausius e Lord Kelvin giunsero a stabilire in forma rigorosa il secondo principio della termodinamica. Purtroppo questi studi furono interrotti dalla Rivoluzione di luglio, nel 1830.\nPrima del 1830 cre\u00f2 parte della \u2018\"R\u00e9union polytechnique industrielle\"', costituita da vecchi studenti del Politecnico che avevano un piano di studi in comune e, dopo il 1830, divenne membro della \u2018\"Association polytechnique\"', costituita da laureati che come obbiettivo avevano la propaganda della conoscenza.\nNel 1832 la sua eccessiva dedizione al lavoro compromise la sua salute. Un'infiammazione polmonare e, successivamente, la scarlattina, lo costrinsero a letto per venti giorni. Nel mese di agosto ebbe una ricaduta causata da febbre cronica e il 24 agosto del 1832 Sadi mor\u00ec a causa di un'epidemia di colera\".\" Per evitare il contagio, subito dopo la sua morte, i suoi effetti personali vennero bruciati, cosicch\u00e9 andarono distrutti quasi tutti i suoi scritti non ancora pubblicati. M. Robelin fu uno degli amici pi\u00f9 intimi di Sadi che aiut\u00f2 Hippolyte a curare il fratello durante la sua ultima malattia e che pubblic\u00f2 una nota riguardante l'amico nella \u201c\"Revue encyclop\u00e9dique\"\u201d.\nStudi e accoglienza nel mondo scientifico.\nAll'et\u00e0 di 16 anni, entr\u00f2 nella \u00c9cole polytechnique, dove suoi contemporanei come Claude-Louis Navier e Gaspard-Gustave Coriolis erano allievi di Joseph Louis Gay-Lussac, Sim\u00e9on-Denis Poisson e Andr\u00e9-Marie Amp\u00e8re e Carlo Renno. Dopo la laurea, divenne ufficiale del genio militare dell'Esercito francese conseguendo il grado di capitano, prima di dedicarsi ai suoi studi dopo il 1819 che lo portarono a essere considerato il pi\u00f9 importante scienziato, tra i contemporanei di Jean Baptiste Joseph Fourier, che si dedic\u00f2 allo studio del calore.\nL'opera di Carnot ricevette un'onorevole accoglienza, compresa quella dell'Accademia francese delle scienze, presso la quale Pierre Simon Girard, accademico e direttore di una rivista scientifica, li present\u00f2 nella seduta del 14 giugno 1824, completando la presentazione con un rendiconto analitico in forma orale agli altri membri dell'Accademia il 26 luglio 1824. \u00c8 chiaro che una presentazione all'Accademia sotto forma di \"Memoria\" avrebbe consentito di attirare l'attenzione della comunit\u00e0 scientifica sui lavori di Sadi Carnot, comportando come normale conseguenza una pubblicazione nel \"Recueil des Savants \u00e9trangers\". Cos\u00ec n\u00e9 la \"grande scienza\" francese, rappresentata dall'\"Institut de France\", n\u00e9 la celebre \"\u00c9cole polytechnique\", reagirono all'uscita dell'opera di Carnot, non avendone compresa appieno la portata. Da parte sua Sadi, che pare non avesse affatto il senso della pubblicit\u00e0, omise di inviarne copia alla biblioteca della Scuola superiore della Miniere di Parigi e una alla Scuola dei ponti e della strade, privandosi cos\u00ec di un uditorio scelto, esattamente come ne omise l'invio agli \"Annales de Chimie et de Physique\" e agli \"Annales des Mines\". Inoltre si deve notare che, nonostante una tiratura limitata, certe copie invendute furono trovate intonse.\nDa parte degli ingegneri solo Pierre-Simon Girard ne fece un pieno elogio. Alla comparsa della \"R\u00e9flexions\", gli ingegneri avevano gi\u00e0 compreso per esperienza che il vapore era un mezzo assai soddisfacente, indipendentemente dal combustibile che lo generava, e quando Carnot affermava che questo era fondato su una vera e propria teoria, non ne videro che una conferma astratta.\n\"Riflessioni sulla potenza motrice del fuoco\".\nIl trattato \u00e8 stato pubblicato da Guiraudet Saint-Am\u00e9 nel 1824.\nIl tema del trattato viene esposto senza che siano state previste dall'autore delle suddivisioni per argomento. Per chiarire alcuni passaggi Carnot ha aggiunto delle note a pi\u00e9 di pagina con i dovuti riferimenti agli esperimenti e alle affermazioni di altri studiosi.\nPer facilitare l'esposizione degli argomenti contenuti nel trattato proponiamo di seguito una suddivisione arbitraria.\nOsservazioni introduttive.\nIl calore \u00e8 in grado di produrre forza motrice come testimoniano numerosi fenomeni naturali (l'ascensione delle nuvole, lo spostamento delle masse d'acqua marine, vulcani, terremoti, ecc.) che si basano proprio su questo principio. La natura stessa permette inoltre all'uomo di avere a disposizione immense riserve di combustibile per ricavare energia dal calore.\nCarnot conferisce agli ingegneri inglesi il merito di essere stati i primi a esplorare le possibilit\u00e0 derivanti dalla produzione di energia dal calore. Al suo tempo infatti le prime macchine termiche erano state costruite proprio da ingegneri inglesi. Queste macchine erano nate con un'applicazione pratica immediata nel campo industriale dove erano impiegate per facilitare alcuni processi produttivi come il drenaggio delle miniere di carbone e di ferro.\nRimaneva ancora molto da scoprire in questo campo poich\u00e9 i padri delle macchine termiche per arrivare alla loro realizzazione avevano proceduto per tentativi senza conoscere fino in fondo i principi teorici che permettevano alle loro macchine di funzionare. Lo studio delle macchine termiche e del calore risulta essere di grande interesse per Carnot che, riconoscendone il grande potenziale, arriva a dire che con uno studio metodico dei principi teorici fondamentali sarebbe stato possibile portare il mondo civilizzato a una grande rivoluzione.\nLa macchina termica ideale.\nCarnot si propone di trovare dei principi che siano validi per tutte le macchine termiche possibili e non solo per quelle che funzionano con il vapore.\nRequisito fondamentale per la produzione di forza motrice \u00e8 la variazione di volume che pu\u00f2 verificarsi per qualsiasi mezzo utilizzato. Con i gas la variazione di volume \u00e8 pi\u00f9 pronunciata anche per piccoli cambiamenti di temperatura; questo fatto rende i gas il mezzo pi\u00f9 adatto per la produzione di forza motrice dal calore. \u00c8 importante sottolineare che il vapore, o qualsiai altro mezzo impiegato, \u00e8 solo un mezzo per il trasporto del calorico.\nLa produzione di forza motrice non \u00e8 dovuta a un consumo di calorico, ma al suo trasporto da un corpo caldo a un corpo freddo.\nCarnot assume come verit\u00e0 autoevidente la proposizione:\u201c\"Ogni volta che esiste una differenza di temperatura, la forza motrice pu\u00f2 essere prodotta\"\u201d\nLa forza motrice prodotta non dipende dalla sostanza utilizzata (dimostrazione basata sulla macchina a vapore).\nImmaginiamo due corpi: A (la fornace) e B (il refrigeratore). Entrambi sono tenuti a temperatura costante in modo che quella di A sia maggiore di quella di B. Questi due corpi possono perdere calore senza variare la loro temperatura, diventando due illimitate riserve di calorico. Per produrre forza motrice, attraverso il passaggio di una certa quantit\u00e0 di calore dal corpo A al corpo B, dovremo procedere come segue:\nLe operazioni appena descritte possono essere svolte in maniera inversa. Di fatto, non esiste niente che impedisca di formare vapore con il calorico del corpo B, e alla temperatura di quel corpo, comprimere il vapore per fargli acquisire la temperatura del corpo A, condensarlo attraverso il contatto con quest'ultimo e continuare la compressione per completare la liquefazione. Nel primo ciclo di operazioni avevamo, allo stesso tempo, prodotto forza motrice e trasferito calorico da A a B. Con le operazioni inverse vi \u00e8 un dispendio di forza motrice e contemporaneamente il ritorno del calorico dal corpo B al corpo A.\nSe continuassimo a eseguire le due operazioni all'infinito, non produrremo n\u00e9 forza motrice n\u00e9 calorico.\nPer\u00f2, se esistesse un mezzo migliore per usare il calore di quello impiegato cio\u00e8 se il calorico potesse produrre una quantit\u00e0 di forza motrice maggiore di quella che abbiamo ottenuto inizialmente, sarebbe sufficiente estrarre una parte di questa forza seguendo il metodo appena indicato per spostare il calorico dal corpo B al corpo A, per ristabilire le condizioni precedenti e quindi ricominciare il ciclo: questo non sarebbe solo un moto perpetuo ma un'illimitata creazione di forza motrice senza consumo n\u00e9 di calorico n\u00e9 di altri agenti. Una tale creazione \u00e8 del tutto contraria alle leggi della meccanica.\nSi pu\u00f2 quindi concludere che:\"\u201cLa massima forza motrice che si ottiene dall'uso del vapore \u00e8 anche la massima forza motrice che si possa ottenere con qualunque mezzo.\u201d\"\nChiarimento del significato del termine \u201cmassima forza motrice\u201d.\nCarnot sapeva che il trasporto del calore tra corpi a temperature diverse \u00e8 un processo dispendioso e irreversibile, che deve essere eliminato se il motore termico deve raggiungere la massima efficienza.\nPerci\u00f2 la condizione per avere massima forza motrice \u00e8:\"Che nei corpi impiegati per produrre la forza motrice del calore, non ci sia alcun cambiamento di temperatura che non sia legato a un cambiamento di volume.\"Questo avviene solo se supponiamo che il cilindro e un corpo, A o B, abbiano la stessa temperatura o che la differenza di queste sia infinitesima.\nLa forza motrice prodotta non dipende dalla sostanza utilizzata (dimostrazione basata sul ciclo di Carnot).\nNella quarta parte viene definito un motore ideale e il suo ciclo operativo. Per fare questo, immagina una macchina perfetta, un motore termico strettamente ridotto ai suoi elementi essenziali:\nIl funzionamento della macchina \u00e8 basato su queste operazioni (vedi immagine sottostante):\nSi pu\u00f2 notare che per gli stessi volumi e per posizioni simili del pistone, la temperatura \u00e8 maggiore durante la dilatazione che durante la compressione del fluido elastico.\nI risultati di queste prime operazioni hanno portato alla produzione di una certa quantit\u00e0 di forza motrice, trasferendo calorico dal corpo A al corpo B. Durante lo svolgimento delle operazioni inverse si ha il consumo della forza motrice prodotta precedentemente e il ritorno del calorico dal corpo B ad A; in questo modo questi due cicli si neutralizzano a vicenda.\nRagionando come nel caso della macchina a vapore Carnot conclude affermando che:\u201c\"La forza motrice del calore \u00e8 indipendente dagli agenti impiegati per realizzarla; la sua quantit\u00e0 \u00e8 fissata unicamente dalle temperature dei corpi tra i quali si effettua, infine, il trasferimento del calorico.\u201d\"\nPropriet\u00e0 nei gas.\nCalorico assorbito o rilasciato in una trasformazione isoterma.\nPartendo dal ciclo descritto precedentemente, Carnot immagina di diminuire al minimo la differenza di temperatura tra i corpi A e B e di ridurre le fasi 3 e 5 del ciclo in modo che la temperatura vari il meno possibile affinch\u00e9 possa essere considerata costante.\nDati due gas, se essi hanno stessa temperatura e stessa pressione, essi producono uguali quantit\u00e0 di forza motrice, ci\u00f2 comporta quindi un uguale trasferimento di calorico (assorbito in espansione e rilasciato in compressione), si pu\u00f2 quindi affermare:\"Quando un gas passa senza cambiare temperatura da un volume e da una pressione definiti a un altro volume e a un'altra pressione ugualmente definiti, la quantit\u00e0 di calorico assorbita o rilasciata \u00e8 sempre la stessa, qualunque sia la natura del gas scelto per l'esperimento\"In questo passaggio del trattato Carnot porta a supporto delle proprie affermazioni dei riferimenti alla legge di Mariotte e agli studi di Gay-Lussac e Dalton che avevano confermato sperimentalmente questa legge.\nDa questi studi Carnot deduce anche il seguente teorema:\"\"Quando un fluido elastico passa senza cambiare temperatura da un volume U a un volume V e quando una quantit\u00e0 simile dello stesso gas passa alla stessa temperatura dal volume U' al volume V', se il rapporto di U' e V' \u00e8 lo stesso di U e V, allora la quantit\u00e0 di calore assorbito o liberato in entrambi i casi \u00e8 lo stesso\".\"Questo teorema pu\u00f2 essere espresso anche ricorrendo all'utilizzo delle progressioni aritmetiche e geometriche:\"\"Quando un gas varia in volume senza cambiare temperatura, la quantit\u00e0 di calore assorbito o liberato da questo gas \u00e8 in progressione aritmetica se l'incremento o il decremento del volume \u00e8 in progressione geometrica\".\"\nRapporto fra i calori specifici.\nCarnot, partendo dal presupposto che in un ciclo si conservasse il calorico, cerca di calcolare la quantit\u00e0 di calorico scambiata in una trasformazione isobara o isocora. Per farlo si basa sui risultati degli studi di altri scienziati come Poisson, Gay-Lussac e Mariotte. I dati forniti dalla teoria del suono su cui lavor\u00f2 Poisson furono un fondamentale contributo per la ricerca di Carnot.\nSia dunque formula_1 il calore specifico a pressione costante e sia formula_2 il calore specifico a volume costante.\nEseguendo il rapporto fra le due si ottiene formula_3.\nAssumendo che il primo dei due calori specifici, cio\u00e8 quello calcolato a pressione costante, sia 1, allora il calore specifico calcolato a volume costante \u00e8 pari al rapporto individuato precedentemente.\nLa differenza fra i due calori specifici \u00e8 uguale a: formula_4con risultato pari a formula_5.\nCarnot conclude affermando:\"La differenza tra il calore specifico a pressione costante e il calore specifico a volume costante \u00e8 lo stesso per tutti i gas.\"Questa conclusione, bench\u00e9 condizionata da errori concettuali, come la convinzione che il calore si conservi, e da dati sperimentali imprecisi, \u00e8 tuttavia ancora accettabile per la fisica odierna.\nRapporto fra calore specifico e densit\u00e0.\nCarnot identific\u00f2 un rapporto fra la densit\u00e0 del gas e il corrispettivo calore specifico.\nSi supponga un sistema simile a quello rappresentato precedentemente, ove per\u00f2 i corpi A e B differiscano in temperatura di un grado.\nIl corpo A (cos\u00ec come il corpo B) compiono un ciclo di scambio calorico, divisibile in due parti:\nLa prima parte del calorico prender\u00e0 d'ora in poi il nome di \"a\", la seconda parte del calorico di \"b\"; il calore totale sar\u00e0 quindi \"a\" \"+\" \"b\".\nAnche il calorico trasmesso dal corpo B pu\u00f2 essere diviso in due parti:\nAnche in questo caso, il calorico totale sar\u00e0 dato dalla somma delle due parti, \"a'+b\"'.\nDopo un ciclo completo di trasformazioni, il gas ritorner\u00e0 alle sue condizioni iniziali.\nSi ottiene quindi l'equazione \"a\"+\"b\"=\"a'+b\"' oppure a-a'=\"b'-b\".\nCome dimostrato in precedenza, le quantit\u00e0 \"a\" e \"a\"' sono indipendenti dalla densit\u00e0 purch\u00e9 le variazioni di volume siano proporzionali al volume originario.\nLa loro differenza rispetta queste condizioni, cos\u00ec anche \"b'-b\".\nMa \"b\"' \u00e8 la quantit\u00e0 di calorico necessario per alzare la temperatura del gas di un grado nell'ambiente \"abcd\" invece \"b\" \u00e8 la quantit\u00e0 di calore ceduto dal gas nell'ambiente \"abef\" per diminuire la sua temperatura di un grado.\nQueste quantit\u00e0 servono come misura dei calori specifici e si pu\u00f2 quindi affermare:\n\"\u201cI cambiamenti di calore specifico di un gas causati da una variazione di volume dipendono interamente dal rapporto fra volume originale e volume modificato.\u201d\"\nChe matematicamente pu\u00f2 essere scritta:\n\"\u201cQuando un gas aumenta in volume in progressione geometrica, il suo calore specifico aumenta in progressione aritmetica.\u201d\"\nQuindi se \"a\" \u00e8 il calore specifico a una data densit\u00e0, se la densit\u00e0 si dimezzasse il calore specifico sar\u00e0 \"a\"+\"h\", se si riduce a un quarto sar\u00e0 \"a\"+\"2h\".\nIn accordo con gli ultimi teoremi enunciati, Carnot esprime infine un'ultima conclusione:\n\"\u201cLa differenza fra il calore specifico a pressione costante e il calore specifico a volume costante \u00e8 sempre la medesima, qualunque sia la densit\u00e0 del gas, purch\u00e9 il peso rimanga lo stesso.\u201d\"\nRelazione fra calore specifico e pressione.\nSapendo che la differenza fra i due calori specifici \u00e8 costante, allora se uno di essi aumenta seguendo una progressione aritmetica anche l'altro seguir\u00e0 la stessa progressione.\nA scopo esemplificativo, Carnot riporta inoltre una tabella recante il variare del calore specifico dell'aria al variare della pressione.\nIl calore specifico varia secondo una progressione aritmetica mentre la pressione varia secondo una progressione geometrica; Carnot riusc\u00ec a legare le due variabili con l'espressione seguente formula_6 dove A e B sono due costanti che \u00e8 possibile determinare utilizzando i dati forniti dalla tabella di Carnot.\nSi ottiene infine la relazione: formula_7\nSeguendo il ragionameno di Carnot si arriva a dire che il calore specifico a pressione/volume costante dipende dalla pressione e dal volume del gas alla quale viene misurato.\nRelazione fra variazione di temperatura e forza motrice.\nRiferendosi all'esperimento con il cilindro descritto precedentemente, si delineino due casi distinti.\nNel primo, le sorgenti A e B hanno temperatura uguale a 100\u00b0 e 100\u00b0-h (dove h \u00e8 una quantit\u00e0 molto piccola), nel secondo esse hanno temperatura uguale a 1\u00b0 e 1\u00b0-h.\nLa forza motrice \u00e8 quindi uguale alla differenza fra il lavoro compiuto dal gas nell'espansione e quello compiuto per riportare il gas al volume iniziale, tale differenza \u00e8 uguale sia a 100\u00b0 sia a 1\u00b0.\nPer quanto riguarda il calore fornito nei due casi dal corpo A, Carnot dimostra che \u00e8 differente.\nPer fare ci\u00f2, egli considera che l'aria che occupa lo spazio \"abcd\" alla temperatura di 1\u00b0 pu\u00f2 passare a occupare lo spazio \"abe\"f a 100\u00b0 due modi:\nSia \"a\" la quantit\u00e0 di calore impiegata nell'isocora e \"b\" la quantit\u00e0 di calore impiegata nell'isoterma nel primo caso e \"a'\" e \"b\"' le corrispondenti quantit\u00e0 impiegate nel secondo caso.\nSiccome il risultato finale di questa operazione \u00e8 lo stesso le quantit\u00e0 di calore totale impiegata nei due casi deve essere uguale cio\u00e8 \"a\"+\"b\" =\"a\"'+b'\" che pu\u00f2 essere scritto come \"a'-a=b-b'.\nMa \"a\"' \u00e8 la quantit\u00e0 di calore necessario per innalzare la temperatura del gas da 1\u00b0 a 100\u00b0 quando occupa lo spazio \"abef\", \"a\" invece quello necessario per effettuare il medesimo processo nello spazio \"abcd\".\nIn accordo con gli esperimenti di Delaroche e B\u00e9rard, la densit\u00e0 del gas nel primo caso sar\u00e0 quindi minore rispetto alla corrispettiva nel secondo caso, rendendo la sua capacit\u00e0 termica maggiore.\nQuindi sar\u00e0 \"a\"'&gt;a e consequenzialmente b&gt;b', generalizzando la proposizione:\n\"La quantit\u00e0 di calore dovuta al cambiamento di volume del gas \u00e8 maggiore al crescere dell'aumento della temperatura.\"\nMacchine termiche e studio sui materiali.\nNella parte finale del trattato Carnot analizza alcuni principi alla base del funzionamento delle macchine termiche con l'intenzione di ottimizzare il loro rendimento.\nIl primo di questi principi viene subito enunciato: \"La variazione del calorico produce pi\u00f9 forza motrice a temperature pi\u00f9 basse rispetto a temperature alte.\"\nPartendo da questo principio Carnot intende calcolare la forza motrice di tre diversi gas (l'aria, il vapore acqueo e il vapore alcolico) per dimostrare che l'agente utilizzato nel processo non influenza la produzione di forza motrice.\nStudio con l'aria.\nPartendo dal consueto sistema citato gi\u00e0 in esperimenti precedenti, si presuppongano tre condizioni:\nAlla luce delle dimostrazioni precedenti, si pu\u00f2 affermare che l'aria subisce un aumento di volume di formula_8rispetto al volume iniziale.\nLa forza motrice \u00e8 legato all'aumento di volume ma anche alla differenza di temperatura fra 0,001\u00b0 e 0\u00b0.\nIn accordo con le osservazioni di Gay-Lussac si usino come dati i seguenti:\nla forza motrice (espressa in m3 di acqua sollevati di 1 m) \u00e8 quindi data dall'espressione:\nformula_10che sar\u00e0 pari a formula_11.\n\u00c8 necessario tuttavia calcolare la quantit\u00e0 di calore impiegata per l'ottenimento di tale risultato ed \u00e8 la quantit\u00e0 di calore trasferita dal corpo A al corpo B.\nIl corpo A fornisce:\nLa prima quantit\u00e0 \u00e8 quindi molto piccola rispetto alla seconda.\nSuccessivamente, in accordo con l'esperimento di Delaroche e B\u00e9rard, possiamo calcolare il calore specifico dell'aria, che con quantit\u00e0 di massa uguali, \u00e8 pari a 0,267 del corrispettivo in acqua.\nQuesta \u00e8 la quantit\u00e0 di calore capace di produrre formula_11unit\u00e0 di forza motrice, dalla variazione fra 0,001\u00b0 e 0\u00b0.\nPer una variazione 1000 volte superiore, quindi di 1\u00b0, la forza motrice prodotta sar\u00e0 formula_14.\nSe al posto di 0,267 unit\u00e0 di calore ne impiegassimo 1000 unit\u00e0, in proporzione otterremmo 1,395 unit\u00e0 di forza motrice.\nI risultati saranno ora comparati con quelli di altri fluidi.\nStudio con il vapore acqueo.\nSi parte dal sistema a pistoni nell'immagine; si pone al suo interno un chilogrammo di acqua e la differenza di temperatura fra A e B \u00e8 minima.\nLa quantit\u00e0 di forza motrice sviluppata in un ciclo completo \u00e8 calcolata mediante il prodotto tra il volume del vapore e la differenza di pressione del sistema calcolata quando \u00e8 a contatto con il corpo A e poi con B.\nSupponiamo che la temperatura del corpo A sia 100\u00b0 e quella di B sia 99\u00b0. La differenza di pressione sar\u00e0, in accordo con le tavole di Dalton, pari a 26mmHg oppure uguale alla pressione di una colonna d'acqua alta 0,36 m. Il volume del vapore \u00e8 1700 volte quello dell'acqua.\nQuindi operando con un chilogrammo si potr\u00e0 eseguire il calcolo: formula_15unit\u00e0.\nLa quantit\u00e0 di calore impiegata \u00e8 la quantit\u00e0 richiesta per trasformare in vapore acqueo ed \u00e8 pari a 550 unit\u00e0 di calore.\nSe, per omogeneit\u00e0 con gli esperimenti precedenti, proporzionassimo a mille unit\u00e0 di calore, si otterrebbe formula_16 unit\u00e0 di forza motrice.\nIl risultato \u00e8 minore a quello dell'aria, condizionato tuttavia dalle temperatura differenti.\nIn base alla legge di Cl\u00e9ment-Desormes, conosciamo il calore necessario a vaporizzare l'acqua a 0\u00b0, ed \u00e8 pari a 550 + 100 cio\u00e8 il calore necessario per vaporizzare l'acqua gi\u00e0 a 100\u00b0 e quello necessario per portarla a 100\u00b0.\nEseguendo nuovamente il procedimento descritto in precedenza otteniamo un valore pari a 1,290 unit\u00e0 di forza motrice, differendo da quello dell'aria solo di 1/13.\nStudio sul vapore alcolico.\nPer il procedimento, si rimanda alla sezione relativa al vapore acqueo, sono per\u00f2 cambiati i dati:\nUsando questi dati, individuiamo che, passando da 77,7\u00b0 a 78,7\u00b0 la forza motrice sviluppato \u00e8 di 0,251 unit\u00e0.\nIn proporzione ai casi precedenti, con 1000 unit\u00e0 di calore, la forza motrice sar\u00e0 formula_18 unit\u00e0.\nRicerca di metodi per la produzione energetica.\nIn seguito, Carnot dedica una parte del testo alla definizione dei metodi per ricavare forza motrice.\nUn primo esempio che il fisico propone \u00e8 l'utilizzo di una barra di ferro, riscaldata e raffreddata che produce lavoro in seguito alla sua dilatazione o contrazione ma per sua stessa ammissione il sistema si dimostrerebbe impraticabile per tre motivi:\nCarnot afferma inoltre che problemi sorgerebbero anche nell'uso dei liquidi, non solo dal punto di vista pratico ma anche dal punto di vista energetico, la compressione e la dilatazione sarebbero scarse.\nIl fisico tuttavia, elogia le propriet\u00e0 dei fluidi e dei gas elastici, affermandone le buone propriet\u00e0 in funzione di produzione di forza motrice, seguendo tuttavia i seguenti principi:\nSono presenti tuttavia dei limiti, relativi al riscaldamento e al raffreddamento, nel primo caso sono i limiti del processo combustivo nel caso del raffreddamento i limiti sono dati da quelli dell'acqua reperibile in quel determinato luogo .\nInoltre, nel processo di produzione di potenza motrice si rendono necessari contenitori di grandi dimensioni e resistenza e questo risulta essere un terzo limite, unito alla necessit\u00e0 di mantenere una differenza di temperatura bassa.\nDal processo combustivo, si ottiene una differenza di temperatura pari a 1000\u00b0, tuttavia nei motori a vapore, la temperatura ottimale (cio\u00e8 pari a 6 atm) \u00e8 160\u00b0 mentre quella minima \u00e8 pari a 40\u00b0, per una differenza di 120\u00b0.\n\u00c8 quindi evidente la superiorit\u00e0 dei macchinari ad alta pressione rispetto a quelli a bassa pressione: \"\u201cLa differenza \u00e8 insita nella gestione di un maggior quantitativo di calorico\u201d\"Tuttavia, per rendere ancora pi\u00f9 efficienti tali macchinari \u00e8 necessario rendere il maggior quantitativo di calorico possibile come utilizzabile:\u201c\"Un buon motore a vapore non lavora solo ad alta pressione, ma a pressione soggette a rapide variazione e che differiscono in modo netto l'una dall'altra\u201d\"\nGiudizio sui macchinari esteri.\nCarnot propone infine un'analisi dei macchinari teorizzati da ingegneri, soprattutto inglesi come per esempio Hornblower e Woolf, procedendo inoltre a una descrizione del loro motore bicilindrico.\nCarnot afferma inoltre l'importanza dell'Inghilterra nel processo di evoluzione dei motori, usati dagli inglesi stessi per muovere i vagoni carichi di carbone provenienti dalle tante miniere circostanti.\nInoltre, sempre in Inghilterra, sono stati compiuti molti tentativi per sfruttare l'azione del calore sull'aria, essa presenta infatti sia vantaggi sia svantaggi rispetto al vapore acqueo:\nL'uso dell'aria dunque porterebbe grandi vantaggi, ma anche alcune difficolt\u00e0 che il fisico definisce \u201cnon insormontabili\u201d.\nAnche altri gas presentano caratteristiche simili all'aria ma non sono caratterizzati da nessuno dei suoi vantaggi.\nCarnot afferma anche l'utilit\u00e0 di alcune caratteristiche del vapore alcolico, tuttavia esso presenta un problema affine al vapore acqueo, la necessit\u00e0 di contenitori resistenti a una pressione elevata.\nStudio con il carbone.\nCon un chilogrammo di carbone bruciato nel calorimetro produce una quantit\u00e0 di calore pari a 7000 unit\u00e0. Supponiamo di avere due corpi, A e B. Il corpo A \u00e8 di 1000\u00b0 mentre il corpo B \u00e8 di 0\u00b0. Se la forza motrice fosse proporzionale alla variazione del calorico, e se fosse lo stesso per ogni grado termometrico, il valore della forza motrice sarebbe:\nformula_19\nMa questa legge si discosta dalla realt\u00e0 a temperature elevate, quindi possiamo suppore che il valore sia 560 (effettuando una divisione per due).\nVisto che un chilogrammo di carbone produce 7000 unit\u00e0 di calore, e che 560 \u00e8 relativo a 1000 unit\u00e0, la forza motrice sviluppato da un chilogrammo di carbone \u00e8 dato dalla seguente moltiplicazione:\nformula_20\nOra vediamo quanta forza motrice riesce a produrre una delle migliori e pi\u00f9 conosciute macchine a vapore del tempo. Una di queste \u00e8 la macchina a doppio cilindro usata per il drenaggio dell'acqua per l'estrazione di stagno e rame.\nIl miglior risultato ottenuto da questa macchina \u00e8 il seguente:\n65 milioni di libbre di acqua sono state sollevate di 33\u00a0cm grazie all'utilizzo del carbone.\nQuesto equivale al sollevamento di 195 metri cubi di acqua, per chilogrammo di carbone, all'altezza di 1 metro, producendo cos\u00ec 195 unit\u00e0 di forza motrice per chilogrammo di carbone.\n195 unit\u00e0 sono solo formula_21di 3920, questo vuol dire che \u00e8 stato utilizzato soltantoformula_21della forza motrice sviluppata dal combustibile.\nGiudizio sul \"calorico\".\nNonostante nel trattato \"Riflessioni sulla potenza motrice del fuoco\", Carnot ponga il calorico come un elemento fondamentale dell'analisi che egli attua, nell'appendice A di tale trattato il fisico espone alcuni fatti sperimentali che potrebbero far dubitare sulla natura materiale del calorico e afferma:\"Quando un'ipotesi non basta pi\u00f9 per spiegare i fenomeni, dovrebbe essere abbandonata. Questo \u00e8 il caso che riguarda il calorico come materia, come fluido sottile\"I fatti sperimentali che tendono a distruggere questa teoria sono i seguenti:\nRiconoscimenti.\n\u00c8 stato dedicato a Carnot un cratere lunare di 126\u00a0km di diametro (cratere Carnot) e un asteroide (12289 Carnot)."}
{"id": "788160", "revid": "124779378", "url": "https://it.wikipedia.org/wiki?curid=788160", "title": "Palazzo Rospigliosi", "text": "Palazzo Rospigliosi \u00e8 un importante edificio che domina la citt\u00e0 di Zagarolo.\nStoria.\nSi sa con certezza che nel 1151, epoca in cui i Colonna vendettero al Papa Eugenio III i diritti sulla Contea di Tuscolo (fu esclusa Zagarolo che della Contea faceva parte) esisteva gi\u00e0 il primo nucleo del Palazzo attuale. Si conosce che il nucleo originario era un castello dei principi Colonna che fino al 1100 aveva funzioni esclusivamente militari. Esso fu al centro di contese fra i Colonna e il Papato e sub\u00ec varie devastazioni. Nel 1439 sub\u00ec gravissimi danni ad opera delle truppe al comando del noto condottiero Giovanni Maria Vitelleschi.\nNel 1591 per ordine di papa Gregorio XIV vi si riun\u00ec, ospitata dal cardinale Marcantonio Colonna, una commissione composta dal card. Alano e da otto teologi, tra i quali il gesuita padre Roberto Bellarmino, per curare la revisione della Vulgata della Bibbia, che con i secoli aveva subito errori di trascrizione e tipografici. Papa Clemente VIII ne dispose la pubblicazione nel 1592. Un affresco all'interno del palazzo ricorda l'evento.\nNel 1622 i Colonna vendettero il Palazzo al Cardinale Ludovico Ludovisi. Tracce di questo fugace passaggio di propriet\u00e0 si notano sui portali dell'atrio. Sopra di essi si leggono infatti le iscrizioni: \u00abL. Card. Ludovisius S.R.E. Vicecancellarius\u00bb. I pittori Domenichino e Giovanbattista Viola vi eseguirono vari dipinti su tela per decorare le sue splendide sale. Ospit\u00f2, per benevolenza del duca Marzio Colonna, il pittore Michelangelo Merisi detto il Caravaggio, fuggito da Roma, ove aveva ucciso un amico in una rissa. Durante la sua permanenza in questo castello dipinse vari lavori tra i quali \"La Maddalena\" e \"I discepoli di Emmaus\".\nNel 1668 nel palazzo, passato ai Rospigliosi, avvenne la prima assoluta di \"La comica de cielo\" di Antonio Maria Abbatini. Nel teatro all'interno del castello recit\u00f2 pi\u00f9 volte i suoi versi Vittorio Alfieri.\nSub\u00ec notevoli danni durante la seconda guerra mondiale, nel corso della quale il Palazzo ospit\u00f2 prima una fabbrica di paracadute, poi un ospedale militare tedesco ed infine numerose famiglie, rimaste senza casa a seguito dei bombardamenti aerei alleati subiti da Zagarolo nell'anno 1944.\nNegli anni sessanta per interessamento della principessa Elvina Pallavicini, con l'assistenza della Direzione Generale delle Antichit\u00e0 e Belle Arti e della Soprintendenza ai Monumenti del Lazio, furono iniziati i lavori di restauro per riportare il Palazzo all'antico splendore. Il palazzo, diventato propriet\u00e0 del Comune, \u00e8 utilizzato anche come sede del Museo del giocattolo, oltre che per convegni culturali, mostre, biblioteche e sedi amministrative.\nDescrizione.\nIl Palazzo conserva affreschi testimonianza dei pittori manieristi che ci hanno lavorato nel tardo Cinquecento (XVI secolo). Paesaggi bucolici, scene di caccia, scene di battaglia sono raffigurate nel piano nobile del palazzo, tra le altre la battaglia di Lepanto. Sono opere di artisti olandesi, di Antonio Tempesta, degli Zuccari.\nGli affreschi che decorano le sale e i locali di rappresentanza sono opera di manieristi del tardo Cinquecento. Affreschi dello stesso ciclo decorano le pareti del piano nobile, tra i quali fregi con figure allegoriche. In uno si nota la battaglia di Lepanto, in altri scene di caccia. Questi sono attribuiti dai pi\u00f9 alla mano di Antonio Tempesta e ai fratelli Zuccari. L'arredamento era sontuoso. Un quadro che era nel palazzo raffigurava \"Aquilino\" un cavallo da corsa dei Rospigliosi. Quadri e suppellettili di ingente valore erano conservati in ambienti di delicata fattura. Tuttora i soffitti presentano figure imponenti di donne sedute e putti rappresentanti allegorie e stemmi vari dei Colonna, Rospigliosi e Pallavicini. Sulle pareti si notano paesaggi della campagna locale, che indicano possedimenti dei Colonna e dei Rospigliosi tra i quali spicca la mole dell'attuale Palazzo. Interessanti sono gli stucchi del tardo Settecento. In un cortiletto interno si trova un ninfeo ricco d\u00ec decorazioni varie e conchiglie; ai lati presenta due cariatidi e si conclude con un timpano spezzato nel cui centro \u00e8 sistemato uno stemma.\nIn questo palazzo trov\u00f2 ispirazione l'incisore inglese William Day (1797\u20131845), che vi esegu\u00ec una serie di litografie."}
{"id": "788163", "revid": "1013865", "url": "https://it.wikipedia.org/wiki?curid=788163", "title": "Swieqi", "text": "Swieqi (in maltese Is-Swieqi in italiano storico anche \"Suiechi\") \u00e8 una localit\u00e0 situata nella parte nord-est di Malta con una popolazione di 7.749 abitanti.\nSwieqi confina ad ovest con Gargur, a sud con San Giovanni, ad est con San Giuliano, a nord con Pembroke.\nIl sindaco di Swieqi \u00e8 Noel Muscat. Le prossime elezioni locali per l'elezione di 9 consiglieri sono previste per il 2018, anno delle elezioni del governo.\nIl club di calcio \u00e8 il Swieqi United F.C.."}
{"id": "788166", "revid": "834", "url": "https://it.wikipedia.org/wiki?curid=788166", "title": "Base di Groebner", "text": ""}
{"id": "788167", "revid": "287204", "url": "https://it.wikipedia.org/wiki?curid=788167", "title": "Base di Grobner", "text": ""}
{"id": "788168", "revid": "74801", "url": "https://it.wikipedia.org/wiki?curid=788168", "title": "H\u00f6gan\u00e4s (comune)", "text": "H\u00f6gan\u00e4s \u00e8 un comune svedese di abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "788169", "revid": "15756", "url": "https://it.wikipedia.org/wiki?curid=788169", "title": "Si\u0121\u0121iewi", "text": "Si\u0121\u0121iewi (forma estesa in maltese Is-Si\u0121\u0121iewi; in italiano storico \"Siggeui\" \u00e8 un comune di Malta situato su un altopiano a sud ovest dell'isola, poco distante da Mdina e circa a 10\u00a0km di distanza da La Valletta. \u00c8 detto anche \"Citt\u00e0 Ferdinand\".\n\u00c8 presente un bar e ristorante chiamato \u201cPap\u00e0\u2018s\u201d che vi fa aspettare solo un'ora prima di servirvi, per mangiare \u00e8 necessario avere a disposizione almeno due ore."}
{"id": "788170", "revid": "287204", "url": "https://it.wikipedia.org/wiki?curid=788170", "title": "Siggiewi", "text": ""}
{"id": "788177", "revid": "6923", "url": "https://it.wikipedia.org/wiki?curid=788177", "title": "Cuencas Mineras", "text": "Le Cuencas Mineras (che in italiano significano \"Conche Minerarie\") sono una delle 33 comarche dell'Aragona, con una popolazione di 9.604 abitanti; capoluoghi della comarca sono Montalb\u00e1n e Utrillas.\nAmministrativamente la comarca fa parte della provincia di Teruel, che comprende 10 comarche.\nCome traspare dal nome, le Cuencas Mineras sono un territorio tradizionalmente votato all'industria mineraria."}
{"id": "788179", "revid": "110157", "url": "https://it.wikipedia.org/wiki?curid=788179", "title": "Bajo Arag\u00f3n-Caspe", "text": "Il Bajo Arag\u00f3n-Caspe (in aragonese: \"Baxo Arag\u00f3n-Caspe\"; in catalano: \"Baix Arag\u00f3-Casp\") \u00e8 una delle 33 comarche dell'Aragona, con una popolazione di 12.604 abitanti; suo capoluogo \u00e8 Caspe.\nAmministrativamente fa parte della provincia di Saragozza, che comprende 17 comarche."}
{"id": "788180", "revid": "1543377", "url": "https://it.wikipedia.org/wiki?curid=788180", "title": "Brian Herbert", "text": "\u00c8 conosciuto principalmente per la sua collaborazione con Kevin J. Anderson, col quale ha scritto le due trilogie \"Il preludio a Dune\" e \"Legends of Dune\", basate sull'ambientazione dei romanzi del \"Ciclo di Dune\" scritti dal padre.\nOpere.\n\"Il preludio a Dune\".\n\"Il preludio a Dune\" \u00e8 una trilogia dedicata ai personaggi del primo romanzo di \"Dune\", ambientata in un periodo tra i quarant'anni prima e l'epoca contemporanea allo stesso romanzo.\nAltre storie basate su Dune.\nSempre ambientati nel mondo di Dune, e finora solo \"I cacciatori di Dune\" \u00e8 stato pubblicato in Italia:"}
{"id": "788187", "revid": "1300584", "url": "https://it.wikipedia.org/wiki?curid=788187", "title": "Poligamia", "text": "La poligamia, parola composta derivante dal latino tardo \"polygam\u012da\" a sua volta dal greco \"\u03c0\u03bf\u03bb\u03c5\u03b3\u03b1\u03bc\u03af\u03b1\" essa derivante da \"\u03c0\u03bf\u03bb\u03cd\u03b3\u03b1\u03bc\u03bf\u03c2\" (composta da \"\u03c0\u03bf\u03bb\u03c5-,\" \u00ab\"poli-\u00bb\" forma compositiva di \"\u03c0\u03bf\u03bb\u03cd\u03c2\" \u00abmolto\u00bb e \"\u03b3\u03ac\u03bc\u03bf\u03c2\", tradotto in italiano con \u00ab\"nozze\"\u00bb), in biologia e nelle scienze afferenti come l'etologia e l'antropologia, \u00e8 il rapporto inerente alla sfera sessuale e a quella di relazione stabilito con vari scopi, riproduttivi, ricreativi, sociali, tra i soggetti di una specie. Il termine assume significati differenti nelle varie discipline, considerando anche il fatto che gli organismi possono essere anfigonici o meno, presentare ermafroditismo simultaneo o sequenziale, e implicare una serie di particolarit\u00e0 biologiche e sociali differenti da specie a specie.\nPossiamo, generalizzando, diversificare i diversi rapporti in comportamenti di tipo omosessuale, eterosessuale, bisessuale e comportamento sessuale situazionale, e in base alla numerosit\u00e0 delle relazioni di un dato individuo in:\ncomportamento comune alla maggior parte degli uccelli, con articolate eccezioni, e ad alcuni mammiferi (dik-dik, arvicola dei campi e altri);\nOgnuna delle relazioni, a seconda delle specie, \u00e8 obbligatoria o facoltativa, e con diversificazioni molto articolate.\nNella specie umana.\nNel caso di rapporti tra appartenenti alla specie umana nella societ\u00e0, il termine diviene pi\u00f9 restrittivo quando ci si riferisca a una pratica matrimoniale e non ai soli rapporti relazionali (per i quali si parla di poliamore). Per quanto concerne l'istituzionalizzazione, ovvero il contratto matrimoniale inteso in senso legale, \u00e8 ammessa tuttora in alcuni paesi (ma solo per gli uomini), ed \u00e8 invece considerata reato nella legislazione della maggioranza degli stati occidentali. Con poligamia spesso ci si riferisce, erroneamente, alla sola poliginia. Dal punto di vista sociale, ai basilari rapporti etologici se ne aggiungono di differenti, come il matrimonio di gruppo, eccetera.\nRelativamente alla poliginia, accenni si ritrovano e si motivano con varie argomentazioni sia nelle Sacre Scritture sia in altri testi antichi. In particolare vengono citati gli episodi di Abramo e Sara, la quale essendo sterile, \"offre\" una consenziente Agar ad Abramo, al fine di renderlo finalmente padre. Il figlio di quella unione \u00e8 conosciuto come Ismaele, il proto-fondatore di tutti quelli che si riconoscono appartenenti alla religione Islamica (a tal proposito anche detti Ismaeliti). Altri esempi furono il patriarca Giacobbe e re Salomone.\nStoricamente, numerose societ\u00e0 hanno ammesso la poliginia. Nelle lettere paoline si legge di come egli raccomandi ai vescovi di essere \u00abmariti di una sola moglie\u00bb. Ma il contesto fa capire il senso autentico: \u00abaver preso moglie una sola volta\u00bb. Difatti si parla subito dopo di iscrivere nell'elenco delle vedove solo quelle \u00abmogli di un solo marito\u00bb.\nNell'Islam la poligamia trova nel Corano un unico riferimento nella Sunna (4,3): \"se temete di non essere equi con gli orfani, sposate allora le donne che vi piacciono, due o tre o quattro, e se temete di non essere giusti con loro, una sola, o le ancelle in vostro possesso; questo sar\u00e0 pi\u00f9 atto a non farvi deviare\". Storicamente il versetto fu rivelato poco tempo dopo la sconfitta contro i meccani del 625 d.C. nei pressi dell'Oasi di Uhud, in cui morirono molti seguaci del Profeta e un improvviso aumento delle vedove in una comunit\u00e0 musulmana ancora in formazione.\nNella seconda met\u00e0 dell'Ottocento, la Chiesa di Ges\u00f9 Cristo dei Santi degli Ultimi Giorni predic\u00f2 e vide diversi dei suoi fedeli maschi praticare il matrimonio plurimo, una forma di poliginia, basato sul modello del matrimonio degli antichi patriarchi biblici, Abramo, Isacco, ecc. Il 24 settembre 1890, questa Chiesa rinunci\u00f2 ufficialmente alla poligamia, sanzionando con la scomunica chiunque avesse contratto nuovi matrimoni poligami. Tale posizione caus\u00f2 il malcontento di alcuni fedeli che si dissociarono dal mormonismo e proseguirono, autonomamente, la pratica del matrimonio plurimo per gli uomini. Da questi gruppi derivano gli odierni poligamisti definiti mormoni. Per questo motivo, bisogna rilevare che il profeta mormone Joseph Smith ebbe 40 mogli come rivelato dagli stessi leader mormoni.\nLa Cina \u00e8 passata dal consentire la poligamia maschile all'ammettere solo la monogamia nella legge sul matrimonio del 1953, dopo la rivoluzione maoista. La maggior parte delle societ\u00e0 africane e islamiche continua a consentire la poliginia, questo comprende anche l'India dove la poliginia \u00e8 ammessa per i cittadini musulmani.\nNel luglio 2019 il re di Thailandia Maha Vajiralangkorn prende come consorte reale Sineenat Wongvajirapakdi dopo essersi sposato tre mesi prima con la regina Suthida adottando cos\u00ec, per la prima volta in Thailandia, la poligamia come ai tempi del Siam.\nLe unioni poligame (soprattutto per il caso della poliginia) sono state da taluni studiosi interpretate come forme particolari, comunque tendenti a favorire la riproduzione in ambiti in cui elevati fattori di mortalit\u00e0 rendevano opportuno per la comunit\u00e0 di riferimento massimizzare la potenzialit\u00e0 di fecondazione per garantirsi un adeguato numero di adulti i quali, superate favorevolmente le condizioni di rischio, potessero a loro volta riprodursi.\nPoliandria.\nLa poliandria, ovvero una donna che ha pi\u00f9 partner, si verifica o si \u00e8 verificata in contesti differenti, come in India, in Tibet, Africa, Oceania o pi\u00f9 raramente in contesti europei recenti, dove prima del XX secolo i resoconti risalgono a citazioni romane sui Britanni e altre popolazioni dell'impero, ci\u00f2 a volte in congiunzione con altre forme di rapporto (poliginandria in India); tra i gruppi etnici coinvolti troviamo Kinnaur, Toda, Kerala, Jaunsar Bawar in Asia, i Masai in Africa, i Bororo e i Tupi-Kawahib in sudamerica noti anche per praticare la poliandria fraterna. Altre societ\u00e0 includono alcune trib\u00f9 degli Inuit canadesi, sebbene la pratica sia diminuita bruscamente nel XX secolo a causa del cambiamento dalla religione tribale alla religione moraviana."}
{"id": "788190", "revid": "158913", "url": "https://it.wikipedia.org/wiki?curid=788190", "title": "Accademia dell'Arcadia", "text": "LAccademia dell'Arcadia \u00e8 un'accademia letteraria fondata a Roma il 5 ottobre 1690 da Giovanni Vincenzo Gravina e da Giovanni Mario Crescimbeni coadiuvati nell'impresa anche dal torinese Paolo Coardi, in occasione dell'incontro nel convento annesso alla chiesa di San Pietro in Montorio di quattordici letterati appartenenti al circolo della regina Cristina di Svezia, tra i quali gli umbri Giuseppe Paolucci di Spello, Vincenzo Leonio da Spoleto e Paolo Antonio Viti di Orvieto, i romani Silvio Stampiglia e Jacopo Vicinelli, i genovesi Pompeo Figari e Paolo Antonio del Nero, i toscani Melchiorre Maggio di Firenze e Agostino Maria Taia di Siena, Giambattista Felice Zappi di Imola e il cardinale Carlo Tommaso Maillard di Tournon di Nizza. L\"Accademia\" \u00e8 considerata non solamente come una semplice scuola di pensiero, ma come un vero e proprio movimento letterario che si sviluppa e si diffonde in tutta Italia durante tutto il Settecento in risposta a quello che era considerato il \"cattivo gusto\" del Barocco.\nEssa si richiama nella terminologia e nella simbologia alla tradizione dei pastori-poeti della mitica regione dell'Arcadia ed il nome fu trovato da Taia durante una adunata ai Prati di Castello, a quei tempi un paesaggio pastorale. Oltre al nome dell'Accademia, emblematico da questo punto di vista, fu scelto seguendo questa tendenza anche il nome della sede, una villa sulla salita di via Garibaldi sulle pendici del Gianicolo: \"Bosco Parrasio\". I suoi membri furono detti \"Pastori\", Ges\u00f9 bambino (adorato per primo dai pastori) fu scelto come protettore; come insegna, venne scelta la siringa del dio Pan, cinta di rami di alloro e di pino e ogni partecipante doveva assumere, come pseudonimo, un nome di ispirazione pastorale greca.\nDescrizione.\nL'aneddoto della fondazione.\nI teorici dell'Arcadia furono soprattutto Gian Vincenzo Gravina e lo stesso Giovanni Mario Crescimbeni; i poeti di maggior rispetto furono Carlo Innocenzo Frugoni, Paolo Rolli, Jacopo Vittorelli, Ludovico Savioli e Pietro Metastasio.\nProgramma letterario.\nI caratteri letterari dell'Accademia furono frutto del confronto tra due dei fondatori, Gian Vincenzo Gravina e Giovanni Mario Crescimbeni. Il primo vedeva nell'Accademia il centro propulsore di un rinnovamento non solo letterario, ma anche culturale. Questo ambizioso progetto era sostenuto dalla sua concezione della poesia come veicolo rivelatore di verit\u00e0 essenziali. Propose come modelli letterari Omero e Dante. Inoltre non gradiva gli aspetti mondani che l'accademia stava sempre pi\u00f9 assumendo. Il programma di Crescimbeni era decisamente pi\u00f9 moderato e puntava a una pi\u00f9 semplice reazione al \"disordine\" barocco ripristinando il \"buon gusto\". Crescimbeni puntava a raggiungere un certo classicismo con una poesia chiara, regolare di matrice petrarchesca e ispirata alle forme metriche di Gabriello Chiabrera. Prevalse il programma di Crescimbeni, dal momento che anche gli altri membri avevano come obiettivo non l'elaborazione di una nuova cultura, ma una nuova poesia classicheggiante, semplice e aggraziata.\nTra le conseguenze di questo dissidio, vi fu una scissione, nel 1711, che port\u00f2 alla fondazione di una Seconda Arcadia, patrocinata dagli scolari del Gravina, che tre anni dopo venne denominata Accademia de' Quirini. Nel 1719 i due rami si ricompattarono, per omaggiare Gravina, morto l'anno prima.\nDal punto di vista estetico gli scrittori dell'Arcadia sono \"classicisti\", mentre dal punto di vista filosofico sono \"razionalisti\" e si richiamano a Cartesio, come bene mostra il percorso artistico di Pietro Metastasio, allievo di Gian Vincenzo Gravina.\nLa questione della sede.\nGli Arcadi cominciarono a riunirsi nei giardini del Duca di Paganica a S. Pietro in Vincoli dove seduti per terra o su dei sassi presero a recitare i loro versi.\nDal 27 maggio 1691 si trasferirono nel giardino di Palazzo Riario, ex residenza di Cristina di Svezia, dove ebbero a disposizione una specie di fosso rotondo che comunque aveva parvenza di teatro. Nel 1693 si trasferirono ancora presso il Duca di Parma agli Orti Palatini che dette loro il permesso di edificare un teatro agreste di forma circolare e a due ordini di posti in legno e terra e rivestito di fronde di alloro.\nNel 1699 si spostarono ancora, stavolta nel giardino del duca Antonio Salviati che aveva fatto scavare in una collinetta un teatro romaneggiante ma alla morte del duca, nel gennaio 1704, furono sfrattati dagli eredi e dunque nel luglio del 1705, per celebrare i Giochi Olimpici, dovettero ricorrere all'ospitalit\u00e0 del principe D. Vincenzo Giustiniani.\nSuccessivamente, dall'11 settembre 1707, Francesco Maria Ruspoli, principe di Cerveteri, mise loro a disposizione un suo parco sull'Esquilino in attesa che fosse pronto un anfiteatro in un'altra villa del principe ma sull'Aventino che divenne sede fissa delle adunanze fino al 1725.\nFinalmente, grazie a una donazione di 4000 scudi di Giovanni V del Portogallo, anche lui arcade, l'Accademia pot\u00e9 acquistare una sede tutta sua ovvero l'Orto dei Livi, alle pendici del Gianicolo, che l'architetto e arcade Antonio Canevari trasform\u00f2 nel \"Bosco Parrasio\". Canevari struttur\u00f2 il giardino su tre piani collegati da due rampe di scale. Sul primo terrazzamento fu edificato un teatro di forma ovale con tre ordini di sedili e un leggio di marmo. Al secondo livello si trova una finta grotta arcadica e, al terzo, un'edicola commemorativa che ricorda la donazione di Giovanni V. Il \"Serbatoio\", cio\u00e8 l'edificio che fungeva da archivio e segreteria, fu definitivamente ristrutturato nella forma odierna da Giovanni Azzurri nel 1838 che lo dot\u00f2 di una facciata in stile esedra.\nOrganigramma.\nL'Accademia era una \"democrazia\" dove sovrana era l'assemblea dei membri che aveva l'obbligo di riunirsi almeno due volte in inverno e una in estate. A convocarla e a presiederla era preposto un Custode, eletto, con scrutinio segreto, ogni quattro anni durante la celebrazione dei Giochi Olimpici.\nIl Custode doveva anche nominare, tra tutti gli Arcadi che risiedevano in Roma, un collegio di 12 Vicecustodi che ogni anno dovevano essere sostituiti per la met\u00e0.\nSempre di nomina del custode c'erano anche due Sottocustodi con funzioni di cancellieri e un Vicario o Protocustode che, in caso di impedimento del facente funzioni, aveva il compito di sostituirlo.\nCriteri e metodi di ammissione.\nPer entrare nell'accademia, che era a numero chiuso, era necessario possedere tre requisiti fondamentali ovvero: avere minimo 24 anni, una reputazione e una storia personale rispettabile ed essere oggettivamente riconosciuto un esperto in una qualche area del sapere e, se maschi, era obbligatoria anche la competenza in una qualche disciplina letteraria.\nL'ammissione all'accademia avveniva in 5 modi differenti a seconda dei candidati.\nAl momento dell'ingresso nella congrega il neofita avrebbe ricevuto dall'assemblea un nuovo nome, con cui sarebbe stato conosciuto in Arcadia. Il nome arcadico era costituito da due parti: la prima veniva assegnata con un sorteggio mentre l'epiteto seguente era scelto dal candidato, previa approvazione dell'adunanza, purch\u00e9 facesse riferimento o a un luogo dell'Arcadia mitologica o geografica oppure vi fosse comunque collegato.\nLe colonie arcadiche.\nEsse erano:\nLe cinque fasi dell'Arcadia.\nIsidoro Carini, nel 1891 tracci\u00f2 un excursus storico dell'Arcadia, suddividendo la sua attivit\u00e0 in cinque periodi: il primo fu quello gestito dal custode generale Crescimbeni, dal 1690 al 1728, di espansione romana e poi italiana; il secondo periodo, dal 1728 al 1743, sotto la guida di Francesco Lazzarini, fu quello di maggior prestigio, visti i nomi degli aderenti; il terzo, dal 1743 al 1766, con custode Michele Giuseppe Morei, segn\u00f2 l'inizio del declino per le sorti dell'Arcadia; il quarto, tra il 1766 e il 1824, nel quale, secondo il Carini, l'Arcadia si ridusse ad una spenta accademia di sopravvissuti; un quinto compreso tra il 1824 e la fine del secolo, contraddistinto da un'attivit\u00e0 distante dalla poesia moderna.\nL'Arcadia oggi.\nL'Accademia dell'Arcadia \u00e8 tuttora in attivit\u00e0. Nel 1925, venne trasformata in un istituto di studi storici e letterari, assunse il \"sottotitolo\" di \"Accademia Letteraria Italiana\". Attualmente \u00e8 retta da uno statuto approvato il 1\u00ba maggio 1972. Dalla fine dell'Ottocento l'Arcadia ha pubblicato anche una sua rivista, a periodicit\u00e0 irregolare, e con diversi cambi di titolature: \"L'Arcadia: periodico mensile di scienze lettere ed arti\" (1889-1897); \"Giornale arcadico: rivista mensile di lettere scienze ed arti\" (1898-1916); \"L'Arcadia. Atti dell'Accademia e scritti dei soci\" (1917-1926); \"Atti dell'Accademia degli Arcadi e scritti dei soci\" (1927-1941); \"Atti e memorie dell'Arcadia\" (1948-1988/1989) (3.Ser. v.1 - v.9).\nLa sede attuale \u00e8 a Roma presso la Biblioteca Angelica, in piazza di Sant'Agostino."}
{"id": "788191", "revid": "438678", "url": "https://it.wikipedia.org/wiki?curid=788191", "title": "Il padrone e l'operaio", "text": "Il padrone e l'operaio \u00e8 un film italiano del 1975 diretto da Steno e interpretato da Renato Pozzetto e Teo Teocoli. La pellicola, ironizzando sugli scontri ideologici degli Anni di piombo, racconta le vicende dell'industriale del rubinetto Giangi Tosi, la cui vita viene stravolta dall'arrivo dell'operaio seduttore Luigi Carminati.\nTrama.\nGianluca \"Giangi\" Tosi (Renato Pozzetto) dirige la fabbrica di rubinetti del suocero, il tirannico commendator Balestrazzi (Loris Zanchi). Oberato dalle responsabilit\u00e0 aziendali, lo stress finisce per minare l'equilibrio fisico e mentale di Giangi, che deve anche sopportare le rimostranze della moglie Maria Luce (Francesca Romana Coluzzi) e dell'amante Silvana a causa delle sue scarse prestazioni sessuali.\nLa situazione viene esacerbata quando Giangi conosce l'operaio Luigi Carminati (Teo Teocoli), irresistibile \"tombeur de femmes\" dalle prestazioni mirabolanti, che scatena in lui un forte sentimento di invidia e rivalsa nei confronti del dipendente.\nDapprima Giangi cerca di rendere la vita impossibile all'operaio assegnandolo alle mansioni piu faticose, ma non riesce a piegarne la potenza sessuale. In seguito, su consiglio dello psichiatra Bauer (Walter Valdi), cerca di instaurare un rapporto di amicizia con il Carminati, ma I suoi tentativi di vivere la vita del proletario si dimostrano fallimentari. Infine lo invita ad una crociera sul suo yacht per dimostrare che un operaio non pu\u00f2 avere successo con le donne di classe sociale piu elevata, ma il piano gli si ritorce contro quando il Carminati seduce la moglie di Giangi.\nGiangi, ricoverato in una clinica psichiatrica, si finge matto per evitare il ritorno in azienda.\nProduzione.\nPer il ruolo dell'operaio, Steno fece un provino a Massimo Boldi, Umberto Smaila, e, appunto Teo Teocoli, che ebbe la parte. Tra i tanti protagonisti della pellicola sono da evidenziare l'esordio di Guido Nicheli e la presenza di Loredana Bert\u00e8 in una delle sue poche apparizioni cinematografiche.\nColonna sonora.\nLa colonna sonora originale del film \u00e8 stata composta da Gianni Ferrio e pubblicata nel 1975 con il titolo \"Il padrone &amp; l'operaio\" dall'etichetta discografica United Artists Records con numero di catalogo UAS 29906. L'album contiene 12 brani composti e diretti da Ferrio. Le due tracce \"La ventosa\" e \"La fortuna ha le mutande rosa\", cantate da Cochi e Renato, sono state inoltre pubblicate nel singolo \"La ventosa/La fortuna ha le mutande rosa\", dalla Derby, in formato 7\" con numero di catalogo DBR 3709.\nDistribuzione.\nLa pellicola \u00e8 stata distribuita nelle sale cinematografiche italiane il 19 dicembre del 1975.\nAccoglienza.\nIncassi.\nSi \u00e8 classificato al 10\u00ba posto tra i primi 100 film di maggior incasso della stagione cinematografica italiana 1975-1976.\nCritica.\nLa pellicola ha ricevuto critiche tutto sommato positive per la vivacit\u00e0 del soggetto e per il lavoro svolto dal regista che ha saputo sottolineare al meglio i grossolani effetti comici e le frequenti sfumature sessuali presenti. Riguardo ai due attori protagonisti viene apprezzato, anche se considerato ripetitivo, il lavoro svolto da Pozzetto mentre per Teocoli viene evidenziata la non ancora sufficiente autorit\u00e0 per fargli da spalla."}
{"id": "788193", "revid": "1516566", "url": "https://it.wikipedia.org/wiki?curid=788193", "title": "Stanislao Konarski", "text": "Dal 1725 al 1727 Konarski studi\u00f2 al Collegium Nazarenum a Roma, dove divenne insegnante di retorica. In seguito, per migliorare la propria educazione, intraprese dei viaggi in Francia, Germania ed Austria.\nNel 1730 ritorn\u00f2 in Polonia e cominci\u00f2 un lavoro su un nuovo testo sulla legislazione polacca (\"Volumina legum\").\nDal 1736 Konarski insegn\u00f2 al Collegium Resoviense in Rzesz\u00f3w e nel 1740 fond\u00f2 il Collegium Nobilium, una scuola d'\u00e9lite di Varsavia per figli della nobilt\u00e0 minore (\"szlachta\"). In seguito, riform\u00f2 l'educazione dei Piari in Polonia conformemente al suo programma educativo (\"Ordinationes Visitationis Apostolicae...\", 1755). Le sue riforme divennero un punto importante nelle lotte del XVIII secolo per modernizzare il sistema educativo polacco.\nAll'inizio Konarski fu politicamente affine al re Stanislao Leszczy\u0144ski; in seguito si avvicin\u00f2 alla \"Familia\" di Czartoryski ed al re Stanislao Augusto Poniatowski, partecipando ai famosi \"pranzi del gioved\u00ec\".\nStanislao Augusto Poniatowski volle che fosse coniata una medaglia in onore di Konarski, con il suo ritratto e l'iscrizione in latino \"Sapere auso\"."}
{"id": "788194", "revid": "22475", "url": "https://it.wikipedia.org/wiki?curid=788194", "title": "Transports en Commun Lyonnais", "text": "Transports en Commun Lyonnais, spesso abbreviata in TCL, \u00e8 l'azienda che svolge il servizio di trasporto pubblico nell'agglomerato di Lione, costituito da 62 comuni.\nEsercizio.\nTale azienda gestisce una rete di trasporti, seconda solo alla RATP di Parigi, riguardanti:\nParco aziendale.\nLa flotta del TCL, distribuita in una decina di depositi, \u00e8 costituita da oltre un migliaio di autobus, prevalentemente a marchio Renault o Irisbus, un discreto numero di filobus (tra cui i nuovi Irisbus Cristalis da 18 metri), convogli di metropolitana e pochi tram."}
{"id": "788197", "revid": "123658225", "url": "https://it.wikipedia.org/wiki?curid=788197", "title": "Kevin J. Anderson", "text": "Ha scritto racconti basati su \"Guerre stellari\", \"StarCraft\", \"Titan A.E.\" e \"X-Files\" ed \u00e8 coautore de \"Il preludio a Dune\" e di \"Legends of Dune\" con Brian Herbert.\nOpere.\nSerie di \"Guerre stellari\".\ncon Rebecca Moesta:\nAntologie di storie brevi:\n\"Il preludio a Dune\" e \"Legends of Dune\".\ncon Brian Herbert:\nStorie brevi:"}
{"id": "788198", "revid": "118031", "url": "https://it.wikipedia.org/wiki?curid=788198", "title": "Club Vera Menchik", "text": ""}
{"id": "788199", "revid": "2220313", "url": "https://it.wikipedia.org/wiki?curid=788199", "title": "Luna di miele in tre", "text": "Luna di miele in tre \u00e8 un film commedia italiano del 1976 di Carlo Vanzina, interpretato da Cochi e Renato, Stefania Casini, Harry Reems.\nTrama.\nAlfredo, cameriere in un albergo di Stresa frequentato soltanto da vecchie signore, non ha occhi che per le \"playgirls\" della stampa erotica. Per quanto, per\u00f2, trascuri per la stessa ragione anche le ragazze del posto, un giorno si ritrova sposato suo malgrado con Graziella, cassiera di bar. Alla vigilia del viaggio di nozze a Sanremo, egli apprende di aver vinto un concorso di \"Playmen\" il cui premio \u00e8 una vacanza in Giamaica in compagnia della modella Christine. Raggiunta, con l'ignara Graziella, la splendida isola dei Caraibi, Alfredo deve combattere con l'agente della rivista, che lo vuole sfruttare per fini pubblicitari, e ricorrere cos\u00ec, per potersi godere Christine, a una serie di sotterfugi dei quali finir\u00e0 col fare le spese. Mentre Graziella, infatti, si conceder\u00e0 a un altro cameriere, Alfredo non riuscir\u00e0 ad avere l'amore di Christine.\nProduzione.\nIl film \u00e8 il primo realizzato dalla societ\u00e0 di produzione Irrigazione Cinematografica fondata nella seconda met\u00e0 del 1975 da Achille Manzotti e Renato Pozzetto.\nLa regia \u00e8 stata affidata ad un giovane (all'epoca aveva circa 24 anni) ed esordiente Carlo Vanzina, figlio del celebre Steno.\nLe riprese del film sono state effettuate in Italia a Stresa (su un battello attraccato all'imbarcadero, al Grand Hotel des Iles Borrom\u00e9es, e nelle vie del centro), ad Arona (alla discoteca Sagittario) e in Giamaica.\nTra gli interpreti del film compare anche il celebre attore pornografico Harry Reems, che qui per\u00f2 interpreta la parte di un parrucchiere omosessuale.\nDistribuzione.\nIl film \u00e8 stato distribuito nelle sale cinematografiche italiane il 1\u00ba aprile del 1976.\nAccoglienza.\nIncassi.\nSi \u00e8 classificato al 42\u00ba posto tra i primi 100 film di maggior incasso della stagione cinematografica italiana 1975-1976."}
{"id": "788201", "revid": "110157", "url": "https://it.wikipedia.org/wiki?curid=788201", "title": "Campo de Belchite", "text": "Il Campo de Belchite (in aragonese: \"Campo de Belchit\") \u00e8 una delle 33 comarche dell'Aragona, con una popolazione di 5.505 abitanti; suo capoluogo \u00e8 Belchite.\nAmministrativamente fa parte della provincia di Saragozza, che comprende 17 comarche."}
{"id": "788205", "revid": "122801204", "url": "https://it.wikipedia.org/wiki?curid=788205", "title": "Pisciatello", "text": "Il Pisciatello \u00e8 un torrente, affluente di sinistra del Rubicone, che nasce nella fascia collinare della provincia di Forl\u00ec-Cesena.\nPercorso.\nSgorga a 380 metri s.l.m. alle pendici del monte Strigara, presso il passo dei Meloni, nel territorio Sogliano al Rubicone, nella localit\u00e0 di Strigara. Incassato in una stretta valle e circondato da boschi, il Pisciatello entra nel comune di Roncofreddo scorre sinuosamente verso nord sino alla frazione di Ardiano, dove volge il suo percorso verso percorso verso nord-est. Presso Sorrivoli, dove la valle si apre e le macchie boscose lasciano spazio ai campi coltivati, interseca la strada provinciale 75 e, una volta superata quest'ultima localit\u00e0 marca il confine tra i territori comunali di Cesena e Montiano. Nel tratto fra Montiano e Calisese, il torrente scorre fra le ultime colline cesenate entrando quindi in pianura e mantenendo un andamento sinuoso. Lasciata Calisese il torrente volge verso nord-ovest lambendo la frazione cesenate di Case Castagnoli, dove interseca la via Emilia e riceve in sinistra orografica il rio Donegallia. Dopo aver formato un'ansa verso nord-est, interseca la ferrovia Bologna-Ancona e la strada statale 726 Tangenziale di Cesena. Dopo aver ricevuto in sinistra idrografica le acque del rio Marano, bagna la frazione di Ponte Pietra e assume quindi un percorso regolare venendo al contempo fiancheggiato dalla strada statale 304. Dopo aver toccato Villa Casone e Macerone, entra nel territorio del comune di Cesenatico. Qui prosegue il suo percorso ormai canalizzato sino alla frazione di Villamarina dove curva verso est ricevendo alla destra orografica il Rigossa e sfociando poco dopo, a sud dell'abitato di Gatteo a Mare, in sinistra del Rubicone.\nRegime idrografico.\nIl corso d'acqua, avendo un carattere torrenziale e una portata instabile nonch\u00e9 fortemente mutevole nel corso delle stagioni, ha modificato parecchie volte il proprio corso nelle zone di pianura. Per quanto riguarda le zone collinari invece il fiume ha mantenuto immutato nel tempo il suo corso. Il bacino imbrifero di raccolta acque del Pisciatello \u00e8 di 116 km2 mentre la portata media si attesta intorno a 0,63 m3/s.\nEtimologia.\nAlcuni storici sostengono che il Pisciatello possa associarsi al Rubicone, il famoso fiume che Gaio Giulio Cesare attravers\u00f2 rendendo palese il suo attacco al senato romano.\nNelle zone collinari, fino alla localit\u00e0 di Calisese, il fiume \u00e8 chiamato in dialetto romagnolo \"Urgon\" (traduzione dialettale di Rubicone)."}
{"id": "788206", "revid": "278830", "url": "https://it.wikipedia.org/wiki?curid=788206", "title": "Isabella Biagini", "text": "Biografia.\nCarriera.\nAncora ragazzina fu notata dal regista Michelangelo Antonioni, che nel 1955 le diede una piccola parte nel film \"Le amiche\".\nIl passaggio alla televisione avvenne in occasione di un concorso per annunciatrici in cui lei, sfoggiando un \"look\" da fatalona svampita, provoc\u00f2 tanta confusione e ilarit\u00e0 da venire immediatamente scritturata, il giorno successivo, per un ruolo comico.\nNegli anni sessanta e settanta Isabella Biagini recit\u00f2 in numerosi film della Commedia sexy all'italiana, sotto la direzione di registi quali Luciano Salce, Steno, Mariano Laurenti, Bruno Corbucci, Fernando Di Leo, Joe D'Amato e molti altri, in cui incarn\u00f2 spesso lo stereotipo della bellona bionda e procace, ma superficiale e sciocca.\nContemporaneamente prese parte per la Rai a diversi variet\u00e0 televisivi, tra cui la commedia musicale \"Non cantare, spara\" (1968) con il Quartetto Cetra, \"Bambole, non c'\u00e8 una lira\" (1977) e \"C'era una volta Roma\" (1979), rivelando una notevole versatilit\u00e0 e un atteggiamento ironico e dissacrante, e segnalandosi per la bravura nelle imitazioni, in particolare quella di Mina. Strinse un sodalizio artistico con Enrico Simonetti, insieme al quale condusse le trasmissioni \"Il signore ha suonato?\", del 1966, \"Lei non si preoccupi\" del 1967 e \"Aiuto \u00e8 vacanza\", del 1969 e partecip\u00f2 inoltre alla 22\u00aa edizione della trasmissione radiofonica \"Gran variet\u00e0\" nel 1971, esibendosi anche in scenette comiche.\nDivenuti sempre pi\u00f9 rari gli impegni di lavoro, anche a causa della non sempre costante affidabilit\u00e0 professionale e della forte umoralit\u00e0, la popolarit\u00e0 dell'attrice sub\u00ec una flessione che la confin\u00f2 nell'ambito dello spettacolo di cabaret e delle TV locali.\nNel 1984 riapparve alla televisione di stato, nelle trasmissioni \"Cari amici vicini e lontani\" con Renzo Arbore e \"TV Story\" con Walter Chiari. Nel 1987 Tinto Brass le affid\u00f2 un ruolo nel film erotico \"Capriccio\".\nNel 1992 fece scalpore la sua decisione di prendere parte al programma \"Agenzia matrimoniale\" in veste di cuore solitario: in quell'occasione l'attrice fu infatti accusata di voler farsi pubblicit\u00e0 in un momento di declino professionale.\nNel 2000 partecip\u00f2 al suo ultimo film, \"Il segreto del giaguaro\".\nMorte.\nColpita da un'ischemia cerebrale nel novembre 2017, mor\u00ec la mattina del 14 aprile 2018 nella clinica \"Antea Hospice\" di Roma dove era ricoverata da un mese per cure palliative. I funerali religiosi si sono celebrati il 17 aprile presso la Chiesa degli Artisti di Piazza del Popolo. Isabella Biagini \u00e8 stata poi sepolta nel Cimitero Flaminio.\nVita privata.\nIsabella Biagini ebbe una vita sentimentale difficile, segnata da dolori, da due matrimoni falliti (dal primo dei quali nacque la figlia Monica, morta nel 1998) e da tormentate relazioni.\nNel 2016 viveva con una pensione di 700 euro al mese, mentre nel gennaio 2017 venne prima sfrattata (da un'abitazione che rimase peraltro danneggiata da un incendio - secondo l'attrice doloso - proprio il giorno precedente lo sfratto) e poi investita da un'automobile mentre cercava di raggiungere il suo cagnolino, come lei stessa rifer\u00ec in un videomessaggio nel programma \"Pomeriggio Cinque\", condotto da Barbara d'Urso\nTelevisione.\nCarosello.\nIsabella Biagini partecip\u00f2 ad alcune serie della rubrica televisiva di \"sketch\" pubblicitari \"Carosello\" in onda su Rai1: nel 1967 pubblicizz\u00f2, insieme a Enrico Simonetti, le camicie Aramis; nel 1969 e 1970 l'elenco telefonico delle Pagine Gialle per la SEAT; nel 1971 (con Karin Schubert) e nel 1972 la birra W\u00fchrer."}
{"id": "788209", "revid": "110157", "url": "https://it.wikipedia.org/wiki?curid=788209", "title": "Campo de Cari\u00f1ena", "text": "Il Campo de Cari\u00f1ena \u00e8 una delle 33 comarche dell'Aragona, con una popolazione di 10.501 abitanti; suo capoluogo \u00e8 Cari\u00f1ena.\nAmministrativamente fa parte della provincia di Saragozza, che comprende 17 comarche."}
{"id": "788210", "revid": "6923", "url": "https://it.wikipedia.org/wiki?curid=788210", "title": "BitTyrant", "text": "BitTyrant \u00e8 un'evoluzione del client scritto in java Azureus in base ad una ricerca dell'universit\u00e0 di Washington: si differenzia dalla versione di Azureus 2.5 che \u00e8 la base di partenza da un metodo diverso della scelta dei peers da cui fare il download.\nControllando la banda dei peers a cui \u00e8 attaccato preferisce scaricare e condividere i file con un rapporto tra banda download/upload pi\u00f9 alto.\nIl miglioramento stimato di velocit\u00e0 \u00e8 di circa il 70%.\nIl codice sorgente sembra non essere pi\u00f9 raggiungibile."}
{"id": "788213", "revid": "767487", "url": "https://it.wikipedia.org/wiki?curid=788213", "title": "Campo de Daroca", "text": "Il Campo de Daroca \u00e8 una delle 33 comarche dell'Aragona, con una popolazione di 6.623 abitanti; suo capoluogo \u00e8 Daroca.\nAmministrativamente fa parte della provincia di Saragozza, che comprende 17 comarche."}
{"id": "788214", "revid": "188116", "url": "https://it.wikipedia.org/wiki?curid=788214", "title": "Presidenti della Provincia di Catania", "text": "Elenco dei Presidenti della Provincia di Catania dall'unit\u00e0 d'Italia ai giorni nostri.\nGovernatori di Catania.\nCon decreto del dittatore della Sicilia, Giuseppe Garibaldi, il 4 maggio 1860 furono dichiarati decaduto gli Intendenti delle province borboniche, e al loro posto a Catania furono nominati i seguenti Governatori:\nPrefetti di Catania.\nCon la ratifica dell'unit\u00e0 d'Italia, a capo delle province furono posti i prefetti mentre vennero indette le elezioni per il consiglio provinciale.\nPresidenti della Deputazione Provinciale.\nCon le riforme democratiche della Sinistra storica, a capo delle province furono posti i Presidenti delle Deputazioni provinciali nominati dai consiglieri.\n\"elenco ignoto\"\nRettori della Provincia.\nCon l'avvento del fascismo furono posti a capo delle province i Rettori, funzionari di partito o della prefettura che dovevano collaborare coi prefetti:\nPrefetti di Catania.\nCon l'occupazione americana della Sicilia furono soppresse le autorit\u00e0 fasciste e le province vennero affidate ai prefetti.\nCommissari Prefettizi.\nCon la proclamazione della Repubblica e la prima bozza di autonomia regionale le province siciliane, a differenza delle altre, furono commissariate in attesa di essere riformate.\nDelegati Regionali Provvisori.\nIndecisa sul da farsi, la Sicilia, cui era stato demandato ogni potere sulle sue province in base alla Costituzione, nomin\u00f2 propri reggenti per ben tre lustri.\nPresidenti del Consiglio Provinciale.\nNel 1964 il governo regionale siciliano decise di creare un consiglio di secondo grado dei liberi consorzi scelti dai consiglieri comunali, e nel 1970 si arriv\u00f2 alla restaurazione della vita democratica nelle province convocando per la prima volta le elezioni, omologandosi al resto d'Italia. Dal 6 marzo 1986 le province cambiarono nome in province regionali, ma l'operazione fu puramente lessicale.\nPresidenti della Provincia.\nNel 1994 la Regione Siciliana riform\u00f2 le sue province uniformandosi al nuovo modello nazionale di democrazia diretta ed elezione popolare del Presidente della Giunta Provinciale."}
{"id": "788215", "revid": "12458", "url": "https://it.wikipedia.org/wiki?curid=788215", "title": "Esarcato di Cartagine", "text": ""}
{"id": "788216", "revid": "834", "url": "https://it.wikipedia.org/wiki?curid=788216", "title": "Foiled Twisted Pair", "text": ""}
{"id": "788217", "revid": "1543377", "url": "https://it.wikipedia.org/wiki?curid=788217", "title": "Vincent Gardenia", "text": "Biografia.\nGardenia nacque a Napoli il 7 gennaio del 1920, figlio di Gennaro Gardenia Scognamiglio e di Elisa Ausiello. Emigr\u00f2 con la famiglia negli Stati Uniti all'et\u00e0 di 2 anni, stabilendosi a New York, pi\u00f9 precisamente nel borough di Brooklyn.\nDebutt\u00f2 in una commedia teatrale in inglese nel 1955, ma dall'et\u00e0 di cinque anni fino al 1960 recit\u00f2 in italiano nella compagnia teatrale fondata dal padre, composta da soli emigranti italiani, che si esibiva per un pubblico di italoamericani.\nGardenia \u00e8 ricordato anche per il ruolo del cuoco Frank Lorenzo, vicino di casa dei Bunker nel corso della quarta stagione della popolare sit-com Arcibaldo.\nCandidato due volte ai premi Oscar, nel 1974 e nel 1988, mor\u00ec di infarto nel 1992, a 72 anni."}
{"id": "788223", "revid": "599013", "url": "https://it.wikipedia.org/wiki?curid=788223", "title": "Ftp", "text": ""}
{"id": "788231", "revid": "57342", "url": "https://it.wikipedia.org/wiki?curid=788231", "title": "Vincenzo Gardenia", "text": ""}
{"id": "788233", "revid": "6923", "url": "https://it.wikipedia.org/wiki?curid=788233", "title": "Maestrazgo", "text": "Il Maestrazgo (in aragonese: \"Mayestrau\") \u00e8 una delle 33 comarche dell'Aragona, con una popolazione di 3.737 abitanti; suo capoluogo \u00e8 Cantavieja.\nAmministrativamente fa parte della provincia di Teruel, che comprende 10 comarche.\nStoria.\nI paesi del Maestrazgo, nella maggior parte, dipendevano dai Cavalieri templari e, dopo lo scioglimento dell'Ordine, passarono ai Cavalieri di Malta. Cos\u00ec Cantavieja, Fortanete, Mirambel, Villarluengo e altre localit\u00e0 conservano ancora centri storici medievali, cinte murarie o ruderi di castelli che dimostrano il carattere difensivo di queste terre di frontiera. Di altri paesi come Ca\u00f1ada de Benatanduz non rimangono che rovine medievali.\nIl generale Ram\u00f3n Cabrera y Gri\u00f1\u00f3 (1806\u20131877) oper\u00f2 nella zona durante la prima guerra carlista (1833-1840). Le sue azioni hanno ispirato molti scrittori \u2014 tra i quali Benito P\u00e9rez Gald\u00f3s (\"La campa\u00f1a del Maestrazgo\", 1917) \u2014 che hanno collocato la trama dei loro racconti nel Maestrazgo.\nL'istituzione della comarca.\nL'atto di creazione della comarca \u00e8 la legge 8/2002 del 3 maggio del 2002. Si costitu\u00ec ufficialmente il 13 giugno 2002 e le competenze le vennero trasferite il 1\u00ba ottobre dello stesso anno."}
{"id": "788237", "revid": "1529788", "url": "https://it.wikipedia.org/wiki?curid=788237", "title": "Blue Hole", "text": "Il Blue Hole \u00e8 una dolina marina profonda circa 100 metri, situata lungo la costa est della Penisola del Sinai, qualche chilometro a nord di Dahab, nel golfo di Aqaba.\nCaratteristiche.\nOsservandolo dalla superficie, a circa 6 metri di profondit\u00e0 si staglia un bacino circolare ampio circa 50-80 metri, noto come \"\"la Sella\", che perfora il fondale della barriera corallina fino a una profondit\u00e0 apparente di circa 70 metri.\nImmergendosi in esso, si rende visibile sul lato est (la costa rimane sul lato nord-ovest), l'imboccatura di un ampio tunnel detto \"l'Arco\", la cui volta inizia a 52 metri di profondit\u00e0 e il fondale raggiunge quello della \"Sella\"\". L'altra estremit\u00e0 del tunnel, lungo 26 metri, termina in mare aperto al di l\u00e0 della piattaforma carbonatica costiera. Mentre la volta dell'estremit\u00e0 est del tunnel \u00e8 nel frattempo scesa a 56 metri, il fondale si porta a 120 metri, affacciandosi sul mare aperto ad inizialmente a 130 metri di profondit\u00e0.\nLa zona \u00e8 ricca di corallo e fauna tipica della barriera corallina.\nSubacquea.\nIl \"Blue Hole\" \u00e8 tristemente noto per il gran numero di incidenti verificatisi, tanto da avergli fatto guadagnare il nome di \"luogo d'immersione pi\u00f9 pericoloso al mondo\" e il soprannome di \"Diver's Cemetery\" (\"Cimitero dei sub\").\nQuesti incidenti si verificano spesso per via del tentativo di individuare il tunnel attraverso la barriera corallina (l\"Arco\") che collega il Blue Hole col mare aperto, la cui volta va dai 52 ai 56 metri di profondit\u00e0, ben oltre i limiti di un'immersione ricreativa (posto a 40 metri) e quindi rischioso per via degli effetti della narcosi da azoto. I sub che non riescono a trovare il tunnel spesso sono soggetti a questa patologia; inoltre l\"'Arco\" \u00e8 difficile da trovare, in quanto nascosto dall'angolazione d'entrata, \u00e8 pi\u00f9 lungo di quanto sembri (circa 26 metri) e vi \u00e8 spesso una forte corrente contraria che rende difficile il passaggio.\nSi parla in questo caso di immersione tecnica, che prevede tra l'altro l'uso di pi\u00f9 di una bombola, di un'adeguata miscela di gas (per via della profondit\u00e0, dato che l'aria non \u00e8 adatta), di tappe di decompressione ben programmate e di un'attrezzatura apposita."}
{"id": "788242", "revid": "599013", "url": "https://it.wikipedia.org/wiki?curid=788242", "title": "Ciclo del gliossilato", "text": "Il ciclo del gliossilato \u00e8 un \"pathway\" metabolico tipico delle piante e di alcuni microrganismi. Questo processo permette loro di produrre carboidrati a partire da substrati lipidici, cosa impossibile per il resto degli organismi viventi, ed in particolare per i vertebrati.\nTutto ha inizio dall'acetil-CoA prodotto dalla beta-ossidazione che pu\u00f2 essere utilizzato in vari modi dai processi metabolici delle cellule vegetali. Per quanto riguarda il catabolismo, questo composto pu\u00f2 essere utilizzato nel ciclo degli acidi tricarbossilici oppure pu\u00f2 entrare direttamente nel gliossisoma nella serie di reazioni che prende il nome di ciclo del gliossilato. Nel complesso in ogni ciclo sono utilizzate due molecole di acetil-CoA, con la produzione di una molecola di succinato che esce dal gliossisoma ed entra nel mitocondrio dove viene convertito prima in fumarato e poi in malato con le stesse reazioni che fanno parte del ciclo degli acidi tricarbossilici.\nNelle piante, il ciclo del gliossilato ha luogo in speciali perossisomi, chiamati gliossisomi.\nAspetti generali.\nI vertebrati degradano gli acidi grassi in numerose molecole da due atomi di carbonio contenenti gruppi acetili. Queste regioni sono in grado di legare il gruppo tiolico del coenzima A, divenendo in grado di entrare nel ciclo di Krebs, dove vengono completamente ossidate ad anidride carbonica, poi eliminata come prodotto di scarto. In questo modo, la cellula \u00e8 in grado di ottenere energia dai lipidi.\nMolte cellule dell'organismo, in ogni caso, richiedono il glucosio come fonte energetica esclusiva. Esso pu\u00f2 provenire sia dalla sintesi, che pu\u00f2 essere processato per fini energetici attraverso la glicolisi oppure conservato in molecole polisaccaridiche come il glicogeno.\nLa gluconeogenesi \u00e8 un pathway in grado di generare una molecola di glucosio a partire da piccoli metaboliti come il piruvato, il lattato ed il glicerolo. Il piruvato, in particolare, pu\u00f2 essere convertito ad ossalacetato, quindi a fosfoenolpiruvato. Attraverso altre nove reazioni (sette delle quali sono le stesse coinvolte nella glicolisi, ma in senso inverso) viene sintetizzata una molecola di glucosio a partire da due di piruvato.\nL'ossalacetato, altra molecola da cui pu\u00f2 avviarsi la gluconeogenesi, \u00e8 coinvolto anche nel ciclo di Krebs (si tratta della molecola scelta per convenzione come inizio e fine del ciclo). Si potrebbe dunque ipotizzare che, a partire dall'acetato ed attraverso il ciclo di Krebs, la cellula sia in grado di produrre glucosio. Questo, in realt\u00e0, nella maggior parte degli organismi non avviene. Ci\u00f2 \u00e8 dovuto al fatto che il ciclo \u00e8 essenzialmente unidirezionale: le molecole di acetil CoA che fanno il loro ingresso nel ciclo non possono dunque essere convertite ad ossalacetato, ma devono essere degradate, come detto, ad anidride carbonica. Ci\u00f2 \u00e8 dovuto essenzialmente all'assenza di due enzimi chiave, presenti esclusivamente negli organismi in grado di svolgere il ciclo del gliossilato: la isocitrato liasi e la malato sintasi.\nIl ciclo del gliossilato, infatti, costituisce la soluzione individuata da tali organismi al problema. \nNelle piante, i primi due passaggi di tale ciclo avvengono in perossisomi specializzati chiamati gliossisomi e sono del tutto simili a quelli che avvengono nel ciclo di Krebs, con produzione di citrato e di isocitrato, rifornita dalla produzione di acetil-CoA derivante dalla \u03b2-ossidazione iniziale degli acidi grassi a catena molto lunga. \nLa tappa successiva, invece, vede la produzione di succinato e, insieme, di gliossilato, a partire da isocitrato, grazie all'attivit\u00e0 dell'isocitrato liasi.\nIl succinato \u00e8 quindi esportato nei mitocondri e inserito nel ciclo di Krebs, per essere convertito a malato, che \u00e8 esportato nel citosol e qui convertito da una malato deidrogenasi citosolica ad ossalacetato, intermedio della gluconeogenesi, che \u00e8 una via metabolica interamente citosolica. \nParallelamente, il gliossilato che si era formato assieme al succinato nei perossisomi si combina con acetil-CoA per riprodurre malato e garantire la continuit\u00e0 del ciclo del gliossilato, grazie alla malato sintasi.\nIl risultato netto di ci\u00f2, dunque, consiste nella produzione di glucosio a partire da acidi grassi, poich\u00e9 rispetto al ciclo di Krebs vengono bypassati i passaggi enzimatici che producevano due molecole di anidride carbonica dai due atomi di carbonio qui utilizzati per la gluconeogenesi essendo essi ora in sovrannumero rispetto a quelli richiesti dal ciclo di Krebs."}
{"id": "788249", "revid": "15756", "url": "https://it.wikipedia.org/wiki?curid=788249", "title": "Glossario micologico", "text": "Il presente glossario contiene termini usati pi\u00f9 comunemente in micologia.\nA.\nAgaricales.\nOrdine di funghi appartenenti alla classe dei Basidiomiceti.\nComprende generi con carpoforo composto da gambo, cappello e imenio lamellare.\nAphillophorales.\nOrdine di funghi appartenenti alla classe dei Basidiomiceti, caratterizzati dall'imenoforo esterno, non costituito da lamelle.\nB.\nBlastidio.\nPropagulo di forma globulare che contiene micobionte e fotobionte che cresce durante la germogliazione dei licheni\nBoletales.\nOrdine di funghi appartenenti alla classe dei Basidiomiceti.\nComprende generi con carpoforo composto da gambo, cappello e imenio formato da tubuli e pori.\nD.\nDifferenziato.\nDifforme: si dice di un organo che presenta modificazioni di forma rispetto a quella normale. Esempio: il cappello non orbicolare, ma pi\u00f9 o meno deformato al bordo.\nDimidiato.\nsi dice anche come aggettivo rivolto a persone e da \"DIMIDIATIA\" vuol dire -rassegnato-.\nESEMPIO: Gli ebrei sono visti come credenti DIMIDIATI... fonte :\"Principi di diritto ecclesiastico\" C.Cardia\nDim\u00ectico.\n(sistema ifale): costituito di ife generatrici (da cui si originano le strutture imeniali) e di ife scheletriche (cellule di sostegno). \u00c8 anche l'abbinamento delle prime con ife connettive.\nE.\nEterogeneo.\n(lamelle) che si asportano con facilit\u00e0 dalla polpa del cappello; \u00e8 sinonimo di discontinuo, distinto e l'opposto di omogeneo.\n(colore, tinta) con chiazze e/o striature pi\u00f9 chiare o pi\u00f9 scure rispetto al colore dominante. \u00c8 l'opposto di uniforme.\nG.\nGaster\u00e0les.\nOrdine di funghi appartenenti alla classe dei Basidiomiceti. I carpofori sono di forma pi\u00f9 o meno sferica con la parte fertile (imenio) contenuto all'interno.\nI.\nIfa.\nLe ife sono filamenti unicellulari o pluricellulari, uninucleati o polinucleati di forma cilindrica allungati, che disposti uno sull'altro formano il micelio\nL.\nLamell\u00e0re o Lamell\u00e0to.\nImenoforo costituito da lamelle.\nLignina.\nSostanza del legno.\nO.\nOdore.\n(in micologia): la percezione, sul piano olfattivo, della esalazione prodotta da un corpo fruttifero. Nei funghi \"classici\" l'odore \u00e8 per lo pi\u00f9 avvertibile in prossimit\u00e0 del punto di inserzione del gambo col cappello. In molti funghi in apparenza inodori. L'esalazione pu\u00f2 essere sollecitata staccando un pezzetto di cappello o di gambo, strofinando una o pi\u00f9 superfici del carpoforo, oppure operando una sezione. Nonostante sia ritenuto dalla maggior parte dei micologi un particolare di secondaria importanza, l'odore rimane se non altro tra i caratteri pi\u00f9 stabili e costanti, anche in possibili condizioni di atipicit\u00e0 dei corpi fruttiferi.\nP.\nParassita.\n\u00c8 sinonimo di biotrofico.\nSe la materia organica \u00e8 morta, vedi saprofita.\nPortamento.\nVedi anche habitus.\nR.\nRamificato.\nChe si ripartisce in pi\u00f9 segmenti uniti tra loro, creando una struttura ad albero.\nS.\nSaprofita.\n\u00c8 sinonimo di saprobionte, saprotrofico.\nSe la materia organica \u00e8 viva, vedi parassita."}
{"id": "788251", "revid": "6923", "url": "https://it.wikipedia.org/wiki?curid=788251", "title": "Matarra\u00f1a", "text": "Il Matarra\u00f1a (in catalano: \"Matarranya\") \u00e8 una delle 33 comarche dell'Aragona, con una popolazione di 8.682 abitanti; suo capoluogo \u00e8 Valderrobres.\nAmministrativamente fa parte della provincia di Teruel, che comprende 10 comarche."}
{"id": "788256", "revid": "1543377", "url": "https://it.wikipedia.org/wiki?curid=788256", "title": "I Am... (Nas)", "text": "I Am... \u00e8 il terzo album del rapper statunitense Nas, pubblicato il 6 aprile 1999 dalla Columbia. Dopo il successo commerciale e di critica di \"It Was Written\" (1996), Nas ha lavorato a un doppio album che ha unito gli stili dei due precedenti lavori e che ha dettagliato tutti gli aspetti della sua vita. Tuttavia, la maggior parte del materiale \u00e8 trapelato su internet tramite MP3, costringendolo a registrare nuovo materiale per una versione a disco unico. L'album debutta al primo posto nella Billboard 200, vendendo oltre 470.000 copie nella prima settimana. Successivamente, \"I Am...\" sarebbe stato certificato disco di platino dalla RIAA. Dopo la sua uscita, ha ricevuto recensioni generalmente positive da parte della critica musicale.\nBackground.\nQuesto album era originariamente un doppio album intitolato \"I Am...The Autobiography\", tuttavia dopo che la maggior parte delle sessioni di registrazione era stato messe su internet illegalmente Nas fu costretto a registrare altro materiale per un disco solo. \"I Am...\" \u00e8 stato uno dei primi album sotto una major discografica a esser stato ampiamente trapelato usando la tecnologia MP3. Alcune delle canzoni trapelate vennero poi inserite da Nas nella raccolta \"The Lost Tapes\" (2002). Il concept dell'album, come si pu\u00f2 intravedere in tracce come \"Fetus\" di \"The Lost Tapes\", doveva essere una sorta di autobiografia di Nas.\nCopertina.\nIl celebre fotografo Danny Hastings ha scattato immagini iconiche per le copertine degli album \"Capital Punishment\" (1998) di Big Pun e \"Only Built 4 Cuban Linx...\" (1995) di Raekwon, tuttavia il lavoro grafico per la copertina di \"I Am...\" non fu semplice. Al fine di rendere iconica anche la copertina del terzo album in studio di Nas \u2013 riprendendo una parte del sarcofago del faraone Tutankhamon \u2013 fu deciso di mettergli uno stampo di argilla sul volto con un paio di buchi per respirare, ma al primo tentativo Nas rest\u00f2 quasi soffocato dopo che l'argilla si deposit\u00f2 sul suo naso.\nLa copertina, che richiama \"Illmatic\" (dov'\u00e8 presente un'immagine da bambino e sullo sfondo le case popolari del Queensbridge) e \"It Was Written\" (dove sullo stesso background si vede un Nas pi\u00f9 adulto), vede un Nas divenuto re sullo stesso sfondo dei lavori precedenti.\nRicezione.\nBilly Johnson Jr. di Yahoo! Music descrive la produzione dell'album come \u00abcupa\u00bb e le tracce come \u00abstimolanti, anche se di media qualit\u00e0.\u00bb Jeff Stark di \"Salon\" nota le \u00abidentit\u00e0 distinte\u00bb per ogni canzone e scrive che non suonano in modo coerente. Robert Christgau assegna all'album una \u00abB-\u00bb nominandolo il \u00abflop del mese\u00bb, criticando la filosofia di Nas e dichiarando: \u00abla questione \u00e8 quanto sia convincente e gli argomenti che suonano veri sono due: i cattivi, la vendetta e il denaro. La sua idea di dettaglio narrativo \u00e8 far cadere nomi come Bret Easton Ellis; la sua idea di moralit\u00e0 \u00e8 che tutti muoiano.\u00bb Craig Seymour del \"The Washington Post\" attribuisce l'inconsistenza degli argomenti dell'album al fatto che molte sue canzoni siano trapelate su internet prima dell'uscita dell'album, mentre Miles Marshall Lewis del \"LA Weekly\" osserva che Nas \u00abcammina sul filo tra ordine e caos, gangsterismo e illuminazione\u00bb sull'album, trovandolo un \u00abalbum non orrendo. Ma Nas ora ha stabilito un nuovo modello di declino della qualit\u00e0 di un album e questo rende \"I Am...\" il peggiore album di Nas.\u00bb\nKris Ex di \"Rolling Stone\" assegna all'album tre stelle e mezzo su cinque, dichiarando: \u00abNas \u00e8 ancora un diamante grezzo \u2013 forse con il talento lirico pi\u00f9 grezzo dei suoi giorni, ma manca della guida e dalla visione per creare un album completo [...] ma quello che \"I Am...\" perde in contenuto lo compensa in acume lirico; l'album non fornisce l'introspezione che il titolo suggerisce, ma compensa con la narrazione e l'abilit\u00e0 dell'artista.\u00bb Christopher John Farley del \"Time\" si \u00e8 complimentato per gli argomenti e i testi di Nas e per l'approccio musicale dell'album, notando canzoni \u00abpi\u00f9 grandiose, pi\u00f9 aggressive, pi\u00f9 cinematografiche.\u00bb Sono arrivati elogi anche da parte di Tom Sinclair (\"Entertainment Weekly\"), che ha descritto l'album come una \u00abvera e propria hip-hopera\u00bb, e dallo scrittore Soren Bakre (\"Los Angeles Times\") che ha elogiato Nas per \u00abaver bilanciato il tema hard-core con la produzione che dovrebbe facilmente trovare la sua strada nella radio urbana.\u00bb Steve Jones di \"USA Today\", d\u00e0 a \"I Am...\" un punteggio di quattro stelle su quattro, elogiando Nas e il suo terzo album in studio, scrivendo che il prodotto \u00absi adagia graziosamente tra la grinta underground di \"Illmatic\" del 1994 e la carta patinata di \"It Was Written\" del 1996.\u00bb\nIn una recensione retrospettiva, lo scrittore DiBella per AllMusic assegna all'album 3/5 stelle, osservando la \u00abcecit\u00e0\u00bb della sua produzione e scrivendo che \u00abmusicalmente, \"I Am...\" \u00e8 alquanto privo di fantasia per gli standard stratosferici di Nas. [...] alcuni di questi brani mancano della profondit\u00e0 sonora per rendere giustizia alle profezie del faraone, Nas.\u00bb Nonostante ci\u00f2, DiBella ha aggiunto che Nas \u00abbrilla ancora come il vecchio narratore dell'anima e cronista delle rime sul crimine\u00bb in diverse tracce e cita \"Nas is Like\" e \"NY State of Mind, Pt. 2\" come punti salienti, aggiungendo che loro \u00abnon sono da meno della perfezione di \"Illmatic\".\u00bb Scrivendo su \"The New Rolling Stone Album Guide\" (2004), il giornalista musicale Chris Ryan d\u00e0 all'album 2.5/5 stelle, scrivendo che l'album ha \u00ab[la sua] parte di materiale solido, ma alla fine fallisce di fronte all'incapacit\u00e0 di Nas di navigare nel divario tra il reportage di strada che l'ha reso una leggenda e le hit commerciali che lo hanno reso una star.\u00bb\nFormazione.\nDi seguito la formazione dell'album \"I Am...\"."}
{"id": "788260", "revid": "1310927", "url": "https://it.wikipedia.org/wiki?curid=788260", "title": "Uni\u00f3n Deportiva Las Palmas", "text": "La Uni\u00f3n Deportiva Las Palmas, anche nota come Las Palmas, \u00e8 una societ\u00e0 calcistica spagnola con sede nella citt\u00e0 di Las Palmas de Gran Canaria, sull'isola di Gran Canaria. Milita attualmente nella Segunda Divisi\u00f3n del campionato spagnolo di calcio e dal 2003 gioca le partite casalinghe all'Estadio de Gran Canaria di Las Palmas (31.250 posti).\nAl 2018 conta in totale 34 stagioni in Primera Divisi\u00f3n (di cui 19 consecutive, dal 1963-1964 al 1982-1983), 28 in Segunda Divisi\u00f3n e 6 in Segunda Divisi\u00f3n B e occupa il diciannovesimo posto nella classifica perpetua della Primera Divisi\u00f3n. Vive un'accesa rivalit\u00e0 con il , con cui disputa il derby canario.\nStoria.\nIl club fu fondato il 22 agosto 1949, risultato della fusione di 5 squadre: C.D. Gran Canaria, Atl\u00e9tico Club, Club Victoria, Arenas Club e Marino C.F.\nLe squadre delle Isole Canarie avevano ricevuto il permesso a partecipare al campionato spagnolo il 6 giugno dello stesso anno, da parte della Federazione calcistica della Spagna. Si era deciso di unire le forze e creare un unico club, affinch\u00e9 fosse pi\u00f9 competitivo sul piano nazionale.\nLa neonata Uni\u00f3n Deportiva Las Palmas inizi\u00f2 gli allenamenti il 16 settembre. La rosa era composta da una selezione dei migliori giocatori delle cinque precedenti squadre. L'allenatore era Pancho Arencibia. La squadra ottenne subito la promozione in Segunda Divisi\u00f3n, e l'anno successivo raggiunge la massima serie.\nDopo solo due anni dalla fondazione, esord\u00ec in Primera Divisi\u00f3n nella stagione 1951-1952. Vi rest\u00f2 per una sola stagione, retrocedendo a fine campionato.\nI canarini tornarono in massima serie nel 1954-1955. La prima parte di stagione vide il Las Palmas lottare nelle posizioni alte della classifica, restando per alcune giornate anche in testa, per\u00f2 nella seconda parte del campionato il rendimento peggior\u00f2, e la squadra raggiunse con fatica l'obiettivo della salvezza. Il Las Palmas rest\u00f2 in massima serie per sei stagioni, prima di retrocedere nuovamente in Segunda Divisi\u00f3n.\nNei primi anni '60 il club visse un periodo avaro di successi, giocando in seconda serie. Nello stesso tempo per\u00f2, nelle giovanili stavano crescendo giocatori che in futuro avrebbero avuto un grande rendimento, come Tonono, Paco Castellano, Juan Guedes e Germ\u00e1n D\u00e9vora. Il Las Palmas torn\u00f2 in Primera Divisi\u00f3n nel 1964, vincendo il campionato cadetto, e diede il via all'\"\u00c9poca de oro\" del club.\nRest\u00f2 in Primera per 19 stagioni.\nNella stagione 1967-1968 arriv\u00f2 al terzo posto in campionato, dietro al e al . Nella stagione successiva arriv\u00f2 al secondo posto, stabilendo cos\u00ec il record per il miglior piazzamento nella sua storia. In quell'anno arriv\u00f2 anche il debutto europeo, con la partecipazione alla Coppa delle Fiere, in cui il Las Palmas fu eliminato al primo turno dall'Herta Berlino (0-0 in casa e 1-0 in trasferta).\nIn questo periodo il club forn\u00ec anche un apporto alla Nazionale spagnola: Per gli Europei del 1968 in Italia, furono convocati quattro giocatori delle Canarie: Tonono, Guedes, Germ\u00e1n e Castellano. Successivamente, anche Mart\u00edn Marrero venne convocato nella \"Selecci\u00f3n\"\nIl 9 marzo 1971 il club ricevette la triste notizia della scomparsa di Juan Guedes. Il centrocampista mor\u00ec all'et\u00e0 di 28 anni, mentre era ancora in attivit\u00e0 con il Las Palmas.\nNel 1972 il club gioc\u00f2 in Coppa UEFA, allenato da Pierre Sinibaldi. Raggiunse il terzo turno dove fu eliminato dal .\nNel 1975 mor\u00ec anche il calciatore Tonono, a causa di una malattia al fegato.\nNella seconda met\u00e0 degli anni '70, il Las Palmas ingaggi\u00f2 una serie di calciatori argentini, che insieme la blocco di giocatori locali, and\u00f2 a costituire una squadra che segn\u00f2 un periodo di successi sportivi. Essi furono Daniel Carnevali, Quique Wolff, Carlos Morete e Miguel \u00c1ngel Brindisi\nNella stagione 1977-1978, allenati da Miguel Mu\u00f1oz, il club visse la sua terza e ultima partecipazione alla Coppa UEFA, e arriv\u00f2 in finale di Coppa del Re, dove fu sconfitto dal per 3-1. Il periodo \"Albiceleste\" si concluse nel 1980.\nNel 1983 il club retrocesse in Segunda Divisi\u00f3n dopo 19 stagioni consecutive. Nella stagione 1984-1985, con Roque Olsen in panchina, il Las Palmas torn\u00f2 in massima serie. Vi rest\u00f2 per tre stagioni, fino al 1988, quando arriv\u00f2 all'ultimo posto in classifica e torn\u00f2 nella serie cadetta.\nNella stagione 1991-1992 il club \"Amarillo\" retrocesse per la prima volta in Segunda Divisi\u00f3n B. Vi rest\u00f2 per quattro stagioni, prima di ritornare in 2\u00aa Divisi\u00f3n nel 1996, con Pacuco Rosales in panchina.\nIn questi anni il club visse grandi difficolt\u00e0 economiche, con un debito di 600 milioni di pesetas che fu coperto anche grazie alle generose donazioni della tifoseria canarina.\nNel 2000 il Las Palmas torn\u00f2 in massima serie, con il croato Sergije Kre\u0161i\u0107 in panchina. Fu una breve parentesi che dur\u00f2 solo due stagioni. Nella stagione 2001-2002, infatti, il Las Palmas arriv\u00f2 al terzultimo posto e retrocesse. \nInizi\u00f2 cos\u00ec un lungo periodo nelle serie inferiori. Nel 2004 il club retrocesse ancora una volta in Segunda Divisi\u00f3n B, dove rest\u00f2 per due stagioni. In questi anni ci furono nuove turbolenze economiche. Nel 2006, il club rischi\u00f2 di fallire e scomparire dal panorama calcistico, ma fu salvato dall'arrivo di un nuovo presidente, l'imprenditore locale Miguel \u00c1ngel Ram\u00edrez. Il club inizi\u00f2 un percorso per sistemare il proprio bilancio, e contemporaneamente sul campo ottenne la promozione in Segunda Divisi\u00f3n.\nRest\u00f2 nella seconda serie spagnola per nove stagioni consecutive. Nel 2012-2013 il Las Palmas arriv\u00f2 ai playoff per la promozione, guidato da Sergio Lobera Rodr\u00edguez, ma fu eliminato. Si qualific\u00f2 ai playoff anche nella stagione successiva, ma fu ancora eliminato.\nNella stagione 2014-1015, al terzo tentativo nei playoff, arriv\u00f2 la promozione in Primera Divisi\u00f3n dopo 13 stagioni, con Paco Herrera in panchina. Il Las Palmas aveva perso la finale di andata in trasferta contro il Real Zaragoza per 3-1, ma ribalt\u00f2 il risultato vincendo per 2-0 in casa, il 21 giugno 2015. Nella stagione 2017-18 il club canario ha raggiunto le 1100 partite giocate ne LaLiga.\nStadio.\nL'Estadio de Gran Canaria fu inaugurato l'8 maggio 2003 nell'incontro che vide di fronte il Las Palmas (allora militante in Segunda Divisi\u00f3n) contro i belgi dell'Anderlecht con risultato finale di 2-1 in favore della squadra di casa.\nL'impianto, dotato anche di piste di atletica, si trova nel quartiere \"Siete Palmas\" ed \u00e8 il successore del vecchio Estadio Insular, dove fino ad allora il Las Palmas disputava le sue partite casalinghe.\nRosa attuale.\n\"Rosa, numerazione e ruoli, tratti dal sito ufficiale, sono aggiornati al 30 settembre 2021\"\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nUD Las Palmas B.\nEsiste anche un club affiliato alla prima squadra, la Uni\u00f3n Deportiva Las Palmas Atl\u00e9tico, fondato nel 1977, che nella stagione 2011-2012 gioca nella \"Tercera division\".\nUD Las Palmas C.\nLa Uni\u00f3n Deportiva Las Palmas C \u00e8 il secondo club affiliato alla prima squadra, fondato nel 2006."}
{"id": "788262", "revid": "124240810", "url": "https://it.wikipedia.org/wiki?curid=788262", "title": "Grande depressione (1873-1895)", "text": "La grande depressione del XIX secolo, detta anche lunga depressione, fu una crisi economica \u2013 la prima a essere chiamata tale per vastit\u00e0 di portata ed estensione temporale in cui dispieg\u00f2 i suoi effetti \u2013 che ebbe inizio a Vienna nel 1873 e si propag\u00f2 anche negli Stati Uniti d'America durante la presidenza di Ulysses S. Grant, dopo oltre vent'anni di incessante crescita economica determinata dalla seconda rivoluzione industriale e si protrasse sino alla fine del XIX secolo.\nIl mondo sviluppato conobbe prima una crisi agraria, cui si aggiunse poi una parallela crisi industriale, con forti riduzioni della domanda, profitti marginali calanti e scarsa circolazione monetaria (che comunque non riguard\u00f2 tutti i Paesi), anche se il prodotto interno lordo (PIL) complessivo si mantenne in crescita costante, senza mostrare cio\u00e8 caratteri puramente recessivi. Una forte e perdurante deflazione, a livelli strutturali, durante l'intero ventennio innesc\u00f2 massicci licenziamenti e riduzioni salariali, repressioni ai danni dei sindacati e vasti movimenti migratori dalle campagne alle citt\u00e0 e dalle aree meno sviluppate a quelle economicamente pi\u00f9 forti del mondo.\nDescrizione.\nLa crisi ebbe avvio in Europa con una forte ondata di vendite sulla piazza borsistica di Vienna l'8 maggio 1873, per il timore generalizzato della perdita dei risparmi da parte degli investitori. Negli Stati Uniti d'America invece, il 18 settembre successivo, il fallimento (a causa di ingenti prestiti, divenuti irrecuperabili, investiti nel settore ferroviario, in particolare nella Northern Pacific Railway) della grande banca newyorkese Jay Cooke &amp; Company, uno dei maggiori istituti statunitensi, diede il via ad un'ondata di panico (\"panico del 1873\") che si diffuse nell'economia statunitense e poi in tutti gli altri paesi industrializzati. Nel giro di pochi mesi la produzione industriale degli Stati Uniti cadde di un terzo per la mancanza di acquirenti mentre aumentava a dismisura la disoccupazione. Presto la crisi si diffuse anche in Gran Bretagna, Francia e Germania.\nLa carenza sul lato della domanda provoc\u00f2 un improvviso e rovinoso calo dei prezzi (deflazione che interess\u00f2 l'intero ventennio di crisi), con una quantit\u00e0 sempre crescente di scorte di magazzino invendute che indussero i produttori ad avviare massicci licenziamenti nel settore industriale. La crisi ebbe avvio anche da una scarsa circolazione monetaria (in generale declinante, tranne casi isolati come quello dell'Austria-Ungheria e della Russia, dove la circolazione monetaria aument\u00f2) in una fase caratterizzata dall'entrata in vigore della convertibilit\u00e0 della moneta in oro (gold standard) in numerosi paesi industrializzati.\nNel settore agricolo l'ingresso ingente di merci statunitensi in Europa (favorito dai miglioramenti nel settore dei trasporti, col passaggio dalla vela al vapore), a seguito di annate agricole negative, provoc\u00f2 una caduta dei prezzi che mand\u00f2 in rovina moltissimi piccoli produttori (vissuti fino ad allora all'interno di un mercato regionale caratterizzato da bassi profitti e tecnologicamente arretrato rispetto a Gran Bretagna e Stati Uniti) e innesc\u00f2 vasti movimenti migratori tra paesi (secondo direttrici che procedevano dall'Europa agli USA o ai paesi dell'America Meridionale, dall'Europa meridionale al nord Europa), soprattutto in partenza dalle aree economicamente pi\u00f9 deboli (paesi periferici europei, tra cui Italia, Irlanda, Spagna, Europa orientale), e dalla campagna verso la citt\u00e0, determinando un forte aumento dell'inurbamento e della disponibilit\u00e0, in tempi successivi, di manodopera da impiegare nel settore industriale. Nel contempo la crisi del settore agricolo avvi\u00f2 esperimenti di specializzazione delle colture e in alcuni casi l'evoluzione in senso capitalistico delle aziende agricole soprattutto in Germania (barbabietola), Francia (vitivinicoltura) e in Italia Settentrionale (Pianura padana).\nLa crisi di sovrapproduzione si manifest\u00f2 anche come conseguenza dell'ascesa degli Stati Uniti e dell'Impero tedesco come nuove potenze mondiali. Le riparazioni imposte dalla Germania alla Francia a seguito della guerra franco-prussiana (ammontanti a 6 miliardi di franchi in oro) furono reinvestite al fine di alimentare un processo di rafforzamento del settore siderurgico (complice anche l'acquisizione di vaste aree a produzione carbonifera dell'Alsazia e della Lorena), con una susseguente euforia speculativa sui mercati borsistici. Parimenti negli Stati Uniti si avviava una forte espansione del settore ferroviario e un ingrossamento della bolla finanziaria legata al settore.\nFu la prima manifestazione di una crisi economica moderna, evidenziando la ciclicit\u00e0 dei processi economici, caratterizzati da fasi espansive e conseguenti fasi depressive. Mentre infatti le crisi dell\"Ancien R\u00e9gime\" si manifestavano sotto forma di carestie (quindi crisi da sottoproduzione), il nuovo tipo di crisi che il mondo andava sperimentando si configurava come crisi di sovrapproduzione.\nCrisi agraria.\nNel settore agricolo la crisi si manifest\u00f2 come una forte eccedenza di offerta sulla domanda ovvero un aumento della produzione non sostenuto da un'adeguata domanda e l'emergere di nuove potenze nella produzione agricola, come Stati Uniti, Australia e Argentina. La caduta dei prezzi e la forte concorrenza ridussero in rovina migliaia di contadini e si accrebbe in maniera preoccupante la dipendenza europea dalla produzione agricola d'oltreoceano.\nL'agricoltura ne risult\u00f2 fortemente trasformata. In primo luogo il numero di occupati nel settore agricolo inizi\u00f2 a diminuire costantemente. In secondo luogo l'agricoltura mondiale venne ristrutturata secondo principi di divisione del lavoro. Vi furono regioni, come il Regno Unito, dove l'agricoltura assunse un ruolo marginale rispetto all'industria. In altre zone si pass\u00f2 alla produzione di prodotti pi\u00f9 redditizi e che richiedevano un minor uso di manodopera. In altre aree, come la Germania o l'Italia settentrionale, si acceler\u00f2 la trasformazione delle aziende agricole in senso capitalistico per far fronte alla concorrenza statunitense.\nCrisi industriale.\nLe cause che portarono alla crisi industriale sono del tutto simili a quelle della crisi agricola: le industrie cio\u00e8 producevano molto pi\u00f9 di quanto il mercato potesse assorbire sotto forma di consumi. L'indice pi\u00f9 vistoso della crisi fu la caduta dei prezzi.\nLa crisi pu\u00f2 essere spiegata per la concomitanza di tre fattori:\nAd un impetuoso aumento dell'offerta di beni non corrispose un corrispettivo aumento della richiesta di beni, per la scarsa domanda dovuta all'assenza di una borghesia sufficientemente in grado, come oggi, di compensare sul lato dei consumi e della bassa circolazione monetaria. La crisi delle vendite e la caduta del saggio dei prezzi provocarono effetti immediati sul lavoro, determinando licenziamenti e disoccupazione crescente.\nAi paesi tradizionalmente industrializzati (Gran Bretagna, Belgio, Francia) si affiancarono nuove potenze con grandi capacit\u00e0 produttive e altri paesi a pi\u00f9 lenta e tardiva industrializzazione (Italia, Russia, Giappone).\nLa situazione peggior\u00f2 ulteriormente allorch\u00e9 si tent\u00f2 di rispondere alla caduta della produzione e dei prezzi con ulteriori riduzioni salariali. Particolarmente violente furono anche le repressioni ai danni del movimento sindacale (la National Labour Union statunitense scomparve). I tagli dei salari provocarono nuove cadute dei consumi e conseguenti ulteriori riduzioni dei prezzi, conducendo a una situazione di perdurante deflazione per l'intero ventennio.\nIl PIL delle potenze europee.\nIl grafico evidenzia l'aumento del prodotto interno lordo dei paesi industrializzati europei nel sessantennio 1830-1890 (il prodotto industriale crebbe in maniera eguale dal 1873 al 1896, come tra il 1850 e il 1873, durante la seconda rivoluzione industriale) e il fatto che la depressione riguard\u00f2 non tanto il lato della crisi produttiva (la costruzione di reti ferroviarie fu pi\u00f9 intensa durante la depressione che nel trentennio precedente), in un'epoca di forte industrializzazione di paesi un tempo agricoli, quanto quello della scarsa propensione ai consumi.\nEffetti.\nLe risposte che le imprese diedero per far fronte agli squilibri della crisi originarono una serie di processi che mutarono il volto dell'economia. Si apriva una nuova fase di capitalismo, il cosiddetto \"capitalismo organizzato\", cio\u00e8 un capitalismo guidato e cosciente della necessit\u00e0 di superare il carattere spontaneo dei processi economici. Questa nuova via quindi contraddiceva il credo capitalista che aveva dominato il mercato fino a quel momento. Inizi\u00f2 una fase in cui gli imprenditori accettavano l'intervento dello Stato nell'economia.\nIn primo luogo, di fronte alla caduta generalizzata dei prezzi e all'inasprirsi della concorrenza, l'immediata e quasi istintiva risposta dei governi fu l'innalzamento di barriere doganali al fine di annullare o per lo meno limitare l'afflusso di merci estere. Contemporaneamente lo Stato inizi\u00f2 ad assumere un nuovo ruolo (interventismo), divenendo esso stesso consumatore dei prodotti nazionali (tramite commesse pubbliche) e facendo dello sviluppo industriale uno dei compiti politici di primaria importanza.\nLa seconda grande conseguenza della crisi fu la creazione di monopoli (trust), tanto privati, legati alle grandi \"corporation\" in seguito alla fusione di gruppi pi\u00f9 piccoli, quanto pubblici. Tale fenomeno fu generato dalla volont\u00e0 di ridurre la forte concorrenza e quindi mantenere alti i livelli dei prezzi per mobilitare nuovi capitali per finanziare la ripresa. La crescita del potere delle imprese monopolistiche si tradusse nella crescita delle dimensioni delle fabbriche e del numero degli addetti, innescando mutamenti profondi nelle strutture produttive dei paesi.\nLa tendenza alla concentrazione si manifest\u00f2 inoltre con un mutato rapporto tra industria e banca. Il grande bisogno di capitali necessari per la ristrutturazione rendeva necessario per le imprese attingere fondi dal risparmio di massa. Nacque cos\u00ec la \"banca mista\", cos\u00ec chiamata perch\u00e9 funzionava sia da banca commerciale (raccogliendo i risparmi della popolazione) sia da banca d'affari (investendo nelle imprese).\nLa conseguenza politica della Crisi fu il colonialismo. Infatti le imprese capitalistiche credettero ingenuamente che una risposta alla crisi di sovrapproduzione potesse essere quella di vendere ai paesi non ancora industrializzati. In realt\u00e0 i paesi colonizzati non si rivelarono dei mercati capaci di compensare il gap dell'offerta, piuttosto fornirono materie prime e manodopera a basso prezzo, ma non poterono costituire dei mercati significativamente capienti da alimentare un rialzo dei prezzi.\nDibattito storico.\nAlcuni studiosi di storia economica affermano che la \"Grande depressione\" fu in realt\u00e0 una fase deflazionistica e non un periodo di caduta della produzione e del Pil. La tesi sulla deflazione porta a sostenere che la crisi del 1873 non fu una depressione, perch\u00e9 la produzione e il Pil reale crebbero durante tutto il periodo, nonostante i margini di profitto e i prezzi si mantenessero ridotti. La confusione proviene dal fatto che i prezzi apparivano stabilmente in calo. La deflazione, in particolare, fu dovuta all'eccesso sul lato dell'offerta (favorito dall'aumento della produttivit\u00e0) e dall'adozione del regime monetario aureo e dal superamento del bimetallismo.\nSecondo l'economista di scuola austriaca, Murray Rothbard:\nUn altro importante fattore fu la produttivit\u00e0 del lavoro negli USA che crebbe durante tutto il periodo. Tra il 1869 e il 1879 la produzione manifatturiera \"pro capite\" aument\u00f2 dal 14,7% al 16,2% (1958=100).\nIn un articolo del \"New York Times\" del 2006, Charles R. Morris afferm\u00f2 che la \"Grande depressione\" era stata in realt\u00e0 un periodo di grande crescita economica, ma al tempo molti statunitensi erano confusi a causa della diminuzione dei prezzi e dell'incremento delle disuguaglianze di reddito, risultanti da un aumento degli standard di vita degli americani maggiormente benestanti a ritmi pi\u00f9 elevati rispetto alle condizioni di vita, comunque migliorate, del resto della popolazione."}
{"id": "788263", "revid": "6923", "url": "https://it.wikipedia.org/wiki?curid=788263", "title": "Bajo Mart\u00edn", "text": "Il Bajo Mart\u00edn (in aragonese: \"Mart\u00edn Baxo\") \u00e8 una delle 33 comarche dell'Aragona, con una popolazione di 7.383 abitanti; suo capoluogo \u00e8 H\u00edjar.\nAmministrativamente fa parte della provincia di Teruel, che comprende 10 comarche."}
{"id": "788266", "revid": "289247", "url": "https://it.wikipedia.org/wiki?curid=788266", "title": "Crisi economica 1873-95", "text": ""}
{"id": "788277", "revid": "253269", "url": "https://it.wikipedia.org/wiki?curid=788277", "title": "Carel Struycken", "text": "Per via della sua elevata altezza (213\u00a0cm) ha interpretato spesso la parte del gigante in film o telefilm. Conosciuto principalmente per aver interpretato il maggiordomo Lurch nei due film de \"La famiglia Addams\" diretti da Barry Sonnenfeld nel 1991 e 1993 e il gigante della serie televisiva \"I segreti di Twin Peaks\".\nBiografia.\nStruycken \u00e8 nato a L'Aia nei Paesi Bassi. All'et\u00e0 di 4 anni si trasferisce con la sua famiglia a Cura\u00e7ao, un'isola dei Caraibi. Affetto da acromegalia (malattia responsabile del suo gigantismo), a 15 anni compone vari valzer caraibici, mentre a 16 anni torna nella sua citt\u00e0 natale per completare l'anno scolastico alla scuola secondaria (superiore per l'Italia) ad Amsterdam. Segue un anno all'American Film Institute a Los Angeles e nel 1978 viene scoperto come attore.\nL'ingresso nel cinema per Struycken avviene quando, in un angolo di Hollywood and Vine a Los Angeles, una donna abbandona la macchina in mezzo alla strada e gli si rivolge dicendogli: \"Ci servi per un film!\". Il film in question \u00e8 \"Sgt. Pepper's Lonely Hearts Club Band\", che rappresenta per lui il punto di svolta.\nNel 1987 viene scelto per interpretare l'antagonista Terak ne \"Il ritorno degli Ewoks\" (\"Ewoks: The Battle for Endor\"), spin-off di \"Guerre stellari\" basato sulle creature Ewok che appaiono nel film \"Il ritorno dello Jedi\".\nTra il 1987 e il 1992 prende parte alla saga di \"Star Trek\" interpretando Mr. Homn, il cameriere muto di Lwaxana Troi (interpretata dalla vedova di Gene Roddenberry, Majel Barrett), madre del consigliere Deanna Troi (Marina Sirtis), in 5 episodi della serie televisiva '. \u00c8 nuovamente in \"Star Trek\" nel 1996, interpretando lo spettro nell'episodio ' (\"The Thaw\") della serie \"\".\nNel 1987 interpreta il ruolo di Fidel, servitore del Diavolo, ne \"Le streghe di Eastwick\".\nNel 1991 viene scelto per la parte di Lurch nel film \"La famiglia Addams\" (\"The Addams Family\") diretto da Barry Sonnenfeld, ruolo che riprender\u00e0 anche nel successivo \"La famiglia Addams 2\" (\"Addams Family Values\") del 1993. Unico del cast dei due film diretti da Sonnenfeld, riprende nuovamente la parte di Lurch anche nel successivo film per la televisione e \"direct-to-video\" \"La famiglia Addams si riunisce\" (\"Addams Family Reunion\") del 1998, cui far\u00e0 seguito la nuova serie televisiva \"La nuova famiglia Addams\" (\"The New Addams Family\", 1998-1999), cui per\u00f2 Struycken non prender\u00e0 parte.\nHa collaborato con moltissimi progetti con lo scrittore/direttore Rene Daalder, compreso il musical punk-rock \"\", prodotto e distribuito nell'ottobre 2008 in DVD.\nNel 2016 collabora con il gruppo Grim\u00e9ny, prestando la voce al loro album \"Die Gro\u00dfe Entt\u00e4uschung\", pubblicato in LP e musicassetta dall'etichetta discografica Already Dead.\nVita personale.\n\u00c8 sposato con una donna americana e ha 2 figli, vive a Los Angeles. Suo fratello Peter Struycken \u00e8 un noto artista olandese."}
{"id": "788281", "revid": "106908", "url": "https://it.wikipedia.org/wiki?curid=788281", "title": "Bajo Cinca", "text": "Il Bajo Cinca (in catalano: \"Baix Cinca\"; in aragonese: \"Zinca Baxa\") \u00e8 una delle 33 comarche dell'Aragona, con una popolazione di 23.446 abitanti; suo capoluogo \u00e8 Fraga.\nAmministrativamente la comarca \u00e8 divisa tra la provincia di Saragozza e quella di Huesca."}
{"id": "788284", "revid": "287204", "url": "https://it.wikipedia.org/wiki?curid=788284", "title": "Campo de Borja", "text": "Il Campo de Borja (in aragonese: \"Campo de Borxa\") \u00e8 una delle 33 comarche dell'Aragona, con una popolazione di 14.326 abitanti; suo capoluogo \u00e8 Borja.\nAmministrativamente fa parte della provincia di Saragozza, che comprende 17 comarche."}
{"id": "788285", "revid": "110157", "url": "https://it.wikipedia.org/wiki?curid=788285", "title": "Museo Casina delle Civette", "text": "Il Museo della Casina delle Civette \u00e8 una ex residenza della famiglia Torlonia trasformata in museo.\nSi trova all'interno del parco di Villa Torlonia a Roma. Il nome deriva dal tema ricorrente delle civette all'interno e all'esterno della casina. Nell'Ottocento era conosciuta come Capanna Svizzera per l'aspetto rustico simile a quello di un rifugio alpino o di uno chalet svizzero.\nStoria.\nL'edificio \u00e8 stato ideato nel 1840 da Giuseppe Jappelli su incarico di Alessandro Torlonia. Si presentava come una costruzione rustica con un rivestimento esterno bugnato in tufo e con l'interno dipinto a tempera ad imitazione di rocce e tavolati di legno.\nNel 1908, fino ad allora chiamata Capanna Svizzera, fu trasformata in \"Villaggio medievale\" su commissione di Giovanni Torlonia junior, nipote di Alessandro, che affid\u00f2 i lavori a Enrico Gennari.\nIn questo periodo vennero aggiunti finestre, loggette, porticati, torrette con decorazioni a maioliche e vetrate colorate.\nLa prima citazione come \"Casina delle Civette\" risale al 1916 per via dell'inserimento di 2 vetrate con raffigurazioni di civette stilizzate inserite disegni di edera realizzate da Duilio Cambellotti e, poi, nell'inserimento ossessivo di decorazioni a forma di civetta qua e l\u00e0 nella casina.\nDel 1917 sono gli inserimenti, tra cui le tegole in cotto smaltato dei tetti, nella zona meridionale della casina ad opera di Vincenzo Fasolo in stile liberty.\nGiovanni Torlonia Junior vi abit\u00f2 fino al 1938, anno della sua morte.\nDurante la seconda guerra mondiale la Casina fu occupata dalle truppe anglo-americane e venne semidistrutta; segu\u00ec un lungo un periodo buio fino a dopo l'acquisto di Villa Torlonia da parte del comune di Roma avvenuto nel 1978: nel 1991, infatti, la casina fu interessata da un disastroso incendio acuito da furti e vandalismi.\nDal 1992 al 1997 la Casina fu oggetto di restauro che l'ha portata all'aspetto attuale.\nDescrizione.\nI tetti.\nNel triennio 1915-17 il Fasolo utilizz\u00f2 l'eternit per realizzare i tetti, materiale sostituito dall'ardesia dopo l'incendio del 1991.\nLe tegole sono realizzate in cotto smaltato dai vivaci colori alternati da coppi di giunzione a foglie di acanto.\nLe vetrate.\nLe vetrate sono in parte realizzate su disegno di importanti artisti dell'inizio del Novecento:\nTra le vetrate d'interesse vi sono:\nI ferri battuti.\nL'illuminazione era garantita da lampade poste sia all'interno che all'esterno.\nErano decorate con le iniziali di Giovanni Torlonia GT, mentre nelle stanze avevano dei lampadari con decorazioni zoomorfe e vegetali.\nTra i lampadari che sono giunti fino a noi vi sono quelli posti:\nLe maioliche.\nTra le maioliche della Casina vi sono maioliche fornite da:\nPregevoli sono le maioliche che ricoprono i tetti del bovindo e delle loggette, la pavimentazione della sala, il pavimento con il nido di civette sopra l'ingresso.\nMolte ceramiche sono andate perdute.\nL'interno.\nLe \"boiseries\".\nAnticamente 3 stanze erano abbellite da \"boiseries\":\nmentre attualmente, dopo il recente restauro, sono visibili solo nella camera da pranzo.\nI pannelli in legno sono alti circa un metro e sono disposti su tutte e quattro le pareti ed abbellite da decorazione a foglie e bacche di lauro, intarsi in ottone, disegni geometrici o spighe di grano e inserti in legno a forma di nastro e tralci.\nLe decorazioni a stucco.\nTra le decorazioni a stucco di rilievo nella Casina delle Civette vi sono:"}
{"id": "788286", "revid": "1305772", "url": "https://it.wikipedia.org/wiki?curid=788286", "title": "FAU", "text": ""}
{"id": "788287", "revid": "337", "url": "https://it.wikipedia.org/wiki?curid=788287", "title": "Liberi pensatori", "text": ""}
{"id": "788288", "revid": "920621", "url": "https://it.wikipedia.org/wiki?curid=788288", "title": "Giuseppe Ennio Odino", "text": "Biografia.\nDi famiglia antifascista - il padre Agostino fu costretto a fuggire dall'Italia per le persecuzioni fasciste e conobbe il figlio solo a 4 anni -, gi\u00e0 da giovane si impegn\u00f2 nell'opposizione al regime mussoliniano facendo parte della Resistenza quale vicecomandante della III Brigata Garibaldi Liguria, specialmente attiva nelle montagne appenniniche fra Liguria e Piemonte.\nArrestato il 7 aprile 1944 con altre 75 persone nel corso del rastrellamento delle forze nazifasciste iniziato due giorni prima, fu portato alla cascina detta Benedicta, antico convento monastico, in seguito trasformata in sacrario, e qui fucilato, in quella che sar\u00e0 ricordata come Strage della Benedicta. Riusc\u00ec per\u00f2 a sottrarsi al massacro bench\u00e9 ferito e tent\u00f2 la fuga, che dur\u00f2 per\u00f2 soltanto qualche giorno. Nuovamente catturato, il partigiano \"Crik\" fu deportato nel lager nazista di Mauthausen-Gusen, dove gli fu assegnato il numero 63783 e ader\u00ec alla resistenza interna del campo, organizzando sabotaggi alla catena di produzione dei carrelli degli aerei per conto della Messerschmitt AG, fino a partecipare alla liberazione del campo, che avvenne ai primi di maggio del 1945.\nDopoguerra.\nRientrato in Italia, torn\u00f2 alla vecchia passione per la bicicletta, diventando amico e segretario di Fausto Coppi e partecipando a molte competizioni, tra cui il Giro di Lombardia del 1951 e la Milano-Sanremo del 1952.\nIl suo impegno antifascista prosegu\u00ec anche nel dopoguerra, organizzando e partecipando a un gran numero di iniziative (specialmente rivolte alle nuove generazioni) per testimoniare i valori della Resistenza e della solidariet\u00e0 umana. Emigrato in Belgio e stabilitosi a Bruxelles per seguire Suzanne Mercier, sua moglie dal 1958, fu uno dei primi funzionari italiani della Commissione delle Comunit\u00e0 Europee.\nNel suo impegno per la comunit\u00e0 italiana emigrata fu Presidente del Comitato Assistenza Scolastica Italiana, e Presidente sino alla morte dell'Associazione Nazionale Partigiani d'Italia (ANPI) in Belgio, cos\u00ec come Presidente dell'Associazione Internazionale dei Funzionari Europei Resistenti, Deportati e Internati, e responsabile per il Belgio dell'Associazione Combattenti e Reduci.\nAll'inizio del 2008 fu pubblicato il suo libro \"La mia corsa a tappe (N\u00ba 63783 a Mauthausen)\", con l'appoggio dell'Associazione Memoria della Benedicta (Le Mani, Genova), nel quale, secondo le sue parole nell'introduzione, Ennio Odino, dopo pi\u00f9 di sessant'anni, fissa per la prima volta su carta la sua testimonianza, \"soprattutto per i giovani d'oggi... affinch\u00e9 prendano coscienza di ci\u00f2 che avvenne allora e sappiano che la voglia di sopraffazione e di dittatura \u00e8 sempre viva in una parte della nostra societ\u00e0\".\n\u00c8 morto a Bruxelles il 13 dicembre 2014 all'et\u00e0 di 90 anni.\nAttualmente le sue ceneri riposano nel cimitero comunale di Tagliolo Monferrato, paese che gli concesse la cittadinanza onoraria."}
{"id": "788289", "revid": "6923", "url": "https://it.wikipedia.org/wiki?curid=788289", "title": "Bajo Arag\u00f3n", "text": "Il Bajo Arag\u00f3n (ossia \"Bassa Aragona\"; in aragonese: \"Baxo Arag\u00f3n\") \u00e8 una delle 33 comarche dell'Aragona, con una popolazione di 26.853 abitanti; suo capoluogo \u00e8 Alca\u00f1iz.\nAmministrativamente fa parte della provincia di Teruel, che comprende 10 comarche."}
{"id": "788290", "revid": "1543377", "url": "https://it.wikipedia.org/wiki?curid=788290", "title": "Luca Infante", "text": "Caratteristiche tecniche.\nAlto 206\u00a0cm per 109\u00a0kg di peso, in campo gioca come ala-pivot le sue doti migliori sono il carattere e la determinazione.\nCarriera.\nCresce nelle giovanili della Folgore Nocera e della Pallacanestro Salerno, con la quale debutta nel 1998.\nNel 2001 firma un primo contratto con la Pallacanestro Reggiana, dove \u00e8 inserito nel roster l'anno successivo.\nDal 2002 al 2005 scende di categoria, girovagando fra formazioni di Serie B d'Eccellenza maschile (Latina, Cento e Soresina le sue tappe).\nNel 2005 ritorna a Reggio Emilia, dove gioca fino al febbraio del 2007, quando \u00e8 girato in prestito alla Carife Ferrara, squadra di Legadue.\nNell'estate del 2009 rescinde il contratto con Reggio Emilia e firma per la New Basket Brindisi.\nAlla fine del torneo 2010 conquista la sua prima promozione in serie A con Brindisi. Capitano della squadra brindisina, nel luglio 2011 viene acquistato dall'Unione Cestistica Piacentina, squadra di Legadue. Passa poi alla Veroli Basket e a Biella.\nNominato capitano vince, con la Pallacanestro Biella (detta \"Angelico Biella\", per via dello sponsor), la prima Coppa Italia Lega Nazionale Pallacanestro 2014 (ribattezzata \"Adecco Cup 2014\" per ragioni di sponsorizzazione) e si qualifica per l'EuroChallenge. nell'estate 2018 firma con la maglia di EBK Roma.\nNazionale.\nNel gennaio del 2007 esordisce con la nazionale italiana di pallacanestro, disputando alcune amichevoli.\nCollegamenti esterni.\nL'Angelico si tiene stretta il suo capitano Luca Infante: \"Rimanere era troppo importante per me\""}
{"id": "788291", "revid": "37401", "url": "https://it.wikipedia.org/wiki?curid=788291", "title": "Metatesi", "text": "Il termine \"metatesi\" (dal latino tardo \"metath\u0115sis\", a sua volta dal greco \u03bc\u03b5\u03c4\u03ac\u03d1\u03b5\u03c3\u03b9\u03c2, da \u03bc\u03b5\u03c4\u03ac, 'dopo', 'con', e \u03d1\u03ad\u03c3\u03b9\u03c2 , 'posizione', con il significato di 'trasposizione' o 'scambio') ha diversi significati:"}
{"id": "788299", "revid": "83531", "url": "https://it.wikipedia.org/wiki?curid=788299", "title": "Cavalieri e furfanti", "text": "Cavalieri e furfanti sono i protagonisti di un tipo di indovinelli logici inventati da Raymond Smullyan.\nSu un'isola di fantasia, tutti gli abitanti sono o cavalieri, che dicono sempre la verit\u00e0, o furfanti, che mentono sempre. Gli enigmi contengono un visitatore che approda all'isola e incontra piccoli gruppi di abitanti. Di solito il visitatore deve dedurre dalle loro affermazioni di che \"tipo\" sono gli abitanti, ma qualche indovinello richiede di dedurre altri fatti. L'enigma pu\u00f2 anche consistere nella formulazione di una domanda (dalla risposta s\u00ec o no) che il visitatore possa porre agli abitanti per scoprire ci\u00f2 che gli occorre sapere.\nUn primo esempio di questo tipo di indovinelli coinvolge tre abitanti, che chiameremo A, B e C. Il visitatore chiede ad A di che tipo sia, ma non riesce a sentire la risposta di A. B allora dice: \"A ha detto di essere un furfante\" e C dice \"Non credere a B: sta mentendo!\"\nPer risolvere l'indovinello, considerate che nessun abitante dell'isola pu\u00f2 affermare di essere un furfante (infatti se fosse un furfante, dovendo mentire non affermerebbe mai di esserlo, e se fosse un cavaliere non potrebbe mai affermare falsamente di essere un furfante). Quindi l'affermazione di B \u00e8 falsa e di conseguenza lui \u00e8 un furfante, cos\u00ec l'affermazione di C \u00e8 vera e lui \u00e8 un cavaliere. A ha sicuramente detto di essere un cavaliere, ma noi non sapremo mai, in questo caso, se diceva il vero oppure no.\nIn qualche variante gli abitanti possono essere anche \"alternatori\", che alternano affermazioni vere a menzogne, o \"normali\", che possono dire quel che vogliono (come nel caso degli indovinelli su cavalieri, furfanti e spie). Un'ulteriore complicazione \u00e8 che gli abitanti possono rispondere alle domande s\u00ec o no nella loro lingua, ed il visitatore non sa quale delle due parole usate significhi \"s\u00ec\" e quale \"no\".\nQualche esempio.\nUn'ampia classe di indovinelli logici elementari pu\u00f2 essere risolta usando le leggi dell'algebra booleana e le tavole di verit\u00e0. La familiarit\u00e0 con l'algebra booleana e con i suoi processi di semplificazione aiuta a capire i seguenti esempi.\nIn particolare, per risolvere il secondo quesito bisogna capire che l'unico modo affinch\u00e9 una proposizione del tipo \"se X allora Y\" sia falsa \u00e8 che X sia vera e Y sia falsa.\nArturo e Bernardo sono abitanti dell'isola dei cavalieri e dei furfanti.\nEnigma 1.\nArturo dice: Siamo entrambi furfanti.\nDi che tipo sono?\nSoluzione.\nIn forma pi\u00f9 estesa Arturo ha affermato:\n\"Arturo \u00e8 un furfante e Bernardo \u00e8 un furfante.\"\nPoniamo che la frase sia vera. Allora chi la dice sarebbe un furfante, il quale per\u00f2 non potrebbe mai affermare nulla di vero.\nQuindi la frase \u00e8 falsa, e Arturo che la pronuncia \u00e8 perci\u00f2 un furfante, di conseguenza Bernardo non potr\u00e0 essere un furfante (altrimenti la frase diverrebbe vera) ma un cavaliere.\nArturo \u00e8 un furfante, Bernardo un cavaliere.\nSoluzione con l'uso dell'algebra booleana.\nPossiamo usare l'algebra booleana per dedurre di che tipo sono i due indigeni in questo modo:\nsia A vera se Arturo \u00e8 un cavaliere e B vera se Bernardo \u00e8 un cavaliere.Allora, o Arturo \u00e8 un cavaliere e quello che dice \u00e8 vero o Arturo non \u00e8 un cavaliere e quello che dice \u00e8 falso.\nTraducendo quanto appena detto in algebra booleana si ottiene:\nQuindi Arturo \u00e8 un furfante e Bernardo un cavaliere.\nNonostante la maggioranza delle persone riesca a risolvere questo semplice enigma senza l'uso dell'algebra booleana, l'esempio serve comunque a mostrare la potenza dell'algebra booleana nella risoluzione degli indovinelli logici.\nEnigma 2.\nArturo: Se Bernardo \u00e8 un furfante io sono un cavaliere.\nBernardo: Siamo di tipo diverso.\nDi che tipo sono?\nSoluzione.\nIniziamo con l'analizzare la seconda affermazione. Poniamo che sia vera. In tal caso, chi la pronuncia (Bernardo) \u00e8 un cavaliere e l'altro indigeno (Arturo) \u00e8 un furfante. Poniamo invece che sia falsa. In questo caso chi la pronuncia \u00e8 un furfante, ed essendo falsa, entrambi gli indigeni saranno dello stesso tipo, quindi anche l'altro sar\u00e0 un furfante. Ecco che, a prescindere dalla verit\u00e0 o falsit\u00e0 dell'affermazione di Bernardo (e quindi dal suo essere cavaliere o furfante), abbiamo provato che Arturo \u00e8 in ogni caso un furfante. Di conseguenza la sua affermazione dovr\u00e0 essere falsa, e l'unico caso in cui un'implicazione (se X allora Y) \u00e8 falsa \u00e8 quello in cui la premessa X \u00e8 vera e la conclusione Y \u00e8 falsa. Che la conclusione (\"Arturo \u00e8 un cavaliere\") sia falsa \u00e8 gi\u00e0 provato, dunque dovr\u00e0 esser vera la premessa (\"Bernardo \u00e8 un furfante\").\nArturo e Bernardo sono entrambi furfanti.\nEnigma 3.\nLogico: Siete entrambi cavalieri?\nArturo risponde s\u00ec o no, ma il logico non ha ancora sufficienti informazioni per risolvere il problema.\nLogico: Siete entrambi furfanti?\nArturo risponde s\u00ec o no, e il logico \u00e8 ora in grado di risolvere il problema.\nDi che tipo sono?\nSoluzione.\nAnalizziamo tutte le risposte che potrebbe ricevere il logico:\nS\u00ec - S\u00ec: rispondendo s\u00ec ad entrambe le domande, \u00e8 ovvio che Arturo sta mentendo, e dovendo quindi essere false entrambe le risposte, i due isolani sono di tipo diverso, Arturo furfante e Bernardo cavaliere.\nS\u00ec - No: poniamo che Arturo sia un cavaliere, non c'\u00e8 alcuna contraddizione nell'ipotizzare vere entrambe le sue risposte, sia Arturo che Bernardo sono cavalieri. Poniamo invece che Arturo sia un furfante. La falsit\u00e0 della sua prima risposta \u00e8 ovvia, ma dovr\u00e0 essere falsa anche la seconda, quindi i due dovranno essere entrambi furfanti.\nNo - S\u00ec: rispondendo \"s\u00ec\" alla seconda domanda (\"Siete entrambi furfanti?\"), \u00e8 ovvio che Arturo non pu\u00f2 essere un cavaliere (nessun cavaliere potrebbe mai affermare di essere un furfante), dovrebbe quindi essere un furfante. Ma allora la risposta \"no\" alla prima domanda (\"Siete entrambi cavalieri?\") sarebbe veritiera, e questa \u00e8 una contraddizione. Quindi, semplicemente, questa (no-s\u00ec) \u00e8 una combinazione di risposte che non pu\u00f2 esser data.\nNo - No: se Arturo fosse un furfante, la risposta \"no\" alla prima domanda sarebbe vertiera, e questa \u00e8 una contraddizione. Arturo \u00e8 quindi un cavaliere e Bernardo un furfante, in questo modo le due risposte sono entrambe appropriate.\nDi conseguenza, poich\u00e9 al logico non \u00e8 bastato udire la prima risposta per determinare di che tipo fossero Arturo e Bernardo, non \u00e8 possibile che Arturo abbia risposto No - No, e poich\u00e9 gli \u00e8 stato sufficiente udirle entrambe, non \u00e8 possibile che Arturo abbia risposto S\u00ec - No (che avrebbe lasciato ancora un'indeterminazione). Quindi Arturo aveva risposto S\u00ec - S\u00ec e Arturo \u00e8 furfante e Bernardo cavaliere.\nMolto pi\u00f9 semplicemente, consideriamo invece tutte le possibili combinazioni di tipi assunte da Arturo e Bernardo e le relative risposte alle domande del logico:\nA cavaliere - B cavaliere: s\u00ec - no\nA cavaliere - B furfante: no - no\nA furfante - B cavaliere: s\u00ec - s\u00ec\nA furfante - B furfante: s\u00ec - no\n\u00c8 evidente che la combinazione che permette di essere individuata alla seconda risposta \u00e8 la terza, e quindi Arturo \u00e8 un furfante e Bernardo un cavaliere.\nEnigma 4.\nEd ecco una versione di quello che \u00e8 forse il pi\u00f9 famoso di questo tipo di enigmi:\nDue guardiani si trovano ad un bivio. Voi sapete che uno di loro \u00e8 un cavaliere, e l'altro un furfante, ma non sapete chi sia l'uno e chi l'altro. Una delle due strade porta a Qualcheposto, l'altra a Nessunluogo.\nQuesta versione dell'enigma \u00e8 stata resa ancora pi\u00f9 popolare da una scena di un film fantasy del 1986, Labyrinth, in cui Sarah (Jennifer Connelly) si trova a dover scegliere fra due porte custodite da un guardiano a due teste. Una delle porte conduce al castello \nche si trova al centro del labirinto, l'altra invece conduce alla morte.\nSoluzione.\nPer individuare qual \u00e8 la strada che porta a Qualcheposto potremmo rivolgerci ad uno dei due guardiani, indicando una qualsiasi delle due strade, e chiedergli:\n\"Se chiedessi all'altro guardiano se questa \u00e8 la strada giusta per Qualcheposto lui risponderebbe s\u00ec o no?\"\nSe il guardiano risponde no, allora \u00e8 la strada giusta, se risponde s\u00ec \u00e8 quella sbagliata.\nPer individuare quale tra i due guardiani \u00e8 il cavaliere mi basta chiedere:\n\"Siete entrambi cavalieri?\"\nSe ottengo come risposta \"no\", allora la persona a cui ho rivolto la domanda \u00e8 proprio il cavaliere, se invece ottengo la risposta \"s\u00ec\", il cavaliere \u00e8 l'altro.\nEntrambe le domande assumono un significato diverso a seconda del guardiano a cui vengono rivolte perch\u00e9 contengono rispettivamente i pronomi personali \"lui\" e \"tu\".\nPertanto, a livello logico, sono quattro domande distinte."}
{"id": "788303", "revid": "1305772", "url": "https://it.wikipedia.org/wiki?curid=788303", "title": "FEF", "text": ""}
{"id": "788308", "revid": "125203048", "url": "https://it.wikipedia.org/wiki?curid=788308", "title": "Uni\u00f3n Deportiva Almer\u00eda", "text": "La Uni\u00f3n Deportiva Almer\u00eda, pi\u00f9 semplicemente Almer\u00eda, \u00e8 una societ\u00e0 calcistica spagnola con sede nella citt\u00e0 di Almer\u00eda, in Andalusia. Milita nella Segunda Divisi\u00f3n e gioca le partite casalinghe allo stadio dei Giochi del Mediterraneo.\nStoria.\nIl club nasce nel 1989 come Almer\u00eda CF, cambia il suo nome nel 2001 con l'intento di trovare l'unit\u00e0 nel calcio almeriense per avere una squadra competitiva.\nIn ogni caso le origini del calcio ad Almer\u00eda risalgono al 1909, con l\"'Almer\u00eda Foot-ball Club\".\nNella sua breve storia la squadra ha avuto diversi allenatori. Dalla sua creazione nel 2001 fino a met\u00e0 stagione 2003-2004 fu Juan Mart\u00ednez Casuco, tecnico grazie al quale l'Almer\u00eda conquist\u00f2 la promozione in \"Segunda\", si salv\u00f2 l'anno successivo e fece un eccellente inizio di stagione nel 2003-04, arrivando anche a toccare la vetta della serie cadetta. Da quel momento per\u00f2 la squadra cominci\u00f2 a soffrire fino a scendere a met\u00e0 classifica, e Casuco fu esonerato dal suo incarico. Fu provvisoriamente sostituito dall'allenatore in seconda Alfons\u00edn, ma presto venne chiamato alla guida della squadra Lu\u00eds \u00c1ngel Duque. Nelle ultime giornate di quel campionato questi fu anch'egli esonerato e Alfons\u00edn riprese le redini del team portandolo alla salvezza. La stagione successiva (2004-2005) la squadra fu inizialmente affidata a Fernando Castro Santos, anch'egli presto esonerato, fino al ritorno di Alfons\u00edn e alla successiva chiamata di Paco Flores.\nStoria del calcio ad Almer\u00eda.\nMolti club si sono susseguiti negli anni nella citt\u00e0 andalusa ma nessuno ha ottenuto i risultati sportivi del Uni\u00f3n Deportiva Almer\u00eda S.A.D. .\nIl calcio arriv\u00f2 ad Almer\u00eda quando un gruppo di ragazzi decise di fondare nell\u2019aprile del 1909 il primo club cittadino ovvero l\u2019 Almer\u00eda Foot-ball Club. Pochi mesi pi\u00f9 tardi il fervore creativo non si placa cos\u00ec nasce, quasi in concomitanza, l\u2019 Almer\u00eda Sporting Club.\nSono anni in cui il gioco del calcio va pian piano assoldando interessati e quindi nel 1914 ai gi\u00e0 citati club cittadini si affianca una terza squadra che viene chiamata Athletic Club de Almer\u00eda. Quest\u2019ultima avr\u00e0 vita breve e nel 1918 sparisce.\nLa rivalit\u00e0 tra le due compagini rimaste in vita \u00e8 accesa fino al 1925 anno in cui l\u2019Almer\u00eda F.C si scioglie in via definitiva. L\u2019Almer\u00eda S.C, invece, riesce perfino a iscriversi alla Federaci\u00f3n Sur, tuttavia con l\u2019arrivo del professionismo, nel 1928, anche il club sportinguista cessa di esistere.\nAlmer\u00eda resta per tre lunghi anni senza una rappresentante, fin quando nel 1931 vede la luce lAthletic Foot-ball Club Almeria , che nel 1933 cambier\u00e0 nome in Athletic Club de Almer\u00eda , societ\u00e0 che nel 1934 riesce a giocare una stagione in Tercera Divisi\u00f3n. Dopo una sola stagione passata tra i professionisti nel 1935, complice la non ammissione alla nuova Segunda Divisi\u00f3n, il sodalizio andaluso termina la propria esistenza per motivi economici.\nL\u2019eredit\u00e0 di quest\u2019ultima viene presa dall\u2019 U.D. Almeriense nel febbraio del 1935, tuttavia a causa dell\u2019incombente Guerra Civile Spagnola, il club non vedr\u00e0 mai la luce.\nDurante il periodo post-bellico furono molti i club che nacquero ma nessuno ebbe la fortuna e le capacit\u00e0 economiche per ambire al professionismo. Ci prov\u00f2 il Club Recreativo de Almer\u00eda ma gli scarsi successi non gli diedero la popolarit\u00e0 che ci si aspettava, fino a quando nel 1946 il C.D. Ferroviario , fondato nel 1942 sotto il nome di Almer\u00eda Club Deportivo , viene sorprendentemente promosso in Tercera Divisi\u00f3n.\nIl nome della societ\u00e0, molto poco riconoscibile secondo le autorit\u00e0 cittadine, viene cambiato in Almer\u00eda Club de F\u00fatbol .\nA seguito della retrocessione ottenuta nella stagione 1946-47, poi revocata per la riforma dei campionati, le autorit\u00e0 locali decidono di fondere l'Almer\u00eda Club de F\u00fatbol con un altro club almeriense appena promosso in Tercera Divisi\u00f3n per la stagione 1947-48 ovvero il N\u00e1utico Almer\u00eda C.D. dando cos\u00ec vita all\u2019 Uni\u00f3n Deportiva Almer\u00eda . La squadra, che cambi\u00f2 denominazione nel 1953 convertendosi cos\u00ec in Club Atl\u00e9tico Almer\u00eda , gioca per undici stagioni consecutive in Tercera Divisi\u00f3n venendo promossa in Segunda Divisi\u00f3n nel 1958. Dopo un esordio pi\u00f9 che promettente nel secondo livello del calcio spagnolo conclusosi con il terzo posto nella stagione 1958-59, l\u2019anno successivo, complice l\u2019ultima piazza ottenuto dai biancorossi nel 1959-60, fanno da apripista al fallimento del club che avverr\u00e0 al termine della stagione per motivi economici. In basso vengono riportate le stagioni del Club Atl\u00e9tico Almer\u00eda .\nLa citt\u00e0 resta di nuovo orfana di una squadra nelle Categorie Nazionali fin quando il Club Hispania Frente de Juventudes , societ\u00e0 fondata nel 1955, riesce a vincere il campionato regionale nel 1961 arrivando a disputare la Tercera Divisi\u00f3n per la stagione 1961-62. Appoggiata dal comitato cittadino, cambia nome in Club Hispania de Almer\u00eda , diventando il primo club della citt\u00e0 che si affaccia sul Mediterraneo. \nNel 1964 cambia denominazione in Club Deportivo Almer\u00eda . Il congiunto almeriense dopo svariati tentativi e ingenti sforzi economici per poter accedere alla Segunda Divisi\u00f3n, nel 1969 con ancora 10 giornate da disputare, si ritira dal campionato e fallisce al termine della stagione lasciando ancora una volta Almer\u00eda senza una squadra di peso. In basso vengono riportate le stagioni del Club Hispania/ Club Deportivo Almer\u00eda .\nRimasta ancora una volta senza una squadra di spicco, il calcio ad Almeria resta una chimera fino a quando tre club di quartiere: Plus Ultra C.F. , U.D. Pav\u00eda e Arenas C.F. decidono di unire le forze per dare alla citt\u00e0 una squadra che possa rappresentare tutti gli almeriensi, nasce cos\u00ec l\u2019 Agrupaci\u00f3n Deportiva Almer\u00eda. \nLa squadra riuscir\u00e0 a conseguire un notevole successo partendo dalle Divisioni Regionali fino ad arrivare, per la prima volta per il club andaluso, alla Primera Divisi\u00f3n nelle stagioni 1979-80 e 1980-81. Tuttavia a seguito della retrocessione in Segunda Divisi\u00f3n nella stagione 1981-82 e i numerosi debiti accumulati portano anche l'Agrupaci\u00f3n al fallimento. In basso vengono riportate le stagioni dell\u2019 Agrupaci\u00f3n Deportiva Almer\u00eda .\nRimasta per l\u2019ennesima volta senza una societ\u00e0 di elite l\u2019incarico di essere la prima squadra cittadina ricade sul Club Polideportivo Almer\u00eda , sodalizio che nasce nel 1983 e che mai riuscir\u00e0 ad imporsi come squadra faro del movimento calcistico almeriense. La responsabilit\u00e0 di formare un club duraturo e di successo cade, nel 1989, nelle mani dell\u2019 Almer\u00eda Club de F\u00fatbol , successivamente denominato Uni\u00f3n Deportiva Almer\u00eda nel 2001, che riuscir\u00e0 ad imporsi nel calcio nazionale fino a disputare la Primera Divisi\u00f3n in sei occasioni.\nStatistiche.\nDalla stagione 1991-1992 alla 2019-2020 il club ha ottenuto le seguenti partecipazioni ai campionati nazionali:\nStadio.\nL'Estadio de los Juegos Mediterr\u00e1neos fu inaugurato nel 2004 e, come suggerisce il nome, fu costruito in occasione dei Giochi del Mediterraneo 2005, disputatisi proprio ad Almer\u00eda.\nHa una capacit\u00e0 di 15.050 posti ma questi sono aumentabili a 25.000 grazie a gradinate suppletive. Si trova in periferia, nel quartiere della Vega de Ac\u00e1. Fino al 2004 la squadra attuale e tutte le altre squadre di Almer\u00eda giocavano nell'Estadio Juan Rojas, con 13.000 posti, situato nella parte nord della citt\u00e0.\nSettore giovanile.\nCome molte altre societ\u00e0 spagnole, gli andalusi possiedono una squadra filiale, l'Almer\u00eda B che nella stagione 2014-2015 milita in Segunda Divisi\u00f3n B per la 5\u00aa volta di fila.\nGiocatori.\nMiodrag An\u0111elkovi\u0107, alla fine degli anni novanta, fu tra i calciatori stranieri dell'Almer\u00eda."}
{"id": "788311", "revid": "1649041", "url": "https://it.wikipedia.org/wiki?curid=788311", "title": "Lago del Turano", "text": "Il lago del Turano \u00e8 un lago artificiale situato in provincia di Rieti (Sabina orientale), nel Lazio, ai margini occidentali della riserva naturale Monte Navegna e Monte Cervia.\nDescrizione.\nPosto a 536\u00a0m sul livello del mare lungo il corso del fiume Turano, il lago \u00e8 lungo una decina di chilometri scarsi ed ha un perimetro di circa 36\u00a0km.\nIl bacino \u00e8 di origine artificiale: fu realizzato nel 1939, con la costruzione della diga del Turano nei pressi dell'abitato di Posticciola e di Stipes, allo scopo di produrre energia idroelettrica e di evitare che le piene del fiume inondassero la Piana di Rieti. Il vicino lago del Salto, anch'esso artificiale, fu realizzato contemporaneamente; i due laghi sono collegati da una galleria sotterranea lunga 9\u00a0km e insieme alimentano la centrale idroelettrica di Cotilia (situata a Cittaducale), parte del nucleo idroelettrico di Terni di Erg, che rilascia poi le acque nel Velino a monte della citt\u00e0 di Rieti.\nIl lago si distende ai piedi del monte Navegna (1506\u00a0m), una riserva naturale coperta di boschi, ed \u00e8 caratterizzato dalla presenza sulle sue rive di antichi paesi e castelli che si specchiano nelle limpide acque. A met\u00e0 del lago si fronteggiano infatti, il primo su una penisola e l'altro su un cocuzzolo roccioso, i due centri abitati di Colle di Tora e di Castel di Tora, i cui nomi furono cambiati nel 1864 a ricordo dell'antica citt\u00e0 sabina di Tora. Recente \u00e8 la scoperta di una necropoli romana di et\u00e0 imperiale (200 d.C. circa) proprio nei pressi del paese di Castel di Tora. Gli altri paesi che si affacciano sul lago sono Ascrea e Paganico Sabino.\nCinema.\nIl Turano \u00e8 stato utilizzato pi\u00f9 volte come location cinematografica: il lago \u00e8 infatti protagonista del film \"Il santo patrono\" (1972) di Bitto Albertini, dove recita Lucio Dalla nella parte del parroco Don Arcadio. Il film \u00e8 stato girato per la maggior parte a Colle di Tora. L'antico borgo medievale di Antuni \u00e8 stato invece protagonista del film \"Il cielo \u00e8 vicino\" (1954) di Enrico Pratt.\nAl lago del Turano sono state inoltre girate alcune scene dei film \"La collina degli stivali\" (1969) diretto da Giuseppe Colizzi, \"A tu per tu\" (1984) di Sergio Corbucci, \"Francesco\" (1989) di Liliana Cavani, \"Il viaggio della sposa\" (1997) di Sergio Rubini, \"Questione di cuore\" (2009) di Francesca Archibugi, \"Un fiore perEnne\" (2017) di Tonino Abballe ed Erika Marconi, \"Il vegetale\" (2018) di Gennaro Nunziante, \"Mio fratello, mia sorella\" (2021) di Roberto Capucci e \"Orlando\" (2022) di Daniele Vicari.\nTelevisione.\nAl lago del Turano sono state girate diverse scene di sceneggiati televisivi, tra cui \"Al di l\u00e0 del lago\" (2010) diretto da Raffaele Mertes e il secondo episodio della seconda stagione di \"Non lasciamoci pi\u00f9\" (2001) con Fabrizio Frizzi e Debora Caprioglio, nonch\u00e9 diversi spot pubblicitari. Recentemente il lago \u00e8 stato protagonista di uno sketch del comico Maccio Capatonda pubblicato su YouTube.\nMusica.\nIl lago del Turano \u00e8 protagonista del videoclip di \"Petrolio\", brano del rapper di XFactor Cranio Randagio, e di alcune scene dei videoclip dei brani \"Ovunque tu sia\" di Ultimo e de \"Il tuo amico di sempre\" di Sergio Cammariere.\nSport.\nNell'area del lago sono praticati, oltre a sport acquatici come vela, SUP, kayak, l'escursionismo-trekking grazie alla rete sentieristica della Riserva Naturale Regionale \"Navegna-Cervia\", l'enduro, il ciclismo e dal 2017 alcuni piloti hanno iniziato a sorvolare il lago con il parapendio acrobatico.\nInfrastrutture e trasporti.\nIl lago \u00e8 costeggiato per tutta la sua lunghezza dalla strada provinciale n. 34 \"Turanense\", dorsale dell'intera valle del Turano, che segue dapprima la costa occidentale, poi attraversa il bacino all'altezza di Castel di Tora, e poi ne segue la costa orientale; la strada collega il lago da un lato al capoluogo Rieti e dall'altro a Carsoli (Abruzzo).\nCarsoli \u00e8 il principale punto d'accesso al lago per chi proviene da Roma, grazie allo svincolo dell'autostrada A24 e alla stazione della ferrovia Roma-Pescara.\nInoltre la provinciale n. 66 \"Intervalliva\" collega il lago a Poggio Moiano-Osteria Nuova, e quindi alla Via Salaria."}
{"id": "788313", "revid": "1305772", "url": "https://it.wikipedia.org/wiki?curid=788313", "title": "FLC", "text": ""}
{"id": "788316", "revid": "834", "url": "https://it.wikipedia.org/wiki?curid=788316", "title": "Flm", "text": ""}
{"id": "788318", "revid": "1305772", "url": "https://it.wikipedia.org/wiki?curid=788318", "title": "FLM", "text": ""}
{"id": "788328", "revid": "1543377", "url": "https://it.wikipedia.org/wiki?curid=788328", "title": "Teorema di Lawvere", "text": "Il teorema di Lawvere (dal nome del matematico Francis William Lawvere) \u00e8 un teorema di punto fisso nell'ambito della teoria delle categorie.\nIn particolare, questo teorema consente di ottenere come conseguenza alcuni risultati classici (procedimento diagonale di Cantor, paradosso di Russell, teorema di incompletezza di G\u00f6del).\nEnunciato.\nSiano \"A\" e \"X\" due insiemi. Sia \"XA\" l'insieme di tutte le funzioni da \"A\" in \"X\".\nSe esiste una suriezione \"s\" da \"A\" su \"XA\", allora ogni funzione formula_1 ha un punto fisso.\nLa dimostrazione utilizza un argomento diagonale."}
{"id": "788329", "revid": "31886", "url": "https://it.wikipedia.org/wiki?curid=788329", "title": "Binaria astrometrica", "text": "Una binaria astrometrica \u00e8 una stella binaria in cui soltanto una delle componenti \u00e8 visibile.&lt;br&gt; \nLa compagna pu\u00f2 essere troppo debole per poter essere osservata direttamente, o la sua luminosit\u00e0 essere mascherata dalla forte emissione della primaria; un'ulteriore possibilit\u00e0 \u00e8 che si tratti di un oggetto celeste che emette pochissima radiazione elettromagnetica come un stella di neutroni.\nDeterminazione.\nLe binarie astrometriche sembrano seguire un percorso sinusoidale nel cielo.&lt;br&gt; \nLa posizione della stella visibile viene misurata con cura per rilevare l'oscillazione dovuta all'influenza gravitazionale della sua controparte. \nLa posizione della stella viene ripetutamente misurata in rapporto a stelle pi\u00f9 distanti e vengono quindi controllati gli spostamenti periodici della sua posizione. Solitamente questo tipo di misurazione pu\u00f2 essere effettuato solo su stelle vicine, come quelle nel raggio di 10 parsec, che in genere presentano un discreto moto proprio, con la binaria che appare invece oscillare nel suo percorso. \nSe la compagna ha una massa sufficientemente alta per provocare uno slittamento osservabile nella posizione della stella, \u00e8 possibile dedurne la presenza. Da precise misurazioni astrometriche del movimento della stella visibile in un periodo di tempo sufficientemente lungo, si possono determinare le informazioni sulla massa della compagna e del suo periodo orbitale. Anche se la compagna non \u00e8 visibile, le caratteristiche del sistema si possono determinare dalle osservazioni utilizzando le leggi di Keplero.\nQuesto metodo di rilevamento delle binarie viene utilizzato anche per localizzare i pianeti extrasolari che orbitano attorno ad una stella. Tuttavia, i requisiti per eseguire questa misurazione sono molto stringenti, a causa della grande differenza nel rapporto della massa e del periodo tipicamente lungo dell'orbita planetaria. Il rilevamento degli scostamenti nella posizione di una stella richiede una misurazione molto accurata ed \u00e8 difficile acquisire la precisione necessaria. I telescopi spaziali possono evitare l'effetto offuscante dell'atmosfera terrestre, consentendo una risoluzione pi\u00f9 precisa.\nLa prima binaria astrometrica scoperta fu Sirio, il cui moto proprio sinusoidale fu scoperto gi\u00e0 nel 1830, pochi decenni prima che Siro B, la nana bianca fino allora invisibile, venisse effettivamente osservata. "}
{"id": "788331", "revid": "1305772", "url": "https://it.wikipedia.org/wiki?curid=788331", "title": "FSI", "text": ""}
{"id": "788346", "revid": "2220313", "url": "https://it.wikipedia.org/wiki?curid=788346", "title": "Saxofone", "text": "Saxofone \u00e8 un film del 1978 diretto da Renato Pozzetto. E' il sesto film interpretato da Cochi e Renato, anche con Mariangela Melato.\nTrama.\nFiorenza \u00e8 una ricca signora, moglie di Fabrizio Castellani, arrogante borghese milanese. \u00c8 gi\u00e0 stanca delle compagnie snob che frequenta, quando per caso incontra Sax, un sassofonista che vive alla giornata suonando il suo sassofono in giro per le strade di Milano. Fiorenza lo corteggia, cercando di coinvolgerlo nelle iniziative chic del suo entourage, riuscendo solo a ferirlo. Sax si allontana, ma lei continua a fargli la corte, arrivando a rompere con il marito per inseguire il suo amore, che per\u00f2 non ricambia. Solo nel finale Fiorenza si decide a lasciar perdere, quando scopre che Sax abita in un antico palazzo di Milano, dove vive con la moglie, i 4 figli e un maggiordomo.\nProduzione.\nIl film \u00e8 stato tratto da un soggetto di Enzo Jannacci e da questi scritto assieme a Renato Pozzetto, Cochi Ponzoni e Beppe Viola. Oltre a Mariangela Melato, al film prendono parte vari comici provenienti dall'esperienza del Derby Club di Milano e coinvolti nelle iniziative di Jannacci. In particolare nel film sono presenti, oltre a Cochi e Renato e Felice Andreasi gi\u00e0 con Jannacci nel Gruppo Motore, anche: Massimo Boldi, Diego Abatantuono, Giorgio Porcaro ed Ernst Thole (componenti del Gruppo Repellente) e altri cabarettisti del Derby come Teo Teocoli, Guido Nicheli ed Enrico Abate.\nIl film \u00e8 stato girato a Milano, in vari luoghi tra cui Piazza del Liberty, la Basilica di Sant'Eufemia (scena della confessione e della predica con Cochi Ponzoni), il Palazzetto dello Sport di Novate Milanese, Piazza San Fedele, Teatro Gerolamo e lo Skorpion Center.\nColonna sonora.\nLa colonna sonora \u00e8 stata composta da Enzo Jannacci e non ha mai visto la pubblicazione su alcun supporto fonografico, sebbene un brano intitolato \"Saxophone,\" che per\u00f2 nulla ha a che vedere col film, compaia nell'album \"Secondo te...Che gusto c'\u00e8?\" di Jannacci del 1977 e come retro del singolo omonimo tratto da questo.\nDistribuzione.\nIl film \u00e8 stato distribuito in Italia a partire dal 27 ottobre 1978. \u00c8 conosciuto anche con il titolo internazionale di \"Saxophone\".\nAccoglienza.\nCritica.\n\"Il Morandini\" definisce il film \"una commedia fantasista che non morde a livello satirico e ha le polveri bagnate a quello comico. Vola basso come fantasia, \u00e8 inconcludente sul piano sentimentale\". Pi\u00f9 favorevole la critica di \"FilmTv.it\", che ritiene il film \"Meno riuscito che nelle intenzioni, ma con una vena surreale non volgare\"."}
{"id": "788349", "revid": "46931", "url": "https://it.wikipedia.org/wiki?curid=788349", "title": "Yanomami", "text": ""}
{"id": "788352", "revid": "228587", "url": "https://it.wikipedia.org/wiki?curid=788352", "title": "Casilda da Toledo", "text": "Il suo nome \u00e8 registrato negli antichi registri dei santi della Diocesi di Toledo e Burgos, ma non abbiamo documenti risalenti al tempo in cui \u00e8 vissuta: si parla di lei solo alcuni secoli dopo la morte, sulla base di notizie tramandate oralmente, e spesso arricchite di particolari leggendari.\nBiografia.\nCasilda era una giovane musulmana figlia dell'emiro di Toledo al-Mamun (ma secondo altri, figlia del governatore di Cuenca, Ben Cannon); Toledo era allora capitale religiosa della Spagna Islamica. La ragazza era conosciuta da tutti per la sua generosit\u00e0, rivolta soprattutto ai cristiani prigionieri, ai quali portava aiuto.\nUn giorno venne sorpresa mentre portava del pane ai prigionieri; ma la tradizione vuole che, al momento della \"perquisizione\", il pane che portava con s\u00e9 si trasform\u00f2 in rose. In seguito, si dice che Casilda venne colpita da un male misterioso, che nemmeno i pi\u00f9 bravi medici arabi riuscivano a curare. I suoi amici cristiani le consigliarono di farsi portare nella zona a Briviesca e di immergersi nell'acqua della fonte di San Vincenzo (molto celebre per le sue acque, ritenute prodigiose, cui facevano uso i pellegrini specie quelli affetti da emorragie).\nL'acqua di San Vincenzo la guar\u00ec, e per questo Casilda decise di convertirsi al Cristianesimo, ma senza scalpore: ricevuto il battesimo, abbandon\u00f2 la citt\u00e0 per vivere da anacoreta, ritirandosi cio\u00e8 in un eremo presso la fonte che in seguito prese il suo nome.\nSi dice che la morte la colse centenaria, ancora nel suo eremo, mentre gi\u00e0 correvano voci di miracoli; non \u00e8 noto l'anno esatto della morte; il suo corpo fu sepolto nella chiesa di San Vincenzo.\nCulto.\nIl 21 agosto 1750 le sue reliquie vennero traslate in un nuovo santuario.\nViene raffigurata, nelle opere di artisti come Murillo, Zurbar\u00e1n, Bayeu y Sub\u00edas, vestita con abiti sontuosi, tipici della loro epoca.\nDalla morte in poi la santa \u00e8 stata ed \u00e8 oggetto di venerazione. La festa liturgica si celebra il 9 aprile.\nLa chiesa a lei dedicata a Briviesca, con annesso ospedale, \u00e8 tuttora meta di pellegrinaggi."}
{"id": "788355", "revid": "124970458", "url": "https://it.wikipedia.org/wiki?curid=788355", "title": "Anarco-femminismo", "text": "L'anarco-femminismo, noto anche come femminismo anarchico o anarchismo femminista, combina l'anarchismo con il femminismo. L'anarco-femminismo pone generalmente il patriarcato e i ruoli di genere tradizionali come manifestazioni di una gerarchia coercitiva che dovrebbe essere sostituita (o distrutta) da una libera associazione decentralizzata. Le anarco-femministe credono che la lotta contro il patriarcato sia una parte essenziale del conflitto di classe e della lotta anarchica contro lo Stato e il capitalismo. Secondo L. Susan Brown \"poich\u00e9 l'anarchismo \u00e8 una filosofia politica che si oppone a tutte le relazioni di potere, \u00e8 intrinsecamente femminista\". \nL'anarcofemminismo \u00e8, quindi, una filosofia anti-autoritaria, anticapitalista e anti-oppressiva, sostenitrice della libert\u00e0 delle donne e delle persone non eteronormate.\nStoria.\nProdromi.\nIl tema femminista si era proposto, in seno al movimento anarchico, gi\u00e0 a met\u00e0 del XIX secolo. Connesso alla nascita del termine libertario, Joseph D\u00e9jacque, evidenziava l'assenza di una visione equilibrata in tal senso, nel pensiero anarchico di Proudhon. Una sua lettera pubblica evidenzia il livello dello scontro; anarchico e femminista, o quantomeno anti-maschilista, D\u00e9jacque mette con largo anticipo in piazza un tema che verr\u00e0 compiutamente sviluppato nel secolo successivo. \nLe idee.\nL'anarco-femminismo \u00e8 stato ispirato alla fine del XIX secolo dal pensiero di autrici e teoriche come la femminista ante-litteram Emma Goldman e dall'anarchica femminista e pacifista Voltairine de Cleyre, entrambe provenienti dagli Stati Uniti.\nL'inglese Mary Wollstonecraft, pur essendo di stampo liberale, aveva un punto di vista \"proto-anarchico\" e William Godwin, suo marito, spesso \u00e8 considerato un precursore importante dell'anarco-femminismo.\nL'anarco-femminismo critica i punti di vista di molti dei teorici tradizionali dell'anarchia come Pierre-Joseph Proudhon o Michail Bakunin, perch\u00e9 essi vedevano il patriarcato come problema secondario in quanto interno al capitalismo e che quindi sarebbe sparito con esso.\nNelle fasi iniziali della costruzione del pensiero anarchico, alcuni persino sostenevano il patriarcato: Proudhon, ad esempio, individuava nella famiglia l'unit\u00e0 fondamentale della societ\u00e0 e della sua moralit\u00e0 e pensava che le donne dovessero assumersi la responsabilit\u00e0 del loro ruolo nella famiglia tradizionale.\nUn aspetto importante dell'anarco-femminismo \u00e8 l'opposizione ai concetti tradizionali dei ruoli della famiglia, di formazione e di genere. L'istituzione del matrimonio \u00e8 una delle maggiormente criticate, non solo dagli anarco-femministi ma anche dagli anarchici in generale. Voltairine de Cleyre ha sostenuto che il matrimonio ha soffocato l'evoluzione individuale e la Goldman ha sostenuto che esso \u00abcondanna le donne per tutta la vita alla dipendenza, al parassitismo, per completa inservibilit\u00e0 di s\u00e9 stesse se non come individuo in funzione del sociale\u00bb.\nIl movimento.\nDurante la guerra civile spagnola, un gruppo anarco-femminista chiamato \"Mujeres Libres\" (\u201cdonne libere\u201d) difendeva le posizioni sia anarchiche che femministe.\nI fatti relativi costituiscono la prima messa in pratica di idee che aleggiavano ormai da pi\u00f9 di mezzo secolo.\nLe anarco-femministe inoltre hanno lottato a favore della famiglia non-gerarchica e delle strutture educative e hanno avuto un importante ruolo nella creazione della c.d. \u201cscuola moderna\u201d basata sulle idee di Francesc Ferrer i Gu\u00e0rdia a New York.\nUn gruppo anarco-femminista contemporaneo sono il movimento sociale di donne Mujeres Creando in Bolivia.\nNel 2009 un gruppo anarcofemminista, durante la \"Anarchist Conference 2009\" di Londra, ha proiettato un video \"fuori programma\", sul sessismo all'interno del movimento anarchico a causa del rifiuto e dello scarso interesse manifestato dagli organizzatori rispetto all'inserire nella conferenza delle discussioni sul femminismo."}
{"id": "788357", "revid": "767487", "url": "https://it.wikipedia.org/wiki?curid=788357", "title": "Christiansenia", "text": "Christiansenia Hauerslev, \"Friesia\" 9: 43 (1969), \u00e8 un genere di funghi basidiomiceti, considerato sinonimo del genere Syzygospora.\nSpecie di \"Christiansenia\".\nLa specie tipo \u00e8 \"Christiansenia pallida\" Hauerslev (1969), altre specie incluse sono:"}
{"id": "788370", "revid": "44638", "url": "https://it.wikipedia.org/wiki?curid=788370", "title": "Mario Ciancio", "text": ""}
{"id": "788371", "revid": "1305772", "url": "https://it.wikipedia.org/wiki?curid=788371", "title": "FTW", "text": ""}
{"id": "788372", "revid": "14691", "url": "https://it.wikipedia.org/wiki?curid=788372", "title": "Anarco femminismo", "text": ""}
{"id": "788374", "revid": "181699", "url": "https://it.wikipedia.org/wiki?curid=788374", "title": "Clausola compromissoria", "text": "La clausola compromissoria, in diritto italiano, \u00e8 una clausola che permette la devoluzione a soggetti, in qualit\u00e0 di arbitri, delle possibili e/o eventuali controversie derivanti dal contratto nel quale \u00e8 contenuta. \nEssa ad esempio \u00e8 strettamente inerente all'arbitrato.\nCaratteristiche.\nLa clausola compromissoria \u00e8 una clausola indipendente; ci\u00f2 significa che essa non viene intaccata dalla nullit\u00e0 del contratto. In altre parole: se il contratto \u00e8 nullo la clausola compromissoria rimane valida ed efficace.\nLa clausola compromissoria (ai sensi dell'art. 1341 e 1342 comma 2\u00ba del codice civile italiano) \u00e8 vessatoria se prevista nei contratti predisposti unilateralmente (ossia solo una delle due parti predispone il contratto e le sue clausole) oppure nei contratti redatti utilizzando moduli o formulari (i moduli o i formulari sono delle bozze di contratto spesso utilizzate da imprese ed enti, che vengono pedissequamente copiate di volta in volta per un numero indefinito di contratti).\nUn esempio noto di clausola compromissoria \u00e8 quella utilizzata dalle federazioni sportive (ad esempio la FIGC): all'atto del tesseramento, i tesserati rinunciano ad adire la giustizia ordinaria per tutte le controversie inerenti all'attivit\u00e0 sportiva, rimettendosi al giudizio degli organi competenti della federazione stessa (giudice sportivo).\nOve la clausola compromissoria sia contenuta in un contratto tra parti domiciliate in paesi diversi non risulteranno applicabili le disposizioni sulla vessatoriet\u00e0 della clausola stessa in quanto derogate direttamente dalla Convenzione di Ginevra sull'arbitrato Commerciale Internazionale del 1961 (arbitrato internazionale).\nNelle controversie societarie.\n\"\u00abGli atti costitutivi delle societ\u00e0, ad eccezione di quelle che fanno ricorso al mercato del capitale di rischio, [...] possono, mediante clausole compromissorie, prevedere la devoluzione ad arbitri di alcune ovvero di tutte le controversie insorgenti tra i soci ovvero tra i soci e la societ\u00e0 che abbiano ad oggetto diritti disponibili relativi al rapporto sociale.\u00bb\" (art. 34 co. 1 del Decreto Legislativo n\u00b05 del 17 gennaio 2003).\nLa domanda di arbitrato proposta dalla societ\u00e0 o nei suoi confronti deve essere depositata presso il registro delle imprese (art. 2188 c.c.). Fino alla prima udienza \u00e8 ammesso sia l'intervento di terzi (art. 105 c.p.c), sia l'intervento di altri soci (artt. 106 e 107 c.p.c.). Seppur, in questo caso, non \u00e8 applicabile l'art 819 c.p.c. (che prevede in capo agli arbitri il potere di risolvere le questioni rilevanti per la decisione, nonch\u00e9 le questioni pregiudiziali), il lodo \u00e8 sempre impugnabile a norma degli artt. 829 e 831 c.p.c.\nIl lodo, e ci\u00f2 che in esso viene statuito, \u00e8 vincolante per la societ\u00e0.\nNell'ambito processuale civile, la clausola compromissoria \u00e8 presa in considerazione anche per quel che attiene il cosiddetto \"rito societario\", disciplinato dall'ormai quasi totalmente abrogato (ad opera della legge 69/2009) D.Lgs. 17/01/2003 n\u00b05, del quale rimangono ancora in vigore proprio, (ma non solo), gli articoli 34, 35, 36, 37, 38, 39 e 40 che si occupano dell'arbitrato e della conciliazione stragiudiziale.\nLa conciliazione stragiudiziale.\n\"\u00abGli enti pubblici o privati, che diano garanzie di seriet\u00e0 ed efficienza, sono abilitati a costituire organismi deputati, su istanza della parte interessata, a gestire un tentativo di conciliazione delle controversie nelle materie di cui all'articolo 1 del presente decreto. Tali organismi debbono essere iscritti in un apposito registro tenuto presso il Ministero della Giustizia.\u00bb\" (art. 38 co. 1 del Decreto Legislativo n\u00b05 del 17 gennaio 2003).\nIl procedimento di conciliazione viene disciplinato mediante regolamento del Ministro della Giustizia. Tale iter deve garantire la riservatezza e le modalit\u00e0 di nomina del conciliatore per conservarne integra l'imparzialit\u00e0. se le parti lo richiedono, ove non si sia raggiunto un accordo, il procedimento si conclude con una proposta del conciliatore rispetto alla quale, ciascuna parte, dovr\u00e0 prendere una posizione definitiva e indicare le eventuali ulteriori condizioni secondo le quali sia disposta a conciliare la controversia. Di ci\u00f2 il conciliatore da atto nel suo verbale di fallita conciliazione, in cui indica anche le ragioni dell'eventuale mancata adesione di una parte alla proposta. Le dichiarazioni rese non possono essere utilizzate in un giudizio eventualmente proposto a seguito della fallita conciliazione n\u00e9 possono fondare alcuna prova testimoniale. L'istanza di conciliazione produce sulla prescrizione i medesimi effetti della domanda giudiziale. Il giudice pu\u00f2 altres\u00ec escludere la ripetizione delle spese per il vincitore che abbia rifiutato la conciliazione e condannarlo persino al rimborso delle spese.\nSe durante un giudizio si scopre che il tentativo di conciliazione non sia stato previamente esperito, il giudice, su istanza della parte interessata, ordina la sospensione del processo pendente dinanzi a lui, fissando un termine da 30 a 60 giorni per il deposito dell'istanza di conciliazione davanti ad un organismo di conciliazione. Se non viene rispettato il termine fissato, il processo pu\u00f2 essere riassunto su istanza della parte interessata.\nNei contratti di lavoro.\nLe clausole compromissorie possono essere contenute nei contratti individuali di assunzione, e certificate da apposite commissioni che devono accertare l'effettiva volontariet\u00e0 delle parti al momento della stipula.\nIl Collegato Lavoro \u00e8 la prima legge a introdurre le clausole compromissorie nell'ordinamento italiano. A seguito del rinvio alle Camere e dell'intervento diretto di Napolitano, \u00e8 stata vietata la firma delle clausole primach\u00e9 sia trascorso un mese dall'assunzione definitiva del lavoratore, ed \u00e8 stata escluso il tema dell'interruzione del rapporto di lavoro. \nLe clausole possono essere impugnate a critica vincolata secondo i casi previsti dal codice civile per la generalit\u00e0 dei contratti, senza profili di censura specifici per l'ambito giuslavoristico: non \u00e8 prevista la possibilit\u00e0 di impugnazione per atti di trasferimento di sede e/o azienda, anche all'estero, ritenuti discriminatori (per et\u00e0, sesso, convinzioni personali) o di rappresaglia (verso l'attivit\u00e0 sindacale, o il rifiuto di eseguire disposizioni in contrasto con le leggi italiane). Lo Statuto dei Lavoratori prevede (art. 15) la nullit\u00e0 degli atti o patti discriminatori, estesa in seguito anche ai dirigenti e alle aziende di qualsiasi dimensione -per il licenziamento e tutti gli altri casi-, non comprende tuttavia la nullit\u00e0 degli atti o patti che limitano concretamente l'esercizio di questi diritti, come la possibilit\u00e0 di azione in giudizio al verificarsi di episodi discriminatori.\nNon sono nulle le clasuole compromissorie che derogano i contratti collettivi nazionali di lavoro, o che al limite escludono l'applicazione in azienda di un qualsiasi contratto collettivo. \nIl primo caso di questo tipo \u00e8 rappresentato dall'esternalizzazione dei lavoratori nello stabilimento FIAT di Pomigliano alla societ\u00e0 \"Fabbrica Italia\", che non applica alcun contratto nazionale.\nL'introduzione delle clausole compromissorie ha sollevato problemi di costituzionalit\u00e0 perch\u00e9 i lavoratori sarebbero l'unica categoria di persone distolte dal giudice naturale precostituito per legge -il giudice del lavoro in favore degli arbitri-, e cui \u00e8 limitata a vita la libert\u00e0 di azione in giudizio e il diritto di difesa, in merito alle questioni giuslavoristiche. \nL'arbitrato pu\u00f2 diventare l'unico strumento di risoluzione delle controversie ed \u00e8 tenuto a decidere secondo equit\u00e0, nel rispetto dei soli principi generali dell'ordinamento. In questo modo, le decisioni arbitrali diventano una fonte del diritto e della giurisprudenza legittimata all'interpretazione delle norme giuslavoristiche \"secondo equit\u00e0\", e si riconosce un ruolo cos\u00ec rilevante, proprio in merito alla garanzia del diritto del lavoro cui la Costituzione dedica una speciale tutela, a una forma di giustizia privata, l'arbitrato, che non \u00e8 una magistratura, non svolge una funzione giurisdizionale, e non ha nessun riconoscimento nella Carta (non \u00e8 menzionata)."}
{"id": "788377", "revid": "1573940", "url": "https://it.wikipedia.org/wiki?curid=788377", "title": "Lycalopex gymnocercus", "text": "L'aguarachay (Lycalopex gymnocercus ), nota anche come volpe di Azara, \u00e8 una licalopecia di medie dimensioni originaria delle pampas. Superficialmente simile al culpeo pi\u00f9 grande, l'aguarachay viene classificato dalla IUCN tra le specie a rischio minimo, dato il suo vasto areale e la sua adattabilit\u00e0.\nDeve il nome volgare ad \"aguara\", il nome guaran\u00ed per le licalopecie, mentre il suffisso \"-chay\" non ha un vero significato, essendo presente solo per distinguere l'animale dalle altre specie del suo genere. Il nome alternativo \u00e8 invece in onore del naturalista spagnolo F\u00e9lix de Azara.\nDescrizione.\nL'aguarachay ricorda il culpeo per aspetto e dimensioni, ma ha muso relativamente pi\u00f9 largo, pelo rossastro su testa e collo e disegni neri sul muso. \u00c8 ricoperta da una corta e folta pelliccia di colore grigio su gran parte del corpo, con una linea nera che corre lungo il dorso e la coda, e di colore chiaro, quasi bianco, sulle regioni inferiori. Le orecchie sono triangolari, larghe e relativamente grandi, di colore rossastro sulla superficie esterna e bianco su quella interna. La superficie interna delle zampe \u00e8 di colore simile alle regioni inferiori, mentre quella esterna \u00e8 rossastra sulle zampe anteriori e grigia su quelle posteriori; sulla parte inferiore delle zampe posteriori \u00e8 presente inoltre una caratteristica macchia nera. Gli adulti presentano una lunghezza testa-corpo di 51-80 cm e pesano 2,4-8 kg; i maschi sono circa il 10% pi\u00f9 pesanti delle femmine.\nTassonomia.\nI reperti fossili pi\u00f9 antichi della specie si segnalano nella formazione Vorohu\u00e9 in provincia di Buenos Aires, risalenti a 2.5-1.5 milioni di anni fa. Si segnalano ulteriori reperti fossili nei sedimenti della formazione Luj\u00e1n in Argentina, risalenti a 30,000 anni fa.\nAttualmente vengono riconosciute cinque sottospecie, sebbene l'areale di ciascuna di esse sia incerto e la localit\u00e0 tipo di tre di esse sia situata al di fuori della distribuzione odierna della specie:\nDistribuzione e habitat.\nL'aguarachay \u00e8 diffusa nelle regioni settentrionali e centrali dell'Argentina, in Uruguay, Bolivia orientale, Paraguay e Brasile meridionale. Predilige le distese aperte delle pampas, spesso in prossimit\u00e0 di terreni agricoli, ma si incontra anche nelle foreste di montagna, nel \"Chaco\", nelle boscaglie aride e nelle zone umide. \u00c8 pi\u00f9 comune al di sotto dei 1000 m di quota, ma pu\u00f2 spingersi fino a 3500 m nelle praterie della \"puna\".\nBiologia.\nL'aguarachay conduce uno stile di vita perlopi\u00f9 solitario, ma durante la stagione degli amori, allo scopo di allevare i piccoli, si riunisce in coppie monogame. \u00c8 prevalentemente notturna e diviene attiva al crepuscolo, sebbene possa esserlo anche durante il giorno. Trova riparo in ogni cavit\u00e0 disponibile, comprese caverne, alberi cavi e tane di viscacce o armadilli. Perfino quando allevano i piccoli insieme gli adulti generalmente vanno a caccia da soli, e marcano il proprio territorio defecando in speciali siti adibiti a latrina. Sebbene possano avere estensione variabile, la maggior parte dei territori degli aguarachay misura circa 260 ettari.\nGli aguarachay sono pi\u00f9 onnivore della maggior parte degli altri canini, e hanno una dieta varia e opportunista. Si nutrono prevalentemente di uccelli, roditori, lepri, frutta, carogne e insetti, ma talvolta mangiano anche lucertole, armadilli, chiocciole e altri invertebrati, agnelli e uova di uccelli che nidificano al suolo. I loro principali predatori sono puma e cani domestici. Se minacciata da animali pi\u00f9 grandi che si avvicinano, l'aguarachay si finge morta, tenendo gli occhi chiusi e rimanendo immobile fino a quando il pericolo non si allontana.\nGli aguarachay si accoppiano agli inizi della primavera e le femmine vanno in calore solo una volta all'anno. Dopo un periodo di gestazione di 55-60 giorni la madre d\u00e0 alla luce una cucciolata che pu\u00f2 comprendere fino a otto piccoli. Questi ultimi nascono tra settembre e dicembre e sono svezzati a circa due mesi di et\u00e0. Le femmine raggiungono la maturit\u00e0 sessuale entro il primo anno di vita; in cattivit\u00e0 alcuni aguarachay sono vissuti fino a quattordici anni.\nI piccoli iniziano ad andare a caccia con i genitori verso i 3 mesi. I maschi portano il cibo alle compagne quando queste rimangono nella tana con i cuccioli.\nConservazione.\nI principali rischi per gli aguarachay derivano dalla caccia data loro per la pelliccia. Esse vengono anche abbattuti per impedire che attacchino il bestiame e sono inoltre minacciate dalla distruzione del loro habitat naturale; tuttavia, dato che nella maggior parte delle aree dove sono state studiate sono ancora abbastanza comuni, non figurano tra le specie minacciate."}
{"id": "788378", "revid": "1610933", "url": "https://it.wikipedia.org/wiki?curid=788378", "title": "Volpe delle pampas", "text": ""}
{"id": "788379", "revid": "486946", "url": "https://it.wikipedia.org/wiki?curid=788379", "title": "Julie Cooper-Nichol", "text": ""}
{"id": "788382", "revid": "287204", "url": "https://it.wikipedia.org/wiki?curid=788382", "title": "Buio a mezzogiorno", "text": "Buio a mezzogiorno (titolo in tedesco: \"Sonnenfinsternis\") \u00e8 un romanzo dello scrittore ungherese Arthur Koestler, pubblicato in lingua inglese nel 1940 col titolo \"Darkness at Noon\". L'opera pi\u00f9 celebre di Koestler racconta la storia di un vecchio bolscevico: ne descrive l'arresto, la detenzione, gli interrogatori, il processo per tradimento contro il Governo che egli stesso contribu\u00ec a creare, e l'esecuzione. Ambientato nel 1939, nel periodo delle \"grandi purghe\" di Stalin e dei Processi di Mosca, Koestler non nomina mai la Russia o l'URSS, tendendo invece a usare i termini generici di gente e organizzazioni. Cosicch\u00e9, per esempio, si riferisce al Governo sovietico come \"il Partito\" e la Germania nazista \u00e8 \"la Dittatura\". Stalin \u00e8 rappresentato dal \"Numero Uno\", minaccioso despota. L'opera esprime tutta la disillusione provata da Koestler per la fede, irreparabilmente perduta, nell'ideologia totalitaria comunista dell'URSS all'inizio della Seconda Guerra Mondiale.\nTrama.\nUn alto funzionario del Partito sovietico, ex commissario del popolo, Nicola Salmanovi\u010d Rubashov, viene arrestato nella sua abitazione in piena notte, per attivit\u00e0 controrivoluzionarie. Trasferito in cella, ricorda la propria vita di esponente di primo piano del Partito fin dalla Rivoluzione e le persone che egli stesso ha portato alla condanna e alla \"liquidazione\". Un racconto preciso che rispecchia realisticamente quanto descritto da altre testimonianze sull'atmosfera di quegli anni. \nIl romanzo, scritto nel 1940 e ambientato nel 1939, si rif\u00e0 al processo e alla condanna a morte di Nikolaj Ivanovi\u010d Bukharin, svoltosi nel 1938, e a quelli di altri alti dirigenti comunisti che in quegli anni furono vittime di un'epurazione che caratterizz\u00f2 l'epoca del \"Grande terrore\". Koestler indaga come un uomo, preso da un perverso ingranaggio di accuse false e torture psicologiche e fisiche, sia indotto a confessare crimini che non ha commesso e che, comunque, tali non sono. \nAll'epoca, soprattutto i funzionari che avevano svolto missioni all'estero, come il protagonista Rubashov, vennero accusati di cospirazioni con il capitalismo, di tradimenti della causa comunista che essi non concepivano nemmeno. Le confessioni estorte con la tortura venivano poi utilizzate contro l'imputato e il cerchio si chiudeva sia per il falso testimone, a sua volta accusato da altri, sia per l'imputato. Un incubo dal quale si usciva solo con la morte, inutile e liberatoria.\nUno degli stessi funzionari che interrogano Rubashov, il magistrato inquirente Ivanov, un tempo suo amico e collega di universit\u00e0, nel corso della breve detenzione di Nicola Salmanovi\u010d, viene incriminato e assassinato a sua volta dopo un diverbio con lo zelante, incolto funzionario della nuova generazione, Gletkin, che incarna la dottrina pi\u00f9 cieca, senza altri valori se non quelli del Partito e della sua politica.\nCome riflette Rubashov, ancora dibattuto tra l'abbandono di un sistema che egli stesso ha contribuito a costruire e funzionare oppure la sua definitiva accettazione, anche annullando la propria vita e dignit\u00e0, il Partito ha sostituito ai concetti morali di \"buono\" e \"cattivo\" quelli razionali di \"utile\" e \"dannoso\", e per esso la vita del singolo non ha alcuna importanza di fronte alla Storia.\nCommento.\nIl libro di Koestler racchiude tutti i protagonisti tipici della tragedia comunista nel Ventesimo secolo: l'intellettuale \u00e8 messo a morte perch\u00e9 sostiene una tesi scientifica diversa da quella della linea del Partito; il contadino che si \u00e8 opposto alla collettivizzazione e all'ammassamento dei prodotti agricoli; il militare che non ha tradito il giuramento fatto prima della Rivoluzione; la stessa segretaria di Rubashov viene giustiziata perch\u00e9, responsabile della biblioteca dell'ufficio, non elimina prontamente i testi che da un giorno all'altro sono messi al bando. \nLa coercizione instaurata da Stalin ha un significato differente dalle altre dittature: concerne coloro che appartenevano al Partito e a cui avevano dedicato la vita con convinzione; tratta dell'annientamento di un passato recente, quello rivoluzionario, per dare spazio alla nuova classe di uomini cresciuti nel totale indottrinamento, scelti negli strati pi\u00f9 bassi della popolazione ed elevati a indagatori e giudici. Il comunismo non per scelta ma come fede totale, come credo indiscutibile che non richiede e non vuole alcun libero arbitrio.\nIl comunismo dove lo stesso uso del pronome \"Io\" viene condannato e proibito come borghese e antirivoluzionario; il comunismo della totale spersonalizzazione, dove si diventa numeri al servizio di un immaginario popolo che non esiste se non nella propaganda. Il comunismo impone la collettivizzazione in ogni momento, dal pasto quotidiano alle sedute dove vengono spiegate la disposizioni del potere e si procede ad una pubblica auto accusa magari solo per aver pensato in prima persona o essere entrati al lavoro con qualche minuto di ritardo, perch\u00e9 questo viene considerato sabotaggio e punibile anche con anni di internamento."}
{"id": "788391", "revid": "125589199", "url": "https://it.wikipedia.org/wiki?curid=788391", "title": "Metatesi (chimica)", "text": "La metatesi (o doppio scambio o doppia sostituzione) \u00e8 una reazione chimica basata sullo scambio di due o pi\u00f9 ioni fra elementi e gruppi aventi la stessa valenza. Queste reazioni sono caratterizzate dalla formazione di precipitati, di gas o di altri composti molecolari come l'acqua.\nSemplice esempio di reazione di metatesi \u00e8 il seguente:\nEsempio.\nUna reazione di metatesi pu\u00f2 essere scritta nel modo seguente:\nIn cui A, B, C e D sono gli ioni di cui sono formati i composti dei reagenti (AB e CD) e dei prodotti (AD e CB).\nLa reazione \u00e8 di doppio scambio in quanto vengono scambiati due ioni tra: AB e CD.\nAd esempio consideriamo come reagenti l'idrossido di calcio e l'acido fluoridrico. La reazione di doppio scambio che li interessa \u00e8 del tipo:\nL'idrossido di calcio reagisce con l'acido fluoridrico formando fluoruro di calcio e acqua.\nVolendo seguire la simbologia anzidetta, abbiamo:\nIl fluoro presente nell'acido fluoridrico va a sostituire il gruppo ossidrile (OH) formando il fluoruro di calcio, e a sua volta il gruppo ossidrile va a sostituire il fluoro nell'acido fluoridrico formando acqua."}
{"id": "788392", "revid": "963244", "url": "https://it.wikipedia.org/wiki?curid=788392", "title": "Stanislao Augusto Poniatowski", "text": ""}
{"id": "788395", "revid": "77358", "url": "https://it.wikipedia.org/wiki?curid=788395", "title": "Karol Wojtyla - Un Papa nella Storia", "text": ""}
{"id": "788397", "revid": "767487", "url": "https://it.wikipedia.org/wiki?curid=788397", "title": "Come un cartone animato", "text": "Come un cartone animato \u00e8 il terzo album di Giorgio Faletti. \nPubblicato nel 1994, contiene la canzone \"Signor tenente\", seconda classificata al Festival di Sanremo 1994 e vincitrice del Premio della Critica.\nL'album \u00e8 stato premiato con il Disco di Platino.\nIl disco vede la collaborazione del chitarrista dei Pooh Dodi Battaglia.\nTracce.\nTesti e musiche di Giorgio Faletti, eccetto dove indicato."}
{"id": "788398", "revid": "1573940", "url": "https://it.wikipedia.org/wiki?curid=788398", "title": "Lycalopex sechurae", "text": "La volpe di Sechura (Lycalopex sechurae ) \u00e8 un Canide sudamericano strettamente imparentato con le altre volpi del genere \"Lycalopex\", del quale \u00e8 la specie pi\u00f9 piccola. \u00c8 diffusa nel deserto di Sechura e in altre zone dell'Ecuador sud-occidentale e del Per\u00f9 nord-occidentale.\nDescrizione.\nLa volpe di Sechura \u00e8 un Canide di piccole dimensioni: pesa 2,6-4,2 kg, misura 50-78 cm di lunghezza e ha una coda di 27-34 cm. Il mantello \u00e8 color grigio-aguti su gran parte del corpo e schiarisce fino a divenire bianco o color crema sulle regioni inferiori. Presenta disegni bruno-rossastri sul retro delle orecchie, attorno agli occhi e sulle zampe. Il muso \u00e8 grigio scuro e lungo il petto corre una banda grigia. La coda ha l'estremit\u00e0 nera. Ha denti piccoli, adatti per un'alimentazione a base di insetti e piante rinsecchite, con canini simili a quelli di una volpe.\nIl numero dei cromosomi \u00e8 sconosciuto, ma probabilmente \u00e8 2n=74.\nDistribuzione e habitat.\nScoperta la prima volta nel deserto di Sechura, questa volpe vive nelle regioni aride dell'Ecuador sud-occidentale e del Per\u00f9 occidentale, dal livello del mare fino ad almeno 1000 m di quota, e forse ad altitudini maggiori. Entro i confini di questa regione \u00e8 stata avvistata sulle pendici occidentali delle Ande che scendono fino alla costa, in deserti, foreste aride e spiagge. Non ne viene riconosciuta nessuna sottospecie.\nAlcuni fossili di questa specie, risalenti al tardo Pleistocene, sono stati trovati in Ecuador e Per\u00f9, nei pressi dell'areale attuale. Le analisi genetiche lasciano ipotizzare che il pi\u00f9 prossimo parente vivente di questo animale sia la volpe di Darwin, originaria del Cile.\nBiologia.\nLa volpe di Sechura ha abitudini notturne e trascorre la giornata in tane scavate nel sottosuolo. \u00c8 generalmente solitaria, anche se occasionalmente sia stata vista spostarsi in coppia. I piccoli nascono in ottobre e novembre, sebbene si conosca ancora ben poco delle sue abitudini riproduttive.\nQuesta volpe \u00e8 un animale opportunista e la sua dieta varia molto a seconda della stagione e dell'ambiente locale. \u00c8 stata vista nutrirsi di semi, specialmente di quelli dell'arbusto \"Prosopis juliflora\" e di cappero, nonch\u00e9 di frutti di \"Cordia\" e \"Vasconcellea candicans\", e se necessario \u00e8 in grado di sopravvivere con una dieta unicamente erbivora. Pi\u00f9 comunemente, tuttavia, mangia anche insetti, roditori, uova di uccelli e carogne. Riesce probabilmente a sopravvivere per lunghi periodi di tempo senza bere, ricavando i liquidi necessari dalle sostanze di cui si nutre.\nConservazione.\nLa volpe di Sechura \u00e8 minacciata dalla distruzione dell'habitat, minaccia, questa, particolarmente rilevante in Ecuador. \u00c8 risaputo che talvolta attacchi anche animali domestici, come i polli, e viene cacciata sia per ridurre il numero di questi attacchi che per alcune parti del corpo, che trovano impiego nell'artigianato locale, nella medicina tradizionale o nei rituali magici. L'animale \u00e8 considerato a rischio minimo in Ecuador, mentre in Per\u00f9 non pu\u00f2 essere cacciato senza un regolare permesso. La specie \u00e8 classificata tra quelle prossime alla minaccia dalla IUCN."}
{"id": "788399", "revid": "1610933", "url": "https://it.wikipedia.org/wiki?curid=788399", "title": "Volpe di Sechura", "text": ""}
{"id": "788402", "revid": "6550351", "url": "https://it.wikipedia.org/wiki?curid=788402", "title": "Fabrizio del Noce", "text": ""}
{"id": "788404", "revid": "1305772", "url": "https://it.wikipedia.org/wiki?curid=788404", "title": "GOG", "text": ""}
{"id": "788405", "revid": "287204", "url": "https://it.wikipedia.org/wiki?curid=788405", "title": "Campeonato Brasileiro S\u00e9rie A 2005", "text": "Il Campeonato Brasileiro S\u00e9rie A 2005 (in italiano Campionato Brasiliano Serie A 2005) \u00e8 stato la 35\u00aa edizione del massimo campionato brasiliano di calcio.\nFormula.\nGirone all'italiana con partite di andata e ritorno. Vince il campionato la squadra che totalizza pi\u00f9 punti, retrocedono in S\u00e9rie B le ultime 4 classificate."}
{"id": "788418", "revid": "729019", "url": "https://it.wikipedia.org/wiki?curid=788418", "title": "Variante Aurelia", "text": "La variante Aurelia \u00e8 una strada di grande comunicazione, classificata amministrativamente come parte della SS 1, che corre parallela alla vecchia Via Aurelia tra Grosseto e Livorno, la quale \u00e8 stata declassata a strada provinciale al momento della realizzazione di questa arteria, negli anni novanta.\nSi presenta come una superstrada a carreggiate separate (strada extraurbana principale), con due corsie per senso di marcia e ampia banchina pavimentata.\nIl transito lungo la superstrada \u00e8 gratuito, l'attuale limite massimo di velocit\u00e0 \u00e8 di 110\u00a0km/h (90 km/h in alcune tratte, tra cui tutta quella in cui funge da tangenziale a Livorno). \u00c8 in progetto l'adeguamento agli standard autostradali nell'ambito del completamento dell'autostrada A12 da Tarquinia e Rosignano Marittimo, nella quale localit\u00e0 si attesta attualmente la sua parte terminale meridionale.\nLa superstrada prosegue verso nord, seguendo la fascia costiera e fungendo da tangenziale orientale alla citt\u00e0 di Livorno. L'intera superstrada permette un collegamento molto rapido tra le due citt\u00e0 toscane, se non per un brevissimo tratto proprio a sud di Livorno, il cosiddetto \"lotto zero\", di circa 6\u00a0km, da Chioma al Maroccone. Il segmento attraversa la frazione livornese di Quercianella e il Romito, tratto costiero. Tale percorso \u00e8 in estate soggetto a congestione del traffico, a causa della presenza di numerosi turisti.\nI lavori nel lotto zero non hanno ancora avuto inizio a causa delle difficolt\u00e0 presentate al tracciato dal territorio: andrebbe infatti quasi totalmente realizzato in gallerie, comportando quindi elevati costi di realizzazione. Simili problemi li ebbe la tratta Maroccone-Montenero, di 4\u00a0km, terminata a fine anni novanta dopo essere rimasta incompiuta per molto tempo; essa presenta una galleria lunga circa 2\u00a0km (il tunnel di Montenero).\nDall'inizio, sino all'innesto dell'autostrada A12 a Rosignano Marittimo, fa parte dell'itinerario internazionale E80."}
{"id": "788419", "revid": "1942768", "url": "https://it.wikipedia.org/wiki?curid=788419", "title": "Ricorso straordinario al Presidente della Repubblica", "text": "Nell'ordinamento giuridico italiano il ricorso straordinario al Presidente della Repubblica \u00e8 un rimedio giustiziale generale che permette di impugnare un atto amministrativo che presenta il carattere della definitivit\u00e0, disciplinato dal Decreto del presidente della Repubblica 24 novembre 1971, n. 1199. Ha carattere alternativo rispetto ai ricorsi giurisdizionali, e pu\u00f2 essere esperito nelle sole materie devolute alla giurisdizione del giudice amministrativo, da chi intenda tutelare un proprio diritto (nelle sole materie di giurisdizione esclusiva) o interesse legittimo, contro atti della pubblica amministrazione. Lo\nIn conseguenza dell'intervento del legislatore, che con la L. n. 69 del 2009 art. 69 \u00e8 intervenuto in revisione sull'istituto, il Ricorso Straordinario al Capo dello Stato appare oggi molto vicino ad un vero e proprio mezzo giurisdizionale di tutela (pur rimanendo un rimedio tipicamente amministrativo). Tutto questo in ossequio ai principi di effettivit\u00e0 di tutela affermati dalla Corte di Giustizia dell'Unione europea e dalla Convenzione Europea dei diritti dell'Uomo (i cui artt. 6 e 13 impongono che i rimedi di giustizia siano effettivi e non rimangano illusori).\nDetto art. 69, infatti, prevedendo la possibilit\u00e0 per il Consiglio di Stato di sollevare, ove sia necessario, questione di legittimit\u00e0 costituzionale e prevedendo un'interpretazione autentica delle precedenti norme in materia ha contribuito ad eliminare tutti i dubbi che via via nel tempo si sono posti sulla natura giurisdizionale di tale rimedio.\nCaratteri.\nBench\u00e9 riferito al Presidente della Repubblica, che formalmente emette la decisione finale in forma di d.P.R., il ricorso vede in realt\u00e0 come reali protagonisti il Ministero competente e, soprattutto, il Consiglio di Stato il quale, come diremo, nell'ambito del procedimento \u00e8 chiamato a rendere un parere vincolante per la decisione finale e dunque, \"de facto\" definisce egli stesso l'esito del ricorso. Tale organo, dall'entrata in vigore del codice del processo amministrativo (d.lgs.2 luglio 2010, n.104) pu\u00f2 anche sollevare questioni di costituzionalit\u00e0 alla Corte Costituzionale, od il rinvio pregiudiziale alla Corte di Giustizia dell'Unione Europea, novit\u00e0 che lo avvicina ancor pi\u00f9 ai rimedi di natura giurisdizionale.\nLe caratteristiche che rendono ancora attuale questa tipologia di ricorso sono essenzialmente il fatto che il termine per ricorrere \u00e8 pi\u00f9 ampio di quello previsto per il ricorso giudiziale e che non \u00e8 necessario il patrocinio legale.\nSi pu\u00f2 ricorrere contro un atto amministrativo se questo \u00e8 invalido per soli motivi di legittimit\u00e0 (art. 8 d.p.r. 1199/1971), se si tratta di un atto definitivo e se non \u00e8 possibile ricorrere contro l'atto per via gerarchica.\nIl ricorso straordinario al capo dello stato \u00e8 alternativo alla via giudiziaria, per cui se si utilizza questo strumento, poi non si pu\u00f2 pi\u00f9 ricorrere ai T.A.R. o al Consiglio di Stato, come se si ricorre a questi, poi non \u00e8 pi\u00f9 esperibile il ricorso amministrativo straordinario al capo dello stato.\nFino all'entrata in vigore della legge 111/2011 (finanziaria 2012, governo Berlusconi IV), il ricorso straordinario al capo dello stato, fatte salve le spese di notifica, era completamente gratuito. Con l'art. 37, comma 6, della legge suddetta \u00e8 stato invece introdotto un contributo di euro 600 (seicento), con lo scopo di scoraggiare il ricorso a questo rimedio. L'art. 1, c. 25 lett. A) n. 3 della Legge 24.12.2012 n. 228 ha aumentato la misura del contributo dovuto ad \u20ac 650,00. (circolare n. 9/2013 Min. Interno).\nNon si applica contro gli atti degli enti locali della provincia autonoma di Bolzano. \u00c8 inoltre inapplicabile ai contenziosi in materia elettorale, alle controversie in materia di affidamento di contratti pubblici, nonch\u00e9, come affermato in via pretoria, alle controversie in materia di accesso agli atti da parte del cittadino.\nProcedura.\nIl ricorso va proposto entro 120 giorni dalla notificazione o piena conoscenza del provvedimento. Se le parti risiedono all'estero, il Consiglio di Stato ha ritenuto applicabile al ricorso straordinario la proroga prevista dall\u2019articolo 41, comma 5, del codice del processo amministrativo, secondo cui il termine per la notificazione \u00e8 aumentato di 30 giorni se le parti risiedono in un altro Stato d\u2019Europa o di 90 giorni se risiedono fuori d\u2019Europa (cos\u00ec C.d.S., sez. I, parere n. 674/2019 del 5 marzo 2019, Omissis c. Ministero degli Affari Esteri; conf. C.d.S., sez. III, parere n. 951 del 18 giugno 1985, Mannir\u00e0 c. Ministero del Tesoro, p.d. 870649, reso sotto la vigenza del T.U. 1054/1924).\nIl ricorso va notificato entro i predetti termini ad almeno uno dei controinteressati (coloro che hanno un interesse contrario a quello del ricorrente, il quale impugna l'atto e ne chiede l'annullamento mentre il controinteressato che ha un vantaggio da quell'atto ha una posizione che collima con quella dell'amm.ne, cio\u00e8 difende l'atto perch\u00e9 gli d\u00e0 un vantaggio) e presentato con la prova della notifica all'organo che ha emanato l'atto o al ministero competente. Se presentato all'organo questo lo trasmette immediatamente al Ministero competente.\nI controinteressati possono entro 60 giorni presentare deduzioni e documenti. \nI controinteressati possono accettare la sede giudiziaria scelta dal ricorrente o proporre opposizione per chiedere la trasposizione del giudizio in sede giurisdizionale davanti al Tribunale Amministrativo Regionale. Nel caso quest'ultimo non abbia giurisdizione poich\u00e9 l'oggetto della domanda riguardi diritti soggettivi il giudizio continua presso la sede originaria allo scopo di non far perdere la tutela al ricorrente.\nEntro centoventi giorni dalla scadenza del termine previsto dall'art. 9, quarto comma, il ricorso, istruito dal Ministero competente, \u00e8 trasmesso, insieme con gli atti e i documenti che vi si riferiscono, al Consiglio di Stato per il parere (art.11 comma 1, DPR. 1199/1971). Decorsi 120 giorni dal predetto termine il ricorrente pu\u00f2 fare domanda al Ministero per sapere se la documentazione \u00e8 stata trasmessa al Consiglio di Stato, in caso di negativa o mancata risposta potr\u00e0 lui stesso provvedere alla trasmissione.\nLa decisione viene emanata sotto forma di dpr del Presidente della Repubblica su proposta del Ministero e in seguito al parere obbligatorio e, per gli effetti della legge n.69/2009, vincolante del Consiglio di Stato.\nVa specificato che, in sede di pubblico concorso (Cons. Stato, sez. V, sent. 24 settembre 2003, n. 5462 - Consiglio di Stato, IV, sentenza 5 settembre 2007, n. 4659), la notifica ai presunti controinteressati non \u00e8 necessaria qualora il provvedimento impugnato riguardi il procedimento concorsuale ancora in corso, ovvero non sia ancora avvenuta la nomina e/o assunzione dei vincitori, in quanto prima della nomina non sono configurabili controinteressati in senso tecnico con riguardo al ricorso proposto avverso il provvedimento di esclusione dalla procedura di concorso, attesa l'insussistenza della lesione di un interesse protetto e attuale, in capo agli altri concorrenti, derivante dall'eventuale accoglimento del ricorso stesso.\nEffetti.\nLa decisione pu\u00f2 essere di vario contenuto: il ricorso straordinario pu\u00f2 essere accolto, rigettato o vi pu\u00f2 essere la dichiarazione di inammissibilit\u00e0, ove si riconosca che il ricorso non poteva essere proposto, ad esempio perch\u00e9 l'atto impugnato non era definitivo (ed era quindi ammesso un ricorso gerarchico), salva la facolt\u00e0 della assegnazione di un breve termine per presentare all'organo competente il ricorso amministrativo, se si accerta l'esistenza di un errore ritenuto errore scusabile.\nNel caso in cui il ricorso venga accolto, l'atto sar\u00e0 annullato; questo annullamento avr\u00e0 effetto esclusivamente tra le parti, salvo che non si tratti di un atto a natura normativa o regolamentare: in questa ipotesi l'efficacia dell'annullamento sar\u00e0 \"erga omnes\".\nPossono essere dedotti i seguenti vizi dell'atto amministrativo: incompetenza relativa, eccesso di potere e violazione di legge. \nNel caso in cui venga riconosciuto fondato soltanto un motivo di competenza l'affare viene rimesso all'organo competente.\nSe tali vizi sono ritenuti infondati, il ricorso viene rigettato."}
{"id": "788420", "revid": "834", "url": "https://it.wikipedia.org/wiki?curid=788420", "title": "L'assurdo mestiere", "text": "L'assurdo mestiere \u00e8 il quarto album pubblicato da Giorgio Faletti, nel 1995. Include la canzone omonima \"L'assurdo mestiere\", in gara al Festival di Sanremo 1995.\nL'album \u00e8 stato premiato con il prestigioso riconoscimento Rino Gaetano, per la parte letteraria delle canzoni.\nTracce.\nTesti e musiche di Giorgio Faletti."}
{"id": "788422", "revid": "298229", "url": "https://it.wikipedia.org/wiki?curid=788422", "title": "Invasion (WWF)", "text": "Invasion, scritto anche InVasion, \u00e8 stato un evento in pay-per-view di wrestling organizzato dalla World Wrestling Federation, svoltosi il 22 luglio 2001 alla Gund Arena di Cleveland (Ohio).\nStoryline.\nL'evento venne creato per dare maggior risonanza alla \"storyline\" dell'Invasion, secondo la quale i wrestler della WCW invasero gli show della WWF."}
{"id": "788423", "revid": "339392", "url": "https://it.wikipedia.org/wiki?curid=788423", "title": "InVasion", "text": ""}
{"id": "788425", "revid": "834", "url": "https://it.wikipedia.org/wiki?curid=788425", "title": "Gps", "text": ""}
{"id": "788428", "revid": "1305772", "url": "https://it.wikipedia.org/wiki?curid=788428", "title": "Win-win", "text": "Win-win \u00e8 un'espressione inglese \n(traducibile come \"vincente-vincente\", oppure \"io vinco-tu vinci\") che indica la presenza di soli vincitori in una data situazione. Per estensione si considera win-win una qualsiasi cosa che non scontenti o danneggi alcuno dei soggetti coinvolti.\nNella teoria dei giochi sono quei giochi normalmente cooperativi, ma non necessariamente, con struttura e regole tali per cui non esistono vinti, ma tutti i giocatori vincono.\nIn economia \u00e8 una negoziazione alla fine della quale entrambe le parti soddisfano i propri interessi, oppure hanno la percezione di aver raggiunto gli obiettivi inizialmente prefissati.\nNelle negoziazioni sociali e sindacali un esempio potrebbe essere una riforma ideale che non provochi malcontento in nessuna componente coinvolta dalla riforma stessa."}
{"id": "788432", "revid": "834", "url": "https://it.wikipedia.org/wiki?curid=788432", "title": "Galapagos Islands", "text": ""}
{"id": "788433", "revid": "2178", "url": "https://it.wikipedia.org/wiki?curid=788433", "title": "Contraddittorio", "text": ""}
{"id": "788439", "revid": "1305772", "url": "https://it.wikipedia.org/wiki?curid=788439", "title": "GPS (disambigua)", "text": ""}
{"id": "788441", "revid": "124750120", "url": "https://it.wikipedia.org/wiki?curid=788441", "title": "Lance Storm", "text": "Nel corso della sua carriera ha lottato nella World Wrestling Federation/Entertainment, nella World Championship Wrestling e nella Extreme Championship Wrestling. In WWE ha detenuto una volta l'Intercontinental Championship e quattro volte il World Tag Team Championship (due volte con William Regal, una volta con Val Venis e una volta con Christian).\nCarriera.\nGli esordi (1990\u20131992).\nLance Storm fu allenato da Ed Langley e Brad Young nella Hart Brothers Wrestling Camp al Silver Dollar Action Centre di Calgary dove divenne amico di Chris Jericho. Debutt\u00f2 proprio contro quest'ultimo con il nome di Lance T. Storm.\nCircuito indipendente (1992\u20131997).\nInizialmente lott\u00f2 principalmente a Calgary, ma anche in Giappone nella Wrestle Association R. Nel 1994 pass\u00f2 alla Smoky Mountain Wrestling, insieme a Jericho, formando un tag team noto come Thrillseekers. A seguito di un infortunio di Jericho, Storm combatt\u00e9 in singolo per un paio di mesi, vincendo anche il \"Beat the Champ\" TV Title. Lasci\u00f2 poi la federazione e pass\u00f2 alla West Four Wrestling Alliance, dove fece nuovamente coppia con Jericho.\nNel 1995, torn\u00f2 in Giappone nella Wrestle Association R. Qui, form\u00f2 un tag team con Yuji Yasuraoka, con il quale tenne il WAR International Junior Heavyweight Tag Team Championship per due volte, oltre a costituire un trio Nobutaka Araya e Koki Kitahara, con il quale vinse la WAR World Six-Man Tag Team Championship.\nExtreme Championship Wrestling (1997\u20132000).\nNel 1997, Storm si un\u00ec all'Extreme Championship Wrestling (ECW). In uno dei primi match in questa federazione, combatt\u00e9 contro Rob Van Dam a Barely Legal, dove venne fischiato dalla folla, reo di aver colpito con due \"deboli\" sediate. A Heat Wave, affront\u00f2 Tazz in un match valido per l'ECW World Television Championship senza successo. Si fece un nome divenendo heel e si un\u00ec alla stable capitanata da Shane Douglas e che aveva tra le sue file anche Chris Candido, chiamata The Triple Threat. A November to Remember 1997, Storm e Candido sconfissero Tommy Rogers e Jerry Lynn. Il duo vinse il World Tag Team Championship e li mantennero per oltre 200 giorni. Dopo che il team si sciolse, i due iniziarono una faida, Storm introdusse la sua valletta Tammy Lynn Bytch, parodia della fidanzata di Candido Tammy Lynn Sytch, che schierandosi con Candido inizi\u00f2 una faida con Bytch. A November to Remember 1998, Storm sconfisse Jerry Lynn con Mikey Whipwreck nel ruolo di arbitro speciale.\nDopo la rivalit\u00e0 con Candido, Storm form\u00f2 un tag team con il suo allievo Justin Credible, chiamato The Impact Players. A Guilty as Charged 1999, gli Impact Players furono sconfitto da Tommy Dreamer e Shane Douglas. Nella stable si un\u00ec oltre a Storm, la sua valletta (ora rinominata Dawn Marie), Credible e il suo manager Jason Knight. La loro prima faida fu con Jerry Lynn e Sabu in match singoli nella seconda met\u00e0 del 1999, ebbero un violento feud con Tommy Dreamer e The Sandman.\nWorld Wrestling Entertainment (2001\u20132005).\nMa intanto la WCW \u00e8 fallita, e molti fra i wrestler che ne facevano parte vengono rilevati dalla WWE, che acquista la federazione: fra questi, Lance Storm \u00e8 il primo ad invadere il ring di RAW, durante uno speciale da Calgary, Alberta Canada. Si susseguono le apparizioni e gli arrivi di ex WCW e ECW durante il segmento dell\u2019Invasion, e il 9 Luglio a RAW Paul Heyman riunisce un gruppo di ex ECW, da affiancare agli ex WCW per guadagnare il controllo della WWE: membri dell\u2019alleanza sono Tommy Dreamer, Rob Van Dam, Lance Storm, Mike Awesome, Tazz, Raven, Rhyno, Justin Credible, e i the Dudley Boyz: Pau Heyman definisce la InVasion come qualcosa di \u201cEstreme\u201d, e sar\u00e0 proprio l\u2019estremo ci\u00f2 che la ECW porter\u00e0 alla WCW e alla WWE . In breve tempo Heyman si allea con Shane McMahon, che guida gli ex WCW, e dall\u2019unione delle due fazioni nasce la \"The Alliance\". Tutto ci\u00f2 ha una conseguenza immediata per Lance Storm: il 23 Luglio, a RAW, schiena Albert e diviene Intercontinental Champion. Cos\u00ec Storm ha l\u2019onore di prendere parte aWrestlemania X-8, in Toronto dove Scotty too Hotty, Albert e Rikishi lo battono in coppia cin Mr Perfect e Test, in un match trasmesso poi su HEAT. Il 2 Maggio, a Smackdown, con Kurt Angle batte Edge e Val Venis, e il 9 Maggio, sempre nello stesso show, batte Randy Orton con l\u2019aiuto dell\u2019arbitro speciale Hardcore Holly. Storm sembra lanciato, e il 23 Maggio prende parte, perdendo, ad uno splendido match, sempre a Smackdown!, contro Triple H; tuttavia come singolo Lance subisce una battuta d\u2019arresto, e in coppia con Chris Jericho, perde contro Billy Kidman e Val Venis: il match fu comunque presentato come la riunione dei Thrill Seeker Reunion.\nTuttavia la carriera di Lance Storm sembra ricevere una nuova scossa quando, il 20 Giugno del 2002, Lance Storm e Christian decidono di mettere assieme le loro forze in una stable anti americana: 7 giorni dopo Storm batte Mark Henry, e il 4 Luglio gli UnAmericans compiono un\u2019azione clamorosa, fermando Lilion Garcia che cantava America The Beautiful; pi\u00f9 tardi nello stesso show Storm batte Rikishi, con l\u2019aiuto di Test e Christian che distraggono il samoano. Storm e Christian sono lanciatissimo: il 21 Luglio battono addirittura Hulk Hogan &amp; Edge, con l\u2019aiuto di Jericho, a Vengeance, laureandosi campioni tag. I due riescono a resistere anche all\u2019 assalto nuovamente di Hogan, con The Rock, che li battono per DQ a causa dell\u2019intervento di Brock Lesnar il 25 luglio a Smackdown! Per vedere una sconfitta di Storm bisogna attendere Agosto, giorno 2, quando a Smackdown! \u00c8 Kurt Angle a batterlo. Poi nuove vittorie, il 19 Agosto a RAW, quando gli UnAmericans battono Undertaker, Booker T e Goldust in un six-man tag match, e ancora il 25 a Summerslam, quando Lance Storm e Christian battono Booker T e Goldust mantenendo i titoli.\nSi continua a settembre, quando giorno 9 a RAW Storm e Christian battono Bradshaw e Kane. E il 16 sempre a RAW, battendo Spike Dudley e Bubba Dudley. Prima o poi gli UnAmericans dovevano subire una battuta d\u2019arresto, e ci\u00f2 accade in PPV, ad Unforgiven, il 22 Settembre, quando Kane, Bubba Dudley, Booker Te Goldust battono la stable di Storm al gran completo. \u00c8 l\u2019inizio della crisi della stable: i rapporti fra i membri si complicano, e ci\u00f2 porta alla sconfitta anche il 23 Settembre a RAW, quando Kane e The Hurricane battono Lance Storm e Christian, divennendo cos\u00ec Tag Team titles. Ma il punto del non ritorno si raggiunge il 30 settembre, quando, a RAW, Randy Orton si prende la sua rivincita su Lance Storm, con conseguente lite nella stable e sua rottura. \u00c8 la fine degli UnAmericans.\nTuttavia la carriera di Lance non sembra subire grossi trauma: con alleato William Regal, Lance Storm batte Al Snow il 14 ottobre, a RAW. 7 giorni dopo tuttavia i due cedono contro Bubba e Spike Dudley, rifacendosi per\u00f2 la settimana successiva contro Rob van Dam e Tommy Dreamer. Tommy Dreamer perde di nuovo contro i due il 4 novembre, sempre a RAW, in coppia con Al Snow. Tuttavia giorno 11 Novembre Jeff Hardy vince Storm, mentre Tommy Dreamer ferma Regal, ma gi\u00e0 il 17 all Heat prima di Survivor Series William Regal e Lance Storm battono Goldust e Hurricane. I due iniziano una serie di vittorie, fra novembre e dicembre, sempre a RAW, contro Jeff Hardy e Tommy Dreamer, poi Jeff Hardy e Hurricane, Tommy Dreamer e Jeff Hardy. Di nuovo, e infine Booker T e Goldust. Cos\u00ec arrivano ad Armageddon il 15 di Dicembre, quando per\u00f2 Booker T e Goldust li vincono in un match che comprende i Dudley e Jericho e Christian.Gi\u00e0 il giorno successivo per\u00f2 il duo Storm regal batte i Dudley, che cos\u00ec settimana successiva aiutano jerry Lawler e jim Ross a batterli. La sfida \u00e8 accesa, e il 6 Gennaio del 2003 porta Regal e Storm a vincere i titoli tag, ancora contro Booker T e Goldust. Il regno dura poco per\u00f2, perch\u00e9 il 19 sono i Dudley a soffiargli via i titoli; il giorno dopo con Sean Morely per\u00f2 Regal e Lance Storm ingannano i Dudelyz e si riprendono i titoli.IL 3 Febbraio Goldust e Booker T vengono nuovamente sconfitti, ed il 23 i due mantengono i titoli a No Way Out contro Kane e RVD. Tuttavia in questo periodo Regal si inforuna, e viene sostituito da Chief Morely, con cui il 10 marzo Lance Storm batte DVon Dudley in un Handicap match. Storm e Morely battono RVD e kane nuovamente nelle settimane successive, sia a RAW che a Wrestlemaia 19, ma perdono infine il titolo il 21 Marzo a RAW, proprio contro kane e RVD, in un match che vede ancora coinvolti anche i Dudleyz. A nulla vale il rematch il 14 Aprile, da cui i campioni escono confermati.\nStorm diviene praticamente un jobber di lusso per la WWE: il 5 Maggio perde da Booker T; poi viene usato come carne da macello per Goldberg, il 19. Garrison Cade lo batte il 16 giugno, e i Dudleyz battono Storm e Jericho il 23. oltre al danno, Storm \u00e8 vittima di un segmento in cui Stone Cold, con il pubblico, lo accusano di essere noioso. Gli viene associato Goldust, e i due battono giorno 8 settembre Rico; tuttavia la settimana successiva perdono da Rodney Mack e Mark Henry. Con RVD vince contro Jericho e Christian il 6 ottobre, per perdere poi il 20 contro Jericho e Steiner. Perde poi il 27 gontro Mark henry, e vince invece il 3 novembre contro Rico.\nIl 1 Dicembre con Val Venis batte Rene Dupre e Rob Conway, ma i due perdono poi settimana successiva contro Mark Jindrak e Garrison Cade. Rhino lo batte il 29 Marzo, in un match preceduto da una strana dichiarazione di Storm, che si dicveva stanco di essere solo uno scherzo. Il 19 aprile lance Storm prende parte al suo ultimo match in WWE, battendo Steven Richards ad Heat: nella stessa settimana Storm annuncia il suo ritiro e la sua nuova carriera di allenatore per la Ohio Valley Wrestling. Ad indurlo a questa decisione i suoi ormai cronici problemi alla regione lombare ed ai nervi sciatici.\nIl 15 ottobre 2004 lance Storm riappare assieme a Bruce Hart, alla Stampede Wrestling, per onorare Stu Hart, morto un anno prima. Poi solo un run-in il 9 febbraio alla OVW e poco altro, fino al 23 marzo, quando, sempre alla OVW,Tommy Dreamer e i The Dudley Boyz battono Lance Storm e gli MNM, con Tommy Dreamer che a fine match sfida Lance Storm per un match a ECW One Night Stand. Cos\u00ec Storm torna brevemente in pista, e batte il 30 maggio ad Heat Maven, vincendo poi il 12 Giugno a One Night Stand, con Dawn Marie contro Chris Jericho, aiutato nella vittoria da Justin Credible e Jason. E cos\u00ec per l\u2019ultma volta gli Impact Players tornano in campo, mostrandosi anche il match tra Dudleyz e Sandman e Dreamer per interferire.\nTitoli e riconoscimenti.\n1"}
{"id": "788444", "revid": "287204", "url": "https://it.wikipedia.org/wiki?curid=788444", "title": "Il mattino dei maghi", "text": "Il mattino dei maghi (\"Le Matin des magiciens\") \u00e8 un saggio pubblicato nel 1960 da Louis Pauwels e Jacques Bergier, entrambi appassionati di occultismo. \u00c8 considerato tra i testi appartenenti al filone del cosiddetto realismo fantastico.\nFinalit\u00e0 dell'opera.\nScopo del loro libro, come dichiarato da Pauwels nell'introduzione, \u00e8 quello di suscitare nel lettore il dubbio su ci\u00f2 che lo circonda: una differente visione del mondo pu\u00f2 giungere mettendo in relazione fatti diversi in maniera inconsueta, o avanzando ipotesi che siano, per quanto improbabili, fuori dall'ordinariet\u00e0. Spesso nell'opera sono citate testimonianze di altri autori o riportate parti di racconti, come l'introduzione di \"The White People\" del visionario scrittore gallese Arthur Machen.\nContenuto.\nIl libro \u00e8 diviso in tre sezioni. Nella prima vengono trattati temi quali le civilt\u00e0 scomparse (ad esempio gli abitanti della leggendaria isola di Atlantide) e le societ\u00e0 segrete come i Rosacroce; la seconda parte \u00e8 interamente dedicata al Nazismo mistico visto come chiave di lettura dell'intero fenomeno hitleriano; l'ultima \u00e8 riferita alle potenzialit\u00e0 dell'Uomo come essere vivente, da un'analisi di quelle che sono state alcune grandi menti del passato a ci\u00f2 che potrebbe essere il suo futuro.\nSintesi.\nIl libro diede scandalo \"in quanto poneva sullo stesso piano scienza e ci\u00f2 che spesso non siamo disposti a ritenere tale, vale a dire la magia, l'occultismo, le tradizioni esoteriche ed iniziatiche\", nell'affrontare l'evoluzione dell'arte dalla tradizione europea alla modernit\u00e0.\nMentre Leonardo da Vinci teorizza che l'arte deve essere un'imitazione razionale e scientifica del reale, il secolo della prospettiva afferma il metodo oggettivo ed il carattere matematico-scientifico delle arti figurative.\nIl '600 segna la rottura fra arte e scienza, fra creazione e rappresentazione. L'arte cessa di essere \"rappresentazione dei saperi attraverso i suoi codici multipli\": nascono l'estetica come scienza autonoma, il Museo, la nozione di \"belle arti\" contrapposta da Charles Batteux ai saperi tesi a soddisfare i bisogni materiali dell'uomo.\nL'invenzione del cinematografo nel 1839, e l'Impressionismo di Cezanne, la filosofia di Friedrich Nietzsche completano la defigurazione o destrutturazione dell'immagine dalle arti visive, sollevando del tutto l'artista dal compito di imitare il mondo sensibile, dall'onere dell'adeguamento e conformit\u00e0 al dato sensibile, empirico e razionale proprio della scienza: l'arte dirige la ricerca della verit\u00e0 verso se stessa, attuando un'autoanalisi e un'autoreferenzialit\u00e0 di dominio, senso e significato. La forma non-naturalistica della rappresentazione e l'arte non-figurativa del dopoguerra introducono nell'arte il non conforme, di tipo inconsueto e il non-convenzionale, estendendosi fra due estremi:\nCritiche.\nChi contesta la scientificit\u00e0 del libro afferma che i due autori mescolano molto liberamente esoterismo (Pauwels fu discepolo di G. I. Gurdjieff), scienza e altre discipline per arrivare a scrivere una specie di trattato di storia alternativa in cui le correnti esoteriche viaggiano da secoli in maniera sotterranea rispetto alla storia ufficiale. Autori come Giorgio Galli hanno indagato il fenomeno con maggiore rigore storico."}
{"id": "788445", "revid": "287204", "url": "https://it.wikipedia.org/wiki?curid=788445", "title": "Nonsense (Giorgio Faletti)", "text": "Nonsense \u00e8 il quinto album pubblicato da Giorgio Faletti, nel 2000. Prodotto e arrangiato da Danilo Amerio. La canzone \"La grande attrazione\" \u00e8 cantata assieme ad Angelo Branduardi.\nTracce.\nTesti e musiche di Giorgio Faletti."}
{"id": "788457", "revid": "339392", "url": "https://it.wikipedia.org/wiki?curid=788457", "title": "British Aerospace-BAE Systems BAe 146", "text": ""}
{"id": "788462", "revid": "339392", "url": "https://it.wikipedia.org/wiki?curid=788462", "title": "Hawker Siddley HS 146", "text": ""}
{"id": "788463", "revid": "339392", "url": "https://it.wikipedia.org/wiki?curid=788463", "title": "Bae 146", "text": ""}
{"id": "788464", "revid": "339392", "url": "https://it.wikipedia.org/wiki?curid=788464", "title": "Avro RJ85", "text": ""}
{"id": "788465", "revid": "339392", "url": "https://it.wikipedia.org/wiki?curid=788465", "title": "Avro RJ70", "text": ""}
{"id": "788466", "revid": "339392", "url": "https://it.wikipedia.org/wiki?curid=788466", "title": "Avro RJ100", "text": ""}
{"id": "788467", "revid": "339392", "url": "https://it.wikipedia.org/wiki?curid=788467", "title": "Avro RJ115", "text": ""}
{"id": "788468", "revid": "125173976", "url": "https://it.wikipedia.org/wiki?curid=788468", "title": "X-Pac", "text": "Waltman \u00e8 noto per i suoi trascorsi nella World Wrestling Federation/Entertainment (dal 1993 al 1996 si faceva chiamare The 1-2-3 Kid), dove insieme a Scott Hall, Shawn Michaels, Triple H e Kevin Nash era un membro della Kliq), nella World Championship Wrestling con il nome di Syxx, nella Total Nonstop Action Wrestling con quello di Syxx-Pac e nella Asistencia Asesor\u00eda y Administraci\u00f3n, dove ha lottato sia come X-Pac sia con il suo nome reale. Fino al luglio 2019, ha lottato nel circuito indipendente.\nCarriera.\nGli inizi.\nDopo essere stato allenato dall'ex lottatore professionista, Boris Malenko e suo figlio, Joe Malenko, Waltman ha iniziato la sua carriera come The Lightning Kid; ha inizialmente lavorato con federazioni indipendenti come la Pro Wrestling America, e la Global Wrestling Federation, dove vinse il PWA Light Heavyweight title, il PWA Iron Horse TV Title e il GWF Light Heavyweight Championship. Per tutta la prima parte della sua carriera, Waltman ha lavorato a lungo con wrestler Jerry Lynn sia in Nord America che in Giappone. Il duo si \u00e8 anche unito per vincere i PWA Tag Team Titles.\nWorld Wrestling Federation (1993\u20131996).\nWaltman debutta come jobber, utilizzando i nomi di Kamikaze Kid, Cannonball Kid e, pi\u00f9 semplicemente, the Kid. Dopo numerose sconfitte, riesce finalmente a battere un wrestler, ovvero Razor Ramon, e cos\u00ec cambia nome in 1-2-3 Kid. Riesce poi a vincere i titoli di Tag Team assieme a Bob Holly e Marty Janetty, rimanendo face fino all'edizione di RAW precedente alle Survivor Series del 1995, dove turna heel attaccando Razor Ramon durante un match tra questi e Sycho Sid. Waltman entra cos\u00ec nella Million Dollar Corporation di Ted DiBiase, che poi lascia per via del suo licenziamento dalla WWF. In questa sua breve permanenza in WWF, conquist\u00f2 due volte i WWF Tag Team Championship e arriv\u00f2 quasi a vincere il WWF Championship contro Bret Hart.\nWorld Championship Wrestling (1996\u20131998).\nVenne poi assunto dalla WCW, dove continu\u00f2 ad utilizzare il nome 1-2-3 Kid. Ben presto, si un\u00ec all'nWo, diventandone il sesto membro e cambiando il suo nome in The Syxx. Come membro dell'nWo, inizia subito a insultare i Cruiserweight, ed ottiene cos\u00ec un Ladder match a Souled out '96 per il WCW United States Championship, che perde.\nA Superbrawl VII, nel Febbraio 1997, sconfigge Dean Malenko e diventa WCW Cruiserweight Champion. Perse il titolo a Giugno in un house Show contro Chris Jericho. Inizia poi un feud con Ric Flair, che si concluda con la vittoria del Nature Boy. Inizia poi a prendersi gioco dei Four horsemen, ci\u00f2 porta poi ad un elimination match a FallBrawl 1997, dove il team nWo batte i Four Horsemen grazie al tradimento di Curt Henning. Syxx poi vince il WCW Tag Team championship assieme a Scott Hall, poich\u00e9 Kevin Nash era infortunato e venne sostituito proprio da Waltman. I due persero il titolo contro gli Steiner Brothers.\nIn seguito, si infortun\u00f2 al collo e non pot\u00e9 lottare per qualche mese. Durante l'infortunio, Eric Bischoff, capo della WCW, lo licenzi\u00f2 perch\u00e9 voleva rendere pi\u00f9 popolare il tag formato da Nash e Hall.\nRitorno alla WWF.\nD-Generation-X (1998\u20132000).\nWaltman torna in WWF il 30 marzo 1998 durante \"Monday Night Raw\" il giorno dopo WrestleMania XIV, come X-Pac e come membro della D-Generation X (DX), adesso guidata da Triple H, a causa di un infortunio di Shawn Michaels. Pac inizia un feud con Jeff Jarrett, che si conclude a suo favore. In seguito, batte D'lo Brown e conquista il WWE European Championship, iniziando un feud con questi. I due si contendono il titolo per un po', il feud termina a Judgment Day 1998 a favore di Pac. Perder\u00e0 il titolo nel Febbraio 1999 contro Shane McMahon. Durante il rematch, Triple H turna contro X-Pac, costandogli il match.\nQuesto, ed altri litigi con altri membri della DX causano lo split tra i degenerati e X-Pac, che inizia a fare Tag Team con Kane. I due vincono per due volte il World Tag Team Championship, ma alla fine si conclude con il turn di X-Pac contro Kane. X-Pac, infatti, torna nella DX lasciando Kane allo sbando. I due iniziano una faida che si conclude a WrestleMania 2000 con la vittoria del \"Big Red Monster\". Nell'autunno dello stesso anno, si infortuna durante un match contro Chris Jericho e rimane fuori dalle scene per un po.\nX-Factor, nWo e abbandono (2001\u20132002).\nTorna a Febbraio 2001, dove crea una stable nota com X-Factor, assieme a Justin Credible e Albert. Pac aiuta Justin Credible a vincere l'Hardcore Championship, ed in seguito vince il Light Heavyweight Championship. Durante l'invasion, il team si spezza. Vince poi il WCW Cruiserweight Championship, diventando il primo (ed unico) uomo a possedere contemporaneamente il titolo dei pesi leggeri delle due federazioni. inizia poi un feud con Billy Kidman e poi uno con Tajiri. Perde poi il WCW Cruiserweight Championship poich\u00e9 viene unificato al suo Light Heavyweight Championship. Il titolo viene poi ritirato, ma nonostante ci\u00f2, Pac continua a difenderlo durante gli House Show. Con la brand Extension viene mandato a Smackdown.\nPac poi si unisce al nuovo nWo di Scott Hall e Kevin Nash. Passa poi a RAW, dove continua a combattere come nWo insieme a Kevin Nash e Shawn Michaels. In seguito, in disaccordo con le scelte del booking team, lascia la federazione.\nTotal Nonstop Action (2002\u20132006).\nDopo l'abbandono dalla WWE, Waltman debutt\u00f2 in TNA il 18 settembre 2002, con il ring-nome di Syxx-Pac. Cominci\u00f2 una collaborazione con i suoi ex tag team partner Scott Hall e BG James; successivamente Waltman ebbe un feud con Jeff Jarrett e Brian Lawler. Il 9 ottobre 2002, Waltman sconfisse altri lottatori per conquistare il vacante TNA X Division Championship, in un ladder match. Ha tenuto il titolo per due settimane prima di perdere contro AJ Styles il 23 ottobre 2002 in un No Disqualification Match. Rimase in TNA fino al novembre 2002. Alcuni dissero che l'abbandono di Waltman fosse stato causato dall'arrivo di Vince Russo.\nWaltman torn\u00f2 in TNA per una sola notte il 18 giugno 2003 durante il primo anniversario pay-per-view della TNA, dove AJ Styles fu il suo partner misterioso, per andare contro Jeff Jarrett e Sting. Successivamente Vince Russo annunci\u00f2 il ritorno definitivo di Waltman, che torn\u00f2 durante il PPV TNA Against All Odds attaccando Jeff Jarrett durante il suo match contro Kevin Nash per il NWA World Heavyweight Championship match con Kevin Nash. Nash, Waltman e Diamond Dallas Page formarono un'alleanza contro i Planet Jarrett (Jarrett, The Outlaw e Monty Brown), che si sciolse quando Nash entr\u00f2 nel mondo del cinema.\nA TNA Hard Justice, Waltman sostitu\u00ec Jeff Hardy, contro Raven dove perse. Il 19 giugno a Slammiversary, Waltman ha partecipato al match a cinque per il NWA World Heavyweight Championship, che perse cadendo alla scala e infortunandosi al tallone. A No Surrender, perse il match contro AJ Styles, con arbitro speciale Jerry Lynn. Di conseguenza, Waltman sfid\u00f2 Lynn a TNA Sacrifice. Ma anche questa vola ad avere la peggio fu Waltman e dopo che Lynn vinse il match, Waltman lo attacc\u00f2 e cerc\u00f2 di infortunarlo alla spalla.\nDopo Sacrifice, Waltman inizi\u00f2 un'alleanza con Alex Shelley, e insieme vinsero la Chris Candido Cup. Come risultato della loro vittoria, Waltman e Shelley la possibilit\u00e0 di combattere per NWA Tag Team Championships a TNA Unbreakable. Tuttavia fu annunciato che Waltman non avrebbe combattuto. Waltman fece un'ultima apparizione a TNA Final Resolution il 15 gennaio 2006, sconfiggendo Raven con l'aiuto di Larry Zbyszko.\nIl 15 settembre 2006, Waltman fece un'apparizione in uno show-house della WWE a Tampa, festeggiando con la DX ed eseguendo con loro, la classica \"DX-Chop\"\nWrestling Society X e National Wrestling Alliance (2006\u20132008).\nNel febbraio 2006, Waltman debutt\u00f2 nella Wrestling Society X. Al tapings WSX lott\u00f2 contro altri nove lottatori in un hard battle royal ladder match, dove sia Waltman che Vampiro vinsero salendo la scala per prendere i contratti WSX. Waltman fu sconfitto da Vampiro, la settimana successiva. Waltman contest\u00f2 la sua sconfitta contro Vampiro che fu attaccato da dietro da Ricky Banderas. In seguito, Waltman sconfisse Human Tornado e Scorpio Sk.\nL'8 luglio 2007, Waltman collabor\u00f2 con Billy Kidman per incoronare i nuovi NWA World Tag Team Champions. Il titolo \u00e8 stato precedentemente reso vacante dal Team 3D dopo che interruppero la loro collaborazione di lavoro con la TNA.\nWaltman riapparve il 14 maggio, a Showcase NWA Wrestling, contro Adam Pearce per il NWA World Heavyweight Championship. Il match fin\u00ec veloce quando Waltman cedette per un infortunio al ginocchio. Waltman alla fine vinse per squalifica, quando venne attaccato dai Real American Heroes, insieme a Pearce. Il 1\u00ba giugno 2008 Waltman e The Sandman lottarono e persero in un match tag team per i NWA Tag Team titles contro gli Illuminati.\nAsistencia Asesoria y Administraction (2007\u20132008).\nNel giugno 2007, Waltman ha ricominciato a lottare nella Asistencia Asesoria y Administraction come membro del team di Konnan. E'stato gestito dalla fidanzata Alicia Webb. Waltman us\u00f2 la theme d'entrata della D-Generation X. Intorno alla met\u00e0 del 2008, diete le spalle a Konnan e cre\u00f2 insieme a Rocky Romero e Alex Koslov la D-Generation Mex, parodia della D-Generation X. In seguito, Waltman ha iniziato un feud con El Zorro.\nCircuito indipendente e breve ritorno alla TNA (2009\u2013presente).\nL'8 agosto 2009 alle GLCW Slamfest, Waltman \u00e8 diventato il nuovo GLCW World Heavyweight Champion dopo aver sconfitto Skull Crusher.\nIl 26 febbraio 2011, Waltman \u00e8 stato inserito nella Pro Wrestling Legends \"Hall of Fame\" di Blaze Jack a Wheeling, Virginia Occidentale la loro evento \"LPW X-Factor 2011\".\nIl 5 marzo 2011 Waltman si riun\u00ec con l'ex D-Generation X: Road Dogg e Billy Gunn nella Syndicate Pro Wrestling a Long Island, New York, dove si infortun\u00f2 gravemente.\nL'8 e 9 ottobre 2012, ha lottato nella Bad Boys of Wrestling Federation in un torneo per incoronare il campione BBFW Caribbean Champion. Sconfisse Krimson in semifinale e Daivari in finale, vincendo il titolo.\nIl 15 marzo 2011, la Chikara ha annunciato che Waltman, annunciato come il 1-2-3 Kid, avrebbe fatto il suo debutto in federazione, il 15 aprile, \u00e8 entrato nel torneo 2011 King of Trios, in coppia con Arik Cannon e Darin Corbin. Il 15 aprile, il Team Minnesota \u00e8 stato eliminato dal torneo al primo match dal Team Michinoku Pro. Il giorno seguente Waltman entr\u00f2 nel torneo Rey de Voladores, sconfiggendo Amazing Red, Frightmare e Obariyon in un four\u2013way elimination match, per arrivare alla finale del giorno successivo. Il 17 aprile, Waltman \u00e8 stato sconfitto da El Generico.\nDopo di che, Waltman, annunci\u00f2 che quello sarebbe stato il suo ultimo anno di wrestling, e che non avrebbe dimenticato l'esperienza nella Chikara.\nL'8 agosto 2012, torna come 1-2-3 Kid, a partecipare al torneo 2012 King of Trios, questa volta in coppia con Aldo Montoya e Tatanka, come \"Team WWF\". Nel loro primo match il 14 settembre, il Team WWF \u00e8 stato sconfitto dal Trio Extreme (Jerry Lynn, Tommy Dreamer e Too Cold Scorpio). Il giorno dopo, 1 -2-3 Kid \u00e8 stato sconfitto da \"Mr. Touchdown\" in un single match, in seguito ad un colpo basso. Il terzo e ultimo giorno del torneo, 1-2-3 Kid e Marty Jannetty un tag-team match. Il 18 novembre, t. 1-2-3 Kid e Jannetty ricevettero la loro title shot il 2 dicembre presso il pay-per-view internet Under the Hood, dove sono stati sconfitti dai campioni in carica, i The Young Bucks (Matt e Nick Jackson). Waltman, ora che operano sotto il suo vero nome, torn\u00f2 nella Chikara l'8 marzo 2013, perdendo contro Hallowicked in un single match.\nIl 4 gennaio 2010, in una puntata speciale, di tre ore di Impact! Waltman e Scott Hall tornarono in TNA, proprio quando Hulk Hogan fece il suo debutto in societ\u00e0. Kevin Nash, Hall e Waltman velocemente riformato la loro alleanza, ma Hogan si teneva fuori dal gruppo, sostenendo che i tempi sono cambiati. A TNA Genesis Waltman, ribattezzato Syxx-Pac, sostitu\u00ec Hall e collabor\u00f2 con Nash dove persero contro Robert Roode e James Storm. Nella successiva edizione di Impact! Hogan, disgustato dalle azioni della Band, ha avuto la sicurezza di licenziare Waltman e Hall da Impact! Zone, dal momento che non erano sotto contratto con la societ\u00e0. Waltman e Hall apparvero la settimana seguente in ogni caso, attaccando Kurt Angle da dietro. La settimana dopo Hall e Waltman tornarono nuovamente, ma questa volta hanno ingaggiato pure il loro amico Kevin Nash. A Destination X Syxx-Pac e Hall affrontato Nash e Eric Young in un tag team match, dove Nash trad\u00ec Yonug per dare la vittoria alla Band. Il trio perse la settimana successiva in un tag team match contro Eric Young, Rob Van Dam e Jeff Hardy. Il 26 aprile Waltman \u00e8 stato trovato nel backstage in una pozza del suo stesso sangue procuratogli dal Team 3D. \u00c8 stato poi riferito che questa sarebbe stata la sua ultima apparizione TNA per un periodo indeterminato, con Eric Young al suo posto nella band. Il 15 giugno 2010, \u00e8 stato riferito che Waltman era stato svincolato dalla TNA.\nSecondo ritorno alla WWE.\nApparizioni sporadiche (2011\u2013presente).\n\u00c8 riapparso in WWE durante la serata del 2 aprile 2011, in cui l'amico Shawn Michaels \u00e8 stato introdotto nella Hall of Fame, raggiungendolo assieme a Triple H e Kevin Nash per congratularsi con lui. I quattro per una serata hanno riformato la Kliq. \u00c8 inoltre riapparso nella puntata numero 1000 di Raw come membro della DX e poco dopo tenta di fare colpo su Trish Stratus.\nIl 7 marzo, ha comunicato tramite twitter, che ha firmato un contratto da leggenda con la WWE.\nDal gennaio del 2014 tutti i membri della D-X sono diventati Heel in diverse storyline (Triple H e HBK attaccando Daniel Bryan rispettivamente a SummerSlam 2013 ed Hell in a Cell 2013, invece Road Dogg e Billy Gunn abbandonando CM Punk durante la puntata di WWE Raw del 13 gennaio in un match che vedeva i New Age Outlaws e Punk contrapposti a i tre membri dello Shield.\nL'8 aprile 2014 era presente insieme a Triple H, Shawn Michaels e Kevin Nash, all'introduzione nella WWE Hall of Fame dell'amico Scott Hall (Razor Ramon).\nSi rivede l'anno successivo nella cerimonia della Hall of Fame, in occasione dell'introduzione di Kevin Nash e il giorno successivo, a WrestleMania 31 intervenendo (insieme ai membri della D-X Road Dogg, Billy Gunn e Shawn Michaels) nel match tra Triple H e Sting, match vinto dal primo, nonostante il successivo intervento nel nWo (Hulk Hogan, Kevin Nash e Scott Hall).\nVita privata.\nWaltman era sposato con una donna di nome Terry. Insieme hanno due figli: un figlio di nome Jesse (nato nel 1992) e una figlia di nome Kaitlyn (nata il 25 gennaio 1995) i due hanno divorziato nel 2002. Nel 2003 Waltman \u00e8 stato fidanzato con Joanie Laurer ex wrestler meglio conosciuta con il ring name Chyna, i due si sono lasciati nel 2004. Nello stesso anno, i due hanno girato un sextape successivamente pubblicato con il titolo \"1 Night in China\"."}
{"id": "788469", "revid": "287204", "url": "https://it.wikipedia.org/wiki?curid=788469", "title": "Iatrogenesi", "text": "Iatrogenesi (dal greco \"iatr\u00f2s\", medico e \"\u03b3\u03ad\u03bd\u03b5\u03c3\u03b9\u03c2\", dalla radice \"\u03b3\u03b5\u03bd-\" di \"\u03b3\u03af\u03b3\u03bd\u03bf\u03bc\u03b1\u03b9\" \"nascere\"; ci\u00f2 che \u00e8 causato dal medico o dalla medicina) indica patologie, effetti collaterali o complicanze dovute a farmaci o a trattamenti medici in generale, risultati errati.\nDa un punto di vista sociologico esistono tre forme di iatrogenesi: clinica, sociale e culturale.\nLa iatrogenesi si riferisce il pi\u00f9 delle volte alle conseguenze negative delle azioni dei medici, ma pu\u00f2 essere riferita anche a errori attribuibili a psicologi, terapeuti, farmacisti, infermieri, dentisti e cos\u00ec via.\nStoria.\nFin dai tempi di Ippocrate \u00e8 noto il potenziale effetto dannoso delle cure mediche.\nIl vecchio detto \"Primum non nocere\" \u00e8 un'importante condizione dell'etica medica, e le sofferenze o la morte causate intenzionalmente o tramite errori evitabili o negligenza sono punite in molte societ\u00e0.\nLo sviluppo della medicina nel ventesimo secolo ha permesso, soprattutto grazie alla scoperta degli antisettici, dell'anestesia e degli antibiotici di ridurre fortemente la mortalit\u00e0 iatrogenica.\nCause della iatrogenesi.\nEsistono diverse cause di iatrogenesi:\nCondizioni di iatrogenesi non derivano sempre da errori medici, come possono essere gli errori chirurgici o la prescrizione di una terapia errata. Infatti a volte sono iatrogeni gli effetti non voluti di alcuni trattamenti medici, come la \u201cterapia radiante\u201d o la chemioterapia, dovuti all'aggressivit\u00e0 degli agenti terapeutici che possono portare a perdita dei capelli, anemia, vomito, nausea, danni cerebrali (come nel caso della somministrazione di neurolettici senza episodi di psicosi, mania o schizofrenia), ecc. La perdita di funzioni dovute all'asportazione di un organo \u00e8 altres\u00ec considerata causa di iatrogenesi, ad esempio il diabete scatenato dall'asportazione del pancreas. \nUn caso raro, ma comunque da considerare \u00e8 quello in cui il farmacista, incapace di decifrare la prescrizione medica anche soltanto perch\u00e9 scritta in maniera non comprensibile, dispensa al paziente un farmaco errato che ne aggrava le condizioni.\nCausa molto comune di iatrogenesi \u00e8 l'interazione tra farmaci; talvolta un medico non verifica tutti i farmaci che il paziente sta assumendo e ne prescrive altri che possono potenziarne o indebolirne l'effetto, o scatenare reazioni allergiche o inaspettate.\nUlteriore causa di iatrogenesi pu\u00f2 essere considerata la resistenza dei batteri alla somministrazione di antibiotici, dovuta fondamentalmente a due fattori: un'eccessiva prescrizione di antibiotici dai parte dei medici anche quando non indispensabili e l'abitudine dei pazienti a interrompere la terapia una volta apparentemente ristabilitisi, anzich\u00e9 prolungarla fino alla completa eradicazione dell'agente patogeno.\nTrattamenti radicali o non testati sono un'altra causa di malattia o morte iatrogena. \u00c8 il caso di quei tipi di approcci medici \u201cdisperati\u201d che erano usati soprattutto in passato, come la lobotomia, la terapia elettro-convulsivante (meglio nota come elettroshock) o la colostomia.\nUn termine collegato sovente a iatrogenesi \u00e8 \u201cospedaliera\u201d. Si tratta di tutte quelle patologie che il malato riporta in seguito alla degenza ospedaliera, caso tipico le infezioni. Le cause pi\u00f9 comuni di infezioni ospedaliere sono da attribuire ad aghi e altri strumenti chirurgici non sterilizzati, o il mancato uso dei guanti per eseguire procedure mediche o dentistiche.\nEsiste una vasta documentazione di epatiti B e C causate da chirurghi e dentisti.\nUna recente causa di terribile iatrogenesi fu l'epidemia del virus Ebola in Sudan e Zaire, dove il riutilizzo sistematico di aghi e siringhe non sterilizzati caus\u00f2 centinaia di vittime.\nIatrogenesi a cascata.\nPer iatrogenesi a cascata si intende una serie di effetti sulla salute del paziente causati da interventi medici volti a risolvere i precedenti infruttuosi tentativi di guarigione.\nEsempio reale quello di un paziente con una severa forma di artrite. In un primo tempo la terapia cortisonica fu efficace, ma l'assunzione prolungata del farmaco caus\u00f2 il primo effetto a cascata: l'insorgere del diabete. Il diabete aument\u00f2 la suscettibilit\u00e0 del paziente verso le infezioni, attivando una tubercolosi polmonare latente. Il trattamento cortisonico fu sospeso e sostituito da terapia con corticotropina, la quale provoc\u00f2 insufficienza renale e osteoporosi, con dolorose fratture spontanee. Seguirono un'insufficienza multiorgano e, inevitabilmente, la morte.\nIncidenza e importanza.\nNegli Stati Uniti il monitoraggio di questo fenomeno \u00e8 molto accurato: la iatrogenesi \u00e8 la terza causa di morte dopo l'infarto e il cancro.\nIn Italia si stima che ogni anno circa 15.000 pazienti presentino denunce contro i medici.\nIn Italia, come in altri paesi, la legislazione prevede che il paziente dia il suo consenso per ogni pratica medica alla quale debba essere sottoposto. Pertanto al chirurgo (come a ogni specialista) \u00e8 richiesto di informare in modo chiaro ed esauriente il paziente del perch\u00e9 verr\u00e0 sottoposta all'intervento, di spiegargli in modo comprensibile anche i dettagli tecnici, le aspettative e gli esiti dell'intervento e soprattutto di soffermarsi e dare risalto (come molta giurisprudenza sottolinea) ai rischi e alle complicanze cui pu\u00f2 andare incontro. Solo cos\u00ec sar\u00e0 considerato valido il consenso informato.\nTuttavia accade che ogni evento negativo (reale o vissuto come tale dal paziente spesso deluso nelle sue aspettative) connesso all'intervento viene inevitabilmente ricondotto a una \"malpractice\" (episodio di malasanit\u00e0) e quindi considerato iatrogeno. E tutto ci\u00f2 costituisce un problema che in alcuni paesi, come gli USA, ha gi\u00e0 profondamente stravolto il rapporto tra paziente, medico e istituti di assicurazione, fino ad arrivare al paradosso della cosiddetta \"medicina difensiva\", cio\u00e8 quella condizione in cui il medico viene portato a considerare il paziente un problema in quanto tale, facendosi influenzare nelle scelte terapeutiche dai timori di rivalsa economica, alterando quindi la base stessa del corretto rapporto medico-paziente."}
{"id": "788471", "revid": "110157", "url": "https://it.wikipedia.org/wiki?curid=788471", "title": "Arrondissement di Eeklo", "text": "L'arrondissement di Eeklo (in olandese \"Arrondissement Eeklo\", in francese \"Arrondissement d'Eeklo\") \u00e8 una suddivisione amministrativa belga, situata nella provincia delle Fiandre Orientali e nella regione delle Fiandre.\nComposizione.\nL'arrondissement di Eeklo raggruppa 6 comuni:\nSociet\u00e0.\nEvoluzione demografica.\n\"Abitanti censiti\""}
{"id": "788472", "revid": "339392", "url": "https://it.wikipedia.org/wiki?curid=788472", "title": "RJ85", "text": ""}
{"id": "788473", "revid": "339392", "url": "https://it.wikipedia.org/wiki?curid=788473", "title": "RJ70", "text": ""}
{"id": "788474", "revid": "339392", "url": "https://it.wikipedia.org/wiki?curid=788474", "title": "RJ100", "text": ""}
{"id": "788475", "revid": "339392", "url": "https://it.wikipedia.org/wiki?curid=788475", "title": "RJ115", "text": ""}
{"id": "788476", "revid": "339392", "url": "https://it.wikipedia.org/wiki?curid=788476", "title": "Avro RJ", "text": ""}
{"id": "788477", "revid": "339392", "url": "https://it.wikipedia.org/wiki?curid=788477", "title": "Avro RJ-100", "text": ""}
{"id": "788478", "revid": "287204", "url": "https://it.wikipedia.org/wiki?curid=788478", "title": "Hitler e il nazismo magico", "text": "Hitler e il nazismo magico \u00e8 un saggio di Giorgio Galli. L'autore indaga nella storia della Germania nazista alla ricerca delle influenze esoteriche che avrebbero influenzato Hitler e la sua pi\u00f9 stretta cerchia di collaboratori. \nSinossi.\nNucleo centrale del saggio \u00e8 l'individuazione di motivazioni occulte alle scelte decisive del vertice nazista, scelte altrimenti inspiegabili secondo le comuni categorie del logico e dell'umanamente tollerabile. Alla base di tali motivazioni c'\u00e8 lo scontro tra le forze primordiali avverse del bene e del male, delle quali forze Hitler e il vertice sarebbero degli iniziati. Il loro operato, sin dagli esordi (e in effetti \u00e8 documentata l'organicit\u00e0 del nascente NSDAP a importanti organizzazioni dell'occultismo) si configurerebbe come sforzo di calare nel politico quelli che sono obiettivi propri dell'occultismo, secondo un piano predeterminato e che troverebbe una sua unitariet\u00e0 nello sviluppo del nazismo, dalle origini alla disfatta finale. \nSecondo tale interpretazione, l'antisemitismo sarebbe il principale di tali obiettivi. In particolare Galli individua nell'attacco tedesco all'URSS del 1941 il tentativo di impadronirsi della Heartland, il cuore mistico dell'Eurasia secondo le teorie di Karl Haushofer."}
{"id": "788479", "revid": "339392", "url": "https://it.wikipedia.org/wiki?curid=788479", "title": "Battaglia di Krimisos", "text": ""}
{"id": "788480", "revid": "339392", "url": "https://it.wikipedia.org/wiki?curid=788480", "title": "Avro RJ-70", "text": ""}
{"id": "788481", "revid": "339392", "url": "https://it.wikipedia.org/wiki?curid=788481", "title": "Avro RJ-115", "text": ""}
{"id": "788484", "revid": "287204", "url": "https://it.wikipedia.org/wiki?curid=788484", "title": "J.League Division 1 2006", "text": "La stagione 2006 \u00e8 stata l'undicesima edizione della J.League Division 1, massimo livello del campionato giapponese di calcio.\nAvvenimenti.\nIl campionato.\nL'inizio del torneo registr\u00f2 l'ascesa degli Yokohama F\u00b7Marinos, soli al comando a punteggio pieno dopo quattro giornate. Dopo quattro giorni and\u00f2 in scena il primo big match del torneo, contro gli Urawa Red Diamonds staccati di due punti: una vittoria per 3-1 proietter\u00e0 questi ultimi in vetta alla graduatoria. Nelle giornate successive i \"Red Diamonds\" diedero avvio alla fuga, inseguiti a breve distanza dai campioni in carica del Gamba Osaka, succedutisi nel frattempo agli Yokohama F\u00b7Marinos nel ruolo di principale concorrente alla lotta al titolo: approfittando di una sconfitta rimediata dalla capolista contro lo Shimizu S-Pulse al nono turno, i detentori del titolo prenderanno in comando solitario della classifica, perdendolo tuttavia dopo una settimana a causa di una sconfitta con l'Albirex Niigata. L'inizio di maggio vide l'ascesa del Kawasaki Frontale che, dopo essere rimasto a ridosso della vetta, approfitter\u00e0 di un calo di rendimento dei \"Red Diamonds\" per portarsi in vetta. Dopo aver respinto un primo attacco del Gamba Osaka (in testa al termine della quattordicesima giornata), il Kawasaki Frontale concluder\u00e0 il girone di andata in testa, a pari merito con gli Urawa Red Diamonds, nel frattempo ripresisi dal calo di rendimento.\nL'inizio del girone di ritorno fu favorevole al Gamba Osaka, che prese immediatamente il comando della classifica: dopo aver ricacciato indietro un aggancio da parte degli Urawa Red Diamonds, la capolista tenter\u00e0 una fuga sino ad ottenere, alla ventiquattresima giornata, un vantaggio di tre punti dai diretti avversari. In quel frangente, tuttavia, la capolista si blocc\u00f2 ottenendo un punto nelle successive sei partite: ne approfittarono gli Urawa Red Diamonds, che nelle ultime quattro gare gestirono il vantaggio accumulato durante il periodo di calo degli avversari (sei punti), ottenendo tuttavia il loro primo titolo all'ultima giornata, grazie ad una vittoria nello scontro diretto. In seguito a tale risultato il Gamba Osaka perse anche il secondo posto in favore del Kawasaki Frontale, che avrebbe quindi beneficiato della nuova normativa regolamentare che avrebbe garantito l'accesso in AFC Champions League per le seconde classificate.\nIl raggiungimento del secondo posto da parte del Kawasaki Frontale determin\u00f2 inoltre la retrocessione diretta del Cerezo Osaka, che un anno prima aveva perso il titolo: dopo un girone di andata negativo, il \"Cerezo\" era riuscito a rimontare lo svantaggio sulle altre pretendenti alla salvezza, raggiungendo il posto valido per i playout a tre gare dalla conclusione del torneo, perdendolo infine all'ultima giornata in favore dell'Avispa Fukuoka, avvantaggiato da una migliore differenza reti. I risultati del doppio confronto con il Vissel Kobe decreteranno infine il declassamento dell'Avispa. Chiuse la classifica il Kyoto Purple Sanga, che gi\u00e0 alla penultima giornata risultava tagliato fuori da ogni possibilit\u00e0 di ottenere la salvezza.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2007\n\u00a0\u00a0\u00a0\u00a0\u00a0 Ammessa alla AFC Champions League 2007\n\u00a0\u00a0\u00a0\u00a0\u00a0 Retrocessa in J.League Division 2 2007\nNote:"}
{"id": "788495", "revid": "110157", "url": "https://it.wikipedia.org/wiki?curid=788495", "title": "H\u00f6rby (comune)", "text": "H\u00f6rby \u00e8 un comune svedese di 14.840 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "788516", "revid": "1645873", "url": "https://it.wikipedia.org/wiki?curid=788516", "title": "Ta\u02bfizz", "text": "Ta\u02bfizz (), \u00e8 una citt\u00e0 dello Yemen, capoluogo dell'omonimo governatorato, a circa un'ora dalla citt\u00e0 di Mokha. La citt\u00e0 si trova a circa 1.400 metri di altitudine, alle pendici della \"montagna della Pazienza\" (Jabal al-Sabr).\nStoria.\nLa citt\u00e0 \u00e8 nominata per la prima volta nel XII secolo, quando Turan Shah, il fratello del Saladino, arriv\u00f2 nello Yemen nel 1173, e a cui si deve la decisione di fortificare la citt\u00e0.\nL'Imam al-Malik al-Mu\u1e93affar Y\u016bsuf, secondo sultano della dinastia dei Rasulidi, nel 1255 fece della citt\u00e0 la sua seconda capitale del regno, dopo Zabid. Ibn Battuta, che visit\u00f2 la citt\u00e0 nel XIV secolo, la descrisse come una delle pi\u00f9 belle citt\u00e0 dello Yemen.\nNel 1546 la citt\u00e0 fu conquistata dai turchi.\nLa citt\u00e0 rimase confinata entro le sue mura, fino al 1948, quando l'Imam Ahmad ne fece la seconda citt\u00e0 dello Yemen, permettendo che si espandesse anche al di fuori dalle mura.\nOggigiorno Ta\u02bfizz \u00e8 la pi\u00f9 importante realt\u00e0 industriale del paese.\nMonumenti e luoghi d'interesse.\nLa citt\u00e0 \u00e8 composta da molti e antichi quartieri, con le case costruite con i tipici mattoni bruni, mentre bianche sono le moschee. Tra esse la pi\u00f9 famosa \u00e8 la moschea \"al-Ashrafiyya\", con i suoi due caratteristici minareti gemelli, che risale al XII secolo. Seguono poi la moschea di \"al-Mu\u02bftabiyya\", risalente al XVI secolo, e la moschea di \"al-Mu\u1e93affar\", ornata da pi\u00f9 di venti cupole, risalente al XIII secolo.\nDa menzionare sono anche la cittadella (\"Qal\u02bfat al-Q\u0101hira\") e il palazzo del governatore, che si trova sulla cima di uno sperone roccioso, 450 metri pi\u00f9 in alto del centro cittadino.\nLe antiche mura cittadine sono ancora visibili nel loro tratto pi\u00f9 meridionale, dove si aprono le porte chiamate \"B\u0101b al-M\u016bs\u0101\" e \"B\u0101b al-Kab\u012br\". Di particolare interesse sono il \"Palazzo dell'Imam A\u1e25mad\" e il \"Palazzo reale di \u1e62al\u0101\u1e25\"; oggi entrambi i palazzi sono sede di musei.\nNei pressi di Ta\u02bfizz si eleva il \"Jabal al-Sabr\" (Montagna della Pazienza), una delle pi\u00f9 alte montagne dello Yemen, che supera i 3000 metri di altezza.\nInfrastrutture e trasporti.\nLa citt\u00e0 \u00e8 ben servita da una rete stradale con il resto del paese e numerose sono le compagnie di trasporto che, dalla stazione di Al-Esace, collegano le principali citt\u00e0. Ta'izz \u00e8 inoltre servita dall'aeroporto internazionale di Ta\u02bfizz.\nEconomia.\nL'economia della citt\u00e0 si basa sul caff\u00e8, che cresce nei terreni intorno alla citt\u00e0, come anche il qat e altre colture. In citt\u00e0 sono presenti industrie manifatturiere del cotone, della conciatura e oreficerie. Ta'izz \u00e8 anche nota nel resto del paese per i suoi formaggi.\nGeografia fisica.\nClima.\nIl clima a Ta'izz \u00e8 piacevole per quasi tutto il tempo, anche se tende ad essere leggermente freddo la mattina presto e durante la notte. La temperatura media nel mese di ottobre \u00e8 di 32 gradi."}
{"id": "788522", "revid": "287204", "url": "https://it.wikipedia.org/wiki?curid=788522", "title": "Tarim (Yemen)", "text": "Tarim (), \u00e8 una citt\u00e0 dello Yemen nel governatorato di Hadramawt. Citt\u00e0 storica nella valle del Hadramawt, \u00e8 famosa come centro di cultura islamica."}
{"id": "788524", "revid": "767487", "url": "https://it.wikipedia.org/wiki?curid=788524", "title": "Yarim", "text": "Yarim (arabo: \u064a\u0631\u064a\u0645\u0627), \u00e8 una citt\u00e0 dello Yemen nel governatorato di Ibb. Posta nella regione degli altopiani, \u00e8 famosa per la \"Moschea Blu\"."}
{"id": "788525", "revid": "118981", "url": "https://it.wikipedia.org/wiki?curid=788525", "title": "Repubblica di Alba", "text": "La Repubblica di Alba fu una repubblica sorella della Prima Repubblica francese che ebbe esistenza brevissima (dal 26 al 28 aprile 1796). Non va confusa con la Repubblica Piemontese e la Repubblica Subalpina, due governi giacobini nati negli anni immediatamente successivi in Piemonte.\nStoria.\nDopo la discesa in Italia del giovane generale Bonaparte al comando dell'Armata d'Italia e le vittoriose battaglie di Montenotte (11/12 aprile), Millesimo (13/14 aprile); e Dego (14 e 15 aprile) e quelle di Ceva e Mondov\u00ec (21 aprile), il 26 aprile 1796 le truppe francesi giunsero sino alla citt\u00e0 di Alba occupandola; subito vi si insedi\u00f2 una municipalit\u00e0 rivoluzionaria guidata dai patrioti Ignazio Bonafous e Giovanni Antonio Ranza.\nVenne proclamata la Repubblica giacobina di Alba, che nei progetti dei due doveva diventare l'avamposto per l'unificazione dell'Italia e della diffusione degli ideali di libert\u00e0 portati dalla Francia. Nelle ore immediatamente successive alla proclamazione della repubblica, Alba impose delle pesanti contribuzioni alle comunit\u00e0 limitrofe, come Guarene, Corneliano e Castagnito; se queste comunit\u00e0 accettarono di sottomettersi, diversamente and\u00f2 a Sommariva Perno, Vezza e Canale, che si rifiutarono di contribuire alla causa repubblicana. Ranza si occup\u00f2 anche del disegno della bandiera della neonata repubblica. Come colori furono scelti il rosso ed il blu, che rappresentano la Francia, e l'arancione, che ricordava l'arancia, simbolo di libert\u00e0 presso la repubblica Francese.\nLa repubblica ebbe vita breve: il 28 aprile, con la firma dell'armistizio di Cherasco a palazzo Salmatoris, Vittorio Amedeo III di Savoia recuperava Alba. Conseguentemente al trattato, il generale Signoris entr\u00f2 in citt\u00e0 e ne riprese facilmente il comando. Ignazio Bonafous, fatto prigioniero, nel tentativo di salvarsi scrisse al re per scagionarsi dalle accuse.\nTuttavia, pur riprendendo Alba e mantenendo ancora il controllo di Torino, a causa delle sconfitte subite il re dovette cedere ai francesi le fortezze di Cuneo, Ceva, Alessandria e Tortona, concedendo inoltre il libero passaggio delle truppe napoleoniche attraverso il Piemonte per continuare la guerra contro l'Austria. Con la battaglia di Lodi, il 10 maggio 1796, e la sconfitta del generale austriaco Jean-Pierre de Beaulieu, Napoleone si apr\u00ec la strada per la conquista di Milano. Infine, il 15 maggio 1796, con il trattato di pace di Parigi, la Contea di Nizza e il Ducato di Savoia passarono dal Regno di Sardegna alla Francia."}
{"id": "788526", "revid": "436907", "url": "https://it.wikipedia.org/wiki?curid=788526", "title": "Adrenaline", "text": "Adrenaline \u00e8 il primo album in studio del gruppo musicale statunitense Deftones, pubblicato il 3 ottobre 1995 dalla Maverick Records.\nDescrizione.\nTre brani del disco, \"Root\", \"7 Words\" e \"Engine No. 9\", sono in realt\u00e0 rifacimenti di canzoni del demo \"(Like) Linus\" del 1993. \"Adrenaline\" viene ritenuto uno degli album iniziatori delle coordinate musicali del genere nu metal. Il critico musicale Piero Scaruffi lo ha inserito al 33\u00ba posto nella sua classifica dei migliori album metal di tutti i tempi.\nIl brano \"Engine No. 9\" \u00e8 stato reinterpretato dal vivo anche dai Korn, mentre i Suicide Silence hanno registrato una cover in stile deathcore, inserita nell'EP \"Green Monster\" (2008).\nPromozione.\nDall'album non \u00e8 stato estratto alcun singolo per il commercio, ma sono usciti in via promozionale i brani \"7 Words\" e \"Bored\", mai trasmessi dalle radio e dalle TV musicali. A causa della scarsa pubblicit\u00e0 che ricevette, inizialmente il disco vendette un numero esiguo di copie. In seguito per\u00f2, con il crescere della popolarit\u00e0 del gruppo, le vendite aumentarono, tanto che \"Adrenaline\" fu certificato disco di platino dalla RIAA e rimane, insieme ai successivi \"Around the Fur\" e \"White Pony\", l'album di maggior successo del gruppo."}
{"id": "788528", "revid": "1318658", "url": "https://it.wikipedia.org/wiki?curid=788528", "title": "Zabid", "text": "Zabid (), \u00e8 una citt\u00e0 dello Yemen occidentale nel governatorato di al-Hudayda. \u00c8 una delle citt\u00e0 pi\u00f9 antiche dello Yemen, di cui fu capitale tra il XIII e il XV secolo. Durante lo stesso periodo fu anche centro di cultura arabo e musulmano grazie alla famosa Universit\u00e0 di Zabid.\nLa citt\u00e0 \u00e8 circondata da una cerchia muraria parzialmente conservata, nella quale si aprono quattro porte: \nEssa \u00e8 suddivisa in quattro quartieri: il quartiere dei commercianti, quello degli studenti delle scuole coraniche, quello dei dignitari e quello degli artigiani.\nVi sono 29 moschee e 53 scuole coraniche. Le moschee pi\u00f9 importanti sono la moschea di \"al-Ash\u0101\u02bfir\", costruita nell'VIII secolo, e la Grande Moschea di Zabid, costruita nel XVI secolo al tempo del sultano ziyadide al-\u1e24usayn b. Sal\u0101ma (r. 983-1012/373-402).\nZabid, che \u00e8 una delle citt\u00e0 sante dell'islam, \u00e8 stata dichiarata patrimonio dell'umanit\u00e0 dall'UNESCO nel 1993."}
{"id": "788529", "revid": "767487", "url": "https://it.wikipedia.org/wiki?curid=788529", "title": "Frode alla legge", "text": "Il contratto in frode alla legge (1344 CC) \u00e8 un contratto che viene usato per eludere l'applicazione di una qualsiasi norma anche non imperativa. Nel caso del contratto in frode alla legge l'ordinamento considera illecita la causa e quindi ex art.1418 CC il contratto \u00e8 nullo."}
{"id": "788535", "revid": "1573940", "url": "https://it.wikipedia.org/wiki?curid=788535", "title": "Zinjibar", "text": "Zinjibar (arabo: \u0632\u0646\u062c\u0628\u0627\u0631\u0627), \u00e8 una citt\u00e0 dello Yemen nel governatorato di Abyan. La citt\u00e0 si trova nella costa sud-est del Paese ed \u00e8 stata capitale del Sultanato di Fadhli."}
{"id": "788537", "revid": "1543377", "url": "https://it.wikipedia.org/wiki?curid=788537", "title": "Distretto di \u010cesk\u00e1 L\u00edpa", "text": "Il distretto di \u010cesk\u00e1 L\u00edpa (in ceco \"okres \u010cesk\u00e1 L\u00edpa\") \u00e8 un distretto della Repubblica Ceca nella regione di Liberec. Il capoluogo di distretto \u00e8 la citt\u00e0 di \u010cesk\u00e1 L\u00edpa.\nSuddivisione amministrativa.\nIl distretto conta 57 comuni:"}
{"id": "788538", "revid": "547034", "url": "https://it.wikipedia.org/wiki?curid=788538", "title": "Gabriele Camozzi", "text": "La famiglia.\nAppartenente alla famiglia Camozzi De\u2019 Gherardi, una delle pi\u00f9 influenti della nobilt\u00e0 locale, fu iniziato agli studi nei migliori collegi lombardi. Terminati gli studi con la laurea, conseguita presso l'Universit\u00e0 degli Studi di Pavia, si avvicin\u00f2 agli ambienti mazziniani e rivoluzionari, volti alla liberazione dell'Italia.\nIn quegli anni conobbe Alba Coralli, con cui condivise ideali, passioni politiche ma anche sentimentali, tanto da prenderla in sposa.\nIl patriota.\nPartecip\u00f2 attivamente ai primi moti rivoluzionari, situazione che gli cost\u00f2 l'esilio.\nNel corso del 1848 fu convinto da Giuseppe Mazzini a verificare, con Vittore Tasca, la disponibilit\u00e0 della gente a fare ripartire la rivolta contro gli austriaci nel bergamasco e nell'intero Regno Lombardo-Veneto.\nFu per\u00f2 costretto a desistere dai suoi intenti dall'esito negativo della sua indagine.\nNel febbraio 1849 fu incaricato dal ministro del regno di Sardegna, Pier Dionigi Pinelli, per la preparazione di un piano insurrezionale, rimasto per\u00f2 inattuato.\nIl mese successivo, alla ripresa della prima guerra d'indipendenza, Gabriele Camozzi ricevette un nuovo incarico, questa volta al fine di radunare volontari nella citt\u00e0 di Brescia per poter attaccare il nemico austriaco alle spalle.\nMa, ancor prima di raggiungere la citt\u00e0, avvennero tumulti tra la popolazione ed i soldati.\nIl Camozzi allora decise, il 25 marzo, di passare per Bergamo dove, alla guida di circa 300 bersaglieri, attacc\u00f2 gli austriaci asserragliati nella rocca.\nRiusc\u00ec ad assumere il controllo della citt\u00e0 instaurando un governo in nome dei Savoia.\nQuando tutto sembrava volgere per il verso giusto, anche grazie all'apporto di un'ottantina di volontari raccolti dal fratello Giovan Battista, dovette sospendere gli attacchi a causa della mancanza di pezzi d'artiglieria.\nIl giorno successivo per\u00f2 arriv\u00f2 la notizia della sconfitta di Carlo Alberto a Novara, fatto che sanc\u00ec la resa sabauda ed il termine delle ostilit\u00e0, con gli austriaci che riacquisirono il controllo sulla Lombardia e sulla citt\u00e0 orobica.\nLa successiva repressione, volta ad imprigionare e fucilare chiunque fosse trovato in possesso di armi e sospettato di cospirazione, costrinse Gabriele Camozzi ad una fuga in Svizzera.\nLa liberazione di Bergamo.\nUna decina di anni pi\u00f9 tardi, nel 1859, la seconda guerra d'indipendenza port\u00f2 un'altra occasione per ottenere la liberazione di Bergamo, e Gabriele Camozzi non se la lasci\u00f2 sfuggire, arruolandosi tra le file dei Cacciatori delle Alpi in appoggio all'esercito sabaudo.\nPromosso maggiore, spian\u00f2 la strada per l'entrata trionfante di Garibaldi nella citt\u00e0 orobica l'8 giugno 1859, evento che sanc\u00ec l'annessione al Piemonte.\nFu comandante della Guardia Nazionale a Palermo durante la \"rivolta del sette e mezzo\".\nMor\u00ec nel 1869, a soli 46 anni, dopo avere ricoperto il ruolo di deputato nel parlamento di Torino per ben tre legislature.\nLa moglie Alba contribu\u00ec all\u2019apertura del Museo Risorgimentale Dalminese, che raccogli i cimeli appartenuti al patriota. \nL'8 settembre 1912 venne inaugurato il busto dedicato a Gabriele Camozzi, opera dello scultore Giuseppe Siccardi (1883-1956)."}
{"id": "788539", "revid": "6923", "url": "https://it.wikipedia.org/wiki?curid=788539", "title": "Ripoll\u00e8s", "text": "Il Ripoll\u00e8s (nome ufficiale in lingua catalana; in spagnolo \"Ripoll\u00e9s\") \u00e8 una delle 41 comarche della Catalogna, con una popolazione di 26.400 abitanti; suo capoluogo \u00e8 Ripoll, cui deve il nome.\nAmministrativamente fa parte della provincia di Girona, che comprende 8 comarche."}
{"id": "788544", "revid": "287204", "url": "https://it.wikipedia.org/wiki?curid=788544", "title": "Giorgio Jannone", "text": "Biografia.\nLaurea in economia e commercio ed in scienze politiche. Dottore commercialista, giornalista pubblicista, revisore contabile. \u00c8 stato Amministratore delegato e Presidente delle Cartiere Paolo Pigna Spa. \u00c8 stato esponente de Il Popolo della Libert\u00e0, precedentemente di Forza Italia.\nGi\u00e0 Segretario Provinciale di Bergamo.\nNella XII Legislatura ha fatto parte della 4\u00aa Commissione permanente difesa, della 6\u00aa Commissione permanente finanze ed \u00e8 stato Vice presidente del suo Gruppo parlamentare.\nNella XIV Legislatura \u00e8 stato membro del Direttivo e Tesoriere del Gruppo Forza Italia ed \u00e8 stato membro della 6\u00aa Commissione permanente finanze e delle Commissione parlamentare di vigilanza sull'anagrafe tributaria.\nNelle elezioni politiche del 2006 (XV Legislatura) \u00e8 eletto alla Camera nella lista di Forza Italia nella IV Circoscrizione Lombardia 2. \u00c8 membro del Direttivo del Gruppo parlamentare di Forza Italia. Membro della 6\u00aa Commissione permanente finanze.\n\u00c8 eletto nel 2008 per la quarta legislatura e fa parte del Gruppo parlamentare del Popolo della Libert\u00e0.\nNella XVI Legislatura \u00e8 Presidente della Commissione Bicamerale di controllo sulle attivit\u00e0 degli enti gestori di forme obbligatorie di previdenza e assistenza sociale e membro della 6\u00aa Commissione permanente finanze.\n\u00c8 uno dei 26 parlamentari o ex parlamentari che ha deciso di ricorrere contro la Camera dopo la decisioni del passaggio per il vitalizio al sistema contributivo e l'aumento dell'et\u00e0 per ottenerlo.\nTale ricorso \u00e8 stato ritirato immediatamente nei giorni successivi alla presentazione."}
{"id": "788545", "revid": "767487", "url": "https://it.wikipedia.org/wiki?curid=788545", "title": "Squadra antimafia", "text": "Squadra antimafia \u00e8 un film italiano del 1978 per la regia di Bruno Corbucci ed \u00e8 il quarto capitolo della saga poliziesca di Nico Giraldi interpretato da Tomas Milian.\nTrama.\nVenticello ed alcuni suoi compari inscenano il \"colpo del guardone\"; una donna si spoglia davanti alla finestra e mentre il guardone ammira, i ladri ripuliscono l'appartamento.\nNei negozi di borgata un siciliano di nome Masino va a riscuotere il pizzo, entrato nel negozio del barbiere trover\u00e0 il maresciallo che gli far\u00e0 la pettinatura alla \"Taxi Driver\", cio\u00e8 gli lascer\u00e0 una striscia di capelli solo al centro del capo.\nDopo un lungo inseguimento riuscir\u00e0 ad arrestarlo.\nNel carcere di Viterbo \u00e8 scoppiata una rivolta ed un sicario travestito da poliziotto uccide un mafioso italo-americano, Giacomo La Rosa, che aveva accusato il padrino di New York.\nIl commissario Tozzi propone a Nico di rivestire i panni di Nico il Pirata; il maresciallo, da giovane, era un ladruncolo soprannominato cos\u00ec, dove inscener\u00e0 una rapina ad una sala scommesse.\nViene arrestato e condotto in carcere ove evader\u00e0 grazie all'aiuto di Tozzi, che vuole che vada negli Stati Uniti per indagare sul padrino.\nNico pedina don Girolamo Giarra e per avvicinarlo diventa cameriere di un ristorante di Little Italy molto frequentato dal boss, ove lavora Salvatore, un immigrato napoletano.\nIn occasione della celebrazione eucaristica in ricordo della madre del boss, Nico sventer\u00e0 un attentato alla persona di questi e diventer\u00e0 un suo luogotenente. Intanto Maria Sole Giarra, figlia del Don, s'innamora di Nico.\nNico viene mandato dal boss a Las Vegas per scoprire il mandante dell'attentato, e qui scoprir\u00e0 la verit\u00e0: don Girolamo aveva ordinato di far uccidere dal suo uomo di Las Vegas Giacomo La Rosa e l'uomo di Las Vegas, a sua volta, aveva mandato il sicario in chiesa per uccidere il boss. L'uomo di Las Vegas si suicider\u00e0 con l'arma di Nico ed egli verr\u00e0 condannato a morte; per sfuggire alla pena capitale, Nico confida al direttore del carcere di essere un agente italiano sotto copertura, e per dimostrarlo chiede di chiamare telefonicamente il 2424, un numero speciale che Tozzi disse a Nico di utilizzare in caso di necessit\u00e0. La telefonata viene intercettata dagli uomini di Don Girolamo, che scoprono cos\u00ec la sua identit\u00e0 e ingannano Nico dicendo che il Commissario Tozzi era morto in un incidente. Nico viene condotto nella camera a gas e viene giustiziato. Per\u00f2 la morte viene solo inscenata, in quanto Don Girolamo, con l'aiuto del prete che informa Nico, del boia che sostituisce le pillole e del medico che ne constata la finta morte, recupera il suo corpo non per salvarlo ma perch\u00e9 lo vuole uccidere di persona per via che \u00e8 un poliziotto, ma Nico grazie all'aiuto del fido Salvatore riuscir\u00e0 a consegnare il boss nelle mani della giustizia.\nNico tornato a Roma sar\u00e0 ancora perseguitato da Maria Sole Giarra, che Nico non pu\u00f2 sopportare per via della sua bruttezza."}
{"id": "788558", "revid": "767487", "url": "https://it.wikipedia.org/wiki?curid=788558", "title": "More Metal Marathon", "text": "More Metal Marathon \u00e8 il secondo album dei The Heavy's, uscito il 4 ottobre 1992 per l'etichetta discografica Ariola Records."}
{"id": "788560", "revid": "486946", "url": "https://it.wikipedia.org/wiki?curid=788560", "title": "Excelangue", "text": ""}
{"id": "788561", "revid": "486946", "url": "https://it.wikipedia.org/wiki?curid=788561", "title": "Smogo", "text": ""}
{"id": "788562", "revid": "486946", "url": "https://it.wikipedia.org/wiki?curid=788562", "title": "Smogogo", "text": ""}
{"id": "788563", "revid": "486946", "url": "https://it.wikipedia.org/wiki?curid=788563", "title": "Rhinocorne", "text": ""}
{"id": "788564", "revid": "486946", "url": "https://it.wikipedia.org/wiki?curid=788564", "title": "Rhinoferos", "text": ""}
{"id": "788565", "revid": "486946", "url": "https://it.wikipedia.org/wiki?curid=788565", "title": "Leveinard", "text": ""}
{"id": "788566", "revid": "76963", "url": "https://it.wikipedia.org/wiki?curid=788566", "title": "Giuseppe Augusto Tuccimei", "text": "Biografia.\nAcceso esponente di parte cattolica, avvers\u00f2 in tutto la teoria darwiniana dell'evoluzionismo.\nDottore in medicina e chirurgia, dottore in Scienze naturali e in Diritto canonico poi professore in diversi atenei (nella facolt\u00e0 di Filosofia della Pontificia Universit\u00e0 Lateranense) e licei romani, membro della Pontificia Accademia de' Nuovi Lincei e di quella d'Arcadia, fu decorato della commenda dell'Ordine di San Gregorio Magno per meriti civili su proposta del cardinale vicario.\nA lui la citt\u00e0 di Roma dedic\u00f2 una via ed una scuola.\nNacque il 19 febbraio 1851 a Roma da Enrico (1817-1872) e Anna Maria Annibaldi (1823-1859). Suo padre era un noto e valente avvocato rotale, sua madre discendente di una illustre famiglia romana. Quinto di dieci fratelli, perse la madre alla tenerissima et\u00e0 di otto anni e crebbe quindi con la sola, sebbene forte, figura paterna. I suoi ascendenti erano legati moltissimo al Romano Pontefice e alla Chiesa cattolica, da sempre, ad \u201ceffusionem sanguinis\u201d, e di conseguenza Giuseppe \u201cincarn\u00f2 in s\u00e9 la santa tradizione di sua cristiana, pia e cattolica famiglia\u201d (come scrive il padre Bellino Carrara nel suo \"Scienza e fede splendenti nel prof. comm. Giuseppe Tuccimei\" estratto dagli atti della Pontificia Accademia Romana dei Nuovi Lincei, anno LXIV, serie II, vol. II., Roma 1916). Allorch\u00e9 avvenne il prematuro lutto del padre, Giuseppe si occup\u00f2 degli \u201cinteressi de' suoi numerosi fratelli e sorelle e li regol\u00f2 con ammirabile sentimento di giustizia\u201d, infatti, \u201ctenendolo in grande stima i suoi molti fratelli e sorelle si abbandonavano con piena fiducia in lui per ci\u00f2 che riguardava gli affari e l'amministrazione di famiglia, che assunse alla morte del padre, avendo solo 21 anno d'et\u00e0\u201d (vedi p.B. Carrara op. cit. e Augusto Persichetti \"Commemorazione del Prof. Giuseppe Tuccimei\" letta in Arcadia il 23 gennaio 1916, estratto dal Giornale Arcadico, 1916, fasc. IV e V, Roma Tipografia Cuggiani).\nOpere principali di Scienze naturali.\nIl suo esordio avvenne con la pubblicazione nel 1878 della commemorazione del Padre Angelo Secchi, presidente della Pontificia Accademia Romana dei Nuovi Lincei, di cui Giuseppe Tuccimei fu discepolo. L'anno seguente eccolo a scrivere sulla Phylloxera vastatrix, in un saggio entomologico che espone le ricerche di Jules \u00c9mile Planchon su tale argomento. Un altro anno trascorse e finalmente vide la luce il suo primo lavoro sulla geologia: \"I colli plioceni di Magliano Sabina\", in cui descrive con precisione la serie dei terreni plioceni dei dintorni di Magliano, sulla sponda sinistra della valle del Tevere, e in cui redige un elenco dei fossili, per lo pi\u00f9 molluschi, raccolti da lui stesso. Questa memoria colm\u00f2 la lacuna esistente allora fra il pliocene conosciuto alla base dei monti Cornicolani e i terreni pliocenici di Calvi. Un altro lavoro, che riguarda la tettonica e la paleontologia della catena montuosa sabina, \u00e8 datato 1883 e venne stampato nel II vol. di quell'anno del Bollettino della Societ\u00e0 Geologica Italiana: Sulla struttura e sui terreni che formano la catena di Fara Sabina. Lo scritto risult\u00f2 essere \u201cimportante, perch\u00e9, in seguito ai fossili da lui raccolti, i monti della Fara, che fino ad allora erano riguardati come di formazione cretacica, e tali segnati in tutte le carte geologiche edite fino a quel tempo, risultarono invece spettare al Lias medio e superiore\u201d. Si devono considerare i lavori posteriori \"Il sistema liassico di Roccantica e i suoi fossili\", stampato dal Bollettino della Societ\u00e0 Geologica Italiana, e \"Note stratigrafiche sopra la formazione secondaria dei monti Sabini\". Nel primo, che \u00e8 quasi del tutto paleontologico, vi si trovano indicati, con determinazioni precise, i fossili ritrovati nei tre piani del Lias e vi \u00e8 descritta una nuova specie di ammonitide, la Lytoceras sabinum.\nLa regione sabina fu di notevole interessamento per il Tuccimei, tanto che scrisse altre opere considerate tutt'oggi di grande attenzione e materia di studio: Sopra le cavit\u00e0 naturali dei monti Sabini, del 1886; \"Bradisismi della regione sabina\", del 1888; \"Sul villafranchiano della Sabina\", scritto tra il 1889 ed il 1890, dove sono indicati e descritti i fossili, in gran parte di mammiferi e molluschi, raccolti dallo stesso autore; \"Sulle formazioni littorali plioceniche addossate alle falde dell'Appennino sabino\", datato 1889; \"Resti di Arvicola nel pliocene lacustre della Sabina\", del 1893; e, infine, nel 1893 pubblic\u00f2 \"Sopra alcuni cervi della Sabina e della provincia di Roma\".\nNel 1891 present\u00f2 un lavoro \u201cassai interessante, molto ben condotto, che [...] merit\u00f2 al Tuccimei, su speciale proposta dell'Accademia Reale dei Lincei un premio dal Ministero della Pubblica Istruzione\u201d (Romolo Meli, \"Prof. Comm. Giuseppe Tuccimei\", necrologie, estratto dal \u00abBollettino della Societ\u00e0 Geologica Italiana\u00bb, vol. XXXV 1916): \"Alcuni mammiferi fossili della provincia umbra e romana\". Qui descrive i resti di Mastodon arvernensis, rinvenuti a Nera Montoro nel 1857 in un terreno di propriet\u00e0 del Marchese Patrizi, e quelli di elefante (Mammuthus meridionalis) estratti nello stesso terreno nel 1889, ma anche altri di Elephas antiquus della vallata del Tevere, nonch\u00e9 di Castor fiber della Sabina, e quelli di Hyppopotamus major, Rhinoceros etruscus, Equus Stentonius della valle del Farfa.\nContro Darwin.\nSulla polemica a Darwin occorre una premessa ripresa dal P. Carrara \u201cnon \u00e8 possibile che chi ama sinceramente e con ardore la verit\u00e0, possa soffrire in pace di vederla impugnata ed assalita o possa tollerarne il suo travisamento, e non impugni anzi egli stesso l'arma per difenderla e per abbattere gli errori contrari. Questo appunto fece il nostro Tuccimei. Egli non seppe solo associare armonicamente in s\u00e9 scienza e fede, ma l'ardente suo amore per l'una e l'altra lo port\u00f2 ad una vigorosa e non interrotta lotta per la difesa dell'una e dell'altra. [...] Le sue svariate pubblicazioni scientifico-apologetiche, e scientifico-religiose polemiche non la cedono punto n\u00e9 in numer\u00f2 n\u00e9 in merito a quelle puramente scientifiche ed originali. [...] Vi si ammira il coraggio, la intrepida sicurezza delle verit\u00e0 che il milite invitto difende, in lui generata dalla convinzione pi\u00f9 intima delle medesime. Colla forza della verit\u00e0 da lui cos\u00ec intimamente posseduta vibra colpi efficaci all'avversario che conquide ed abbatte pur senza offenderlo, coi fatti e col ragionamento rendendo chiara ed evidente la verit\u00e0 che propugna. Il Tuccimei era un grande naturalista ma anche vero e buon filosofo. [...] Vi furono a suo tempo molti falsi scienziati, che invece di diffondere la luce della verit\u00e0, dilatavano le tenebre dell'errore, e precisamente in quelle stesse scienze naturali, nelle quali egli si segnal\u00f2 come specialista. [...] Tutti questi falsi scienziati chiama il Tuccimei anarchici di pensiero. \u00abCostoro\u00bb soggiungeva \u00abliberatisi dalle morse della logica, sono giunti ad imporre ogni pi\u00f9 strana deduzione, ogni pi\u00f9 balzano capriccio del loro cervello, solo che questo possa in qualche modo ferire i vecchi, ma santi ideali della fede e morale\u00bb\u201d.\nEcco dunque che vennero editi opuscoli come \"Le Cause efficienti e le Cause finali\", nel quale affronta a spada tratta Ernst Haeckel, in particolare il suo ultimo libro \"Gli Enigmi dell'Universo\". Dove per\u00f2 il Tuccimei si mostr\u00f2 gran polemista fu senza alcun dubbio nelle sue pubblicazioni contro l'evoluzionismo. Egli fu indubbiamente per buoni trent'anni il martello di tutti gli evoluzionisti, primo fra tutti Darwin e seguaci. Il Tuccimei trov\u00f2 che tale teoria dominava in tutte le scienze naturali, quasi fosse l'unica via per risolvere il problema, la vide anzi estesa a tutti i rami del sapere, a bandiera del progresso; e chi ad essa non si sottometteva sarebbe stato bandito dal novero dei dotti. Le principali opere di Giuseppe Tuccimei contro questa teoria sono la \"Teoria dell'evoluzione e il problema dell'origine umana\" (1897), conservata nelle memorie dell'Accademia dei Lincei, la \"Teoria dell'evoluzione nei suoi rapporti con le credenze cattoliche\" (1900), \"La Decadenza di una teoria\" (1908), \"Storia dell'evoluzione da Darwin sino al presente\" (1915), e poi gli articoli \"le idee degli evoluzionisti\" nella Rivista Internazionale di Scienze Sociali (1900), e \"l'evoluzionismo di certi cattolici\" nell'Unit\u00e0 Cattolica del 3 giugno 1910. Seguono poi trentaquattro titoli contenuti nella Rivista Internazionale di Roma: la \"Teoria dell'evoluzione e le sue applicazioni\"; \"I pretesi articoli di fede dei moderni materialisti\"; \"una questione pregiudiziale a proposito dell'Evoluzione\"; \"Un nuovo libro ed una polemica antica\"; \"L'antichit\u00e0 dell'uomo e la critica materialistica\"; \"Un preteso organo rudimentale nel cervello umano\"; \"Gli istinti secondo la teoria dell'Evoluzione\"; \"i fattori dell'evoluzione\"; \"l'Evoluzione sperimentale\"; \"il tempo e lo spazio della funzione del cervello\"; \"una nuova forma della Teoria dell'Evoluzione\".\n\u201cIn un articolo intitolato fra Darwin e De Vries pubblicato nella stessa Rivista Internazionale di Scienze Sociali scrive: \u00abQuando certe verit\u00e0 sono oggetto di controversia per quanto appoggiate ad ogni sorta di argomenti, non \u00e8 mai troppo il ripeterle e l'inculcarle. Tale \u00e8 la sorte che tocca alle questioni che si aggirano intorno all'ipotesi dell'evoluzione\u00bb\u201d (da p.B.Carrara op. cit.).\nMa la questione era pi\u00f9 lunga e complicata di quello che oggi pu\u00f2 sembrarci, moltissimi cattolici erano disorientati, anche all'interno dello stesso clero romano. Fu questa situazione che spinse il Tuccimei alla fondazione di un'apposita cattedra apologetica nel Seminario Romano. \u201cPrepariamo al proposito di un ordinamento fecondo -dice Giuseppe Tuccimei nel Suo \"la Teoria dell'Evoluzione e il problema dell'origine umana\"- con letture, conferenze, periodici, riunioni, e soprattutto con la scuola. \u00c8 tempo ormai di dar vita a una istituzione superiore, nella quale le scienze positive, senza preconcetti e scevre da sofismi, da errori, da ipotesi gratuite, possano insegnarsi e divulgarsi con fine apologetico a difesa delle pi\u00f9 importanti verit\u00e0 e del sicuro patrimonio delle nostre credenze. [..] Pensiamo soprattutto, che vi \u00e8 un Clero intelligente, volenteroso ed attivo che combatterebbe volentieri, ma al quale mancano talora le armi idonee alla lotta e una conveniente ed opportuna preparazione. [...] \u00c8 quest'opera di riparazione, per la quale la gloria \u00e8 serbata a chi sapr\u00e0 cominciarla e recarla a compimento; \u00e8 opera non solo altamente scientifica e religiosa, ma anche, e per ci\u00f2 stesso, civile e sociale\".\nQuesta gloria venne riservata a lui stesso dal Cardinale Vicario, che, assieme all'approvazione del Prefetto degli studi, fond\u00f2 nell'Istituto del Seminario Romano il Corso di Conferenze di Apologia Scientifica. Dal 1905 al 1908 tenne ben quarantaquattro di quelle conferenze con fervore di credente e sicura coscienza di scienziato, scrutando ipotesi, frugando errori e pregiudizi con tale efficacia e contemperanza di ragioni e fatti, che gli stessi avversari, cui giungeva l'eco di quelle discussioni, ne rimasero ammirati. Questo perch\u00e9 egli sapeva e conosceva ed era la corrente del pubblico andamento scientifico: tenne, difatti, una discorso alla Pontificia Accademia della Concezione pubblicato poi nel periodico \"Gli Studi in Italia\" dal titolo: \"I progressi delle Scienze Naturali nel 1880\". Questo lavoro dimostra con quanta accuratezza seguisse il movimento o progresso della Fisica, della Chimica, della Zoologia, della Fisiologia, Botanica, Mineralogia, Geologia, Paleontologia e di altri rami, che scaturiscano dal ceppo delle Scienze Naturali. Ma sopra ogni altra cosa egli desiderava che anche i suoi alunni fossero al corrente del vero progresso scientifico.\nFu questo che lo spinse alla fondazione di un Museo di Storia Naturale nel pontificio Seminario Romano, cui dedic\u00f2 tutte le sue cure ed il suo tempo libero. Per questo museo seppe ottenere cospicui doni ed i fondi necessari agli acquisti del copioso materiale tanto che all'epoca formava uno dei pi\u00f9 ricchi, ben disposti e ben classificati gabinetti di storia naturale. Le collezioni esposte in quel museo dimostrano la cultura scientifica del Tuccimei nelle varie parti della storia naturale e l'amore che provava per le scienze dal lui coltivate. Il Padre Carrara lo chiama \u201cmonumento della sua attivit\u00e0 scientifica e dell'amore alla scienza\u201d e afferma l'Aquilanti (Francesco Aquilanti, \"Cenni Biografici del prof. Giuseppe Tuccimei romano\", necrologio, Roma 1915) che egli \u201ctre amori coltiv\u00f2 nobilissimi, la famiglia, il Museo di Scienze Naturali per opera sua istituito all'Apollinare, e la Chiesa\u201d. Del Museo naturale si ricorda anche Paolo Tuccimei, nipote ed allievo di Giuseppe: \u201cla scuola aveva un bellissimo museo di storia naturale (dove il prof. Tuccimei passava una gran parte della giornata), con una gigantesca tigre del Bengala, un enorme pescecane sospeso al soffitto, ed una collezione infinita di vertebrati, farfalle, coleotteri, ditteri, ecc., ed un magnifico erbario raccolto personalmente dal prof. Tuccimei nelle sue vacanze estive\u201d.\nLa fondazione del Museo di Storia Naturale rientr\u00f2 in quei \u201cmeriti scientifici\u201d che gli valsero il cavalierato dell'Ordine di San Gregorio Magno, concessogli dal Papa Leone XIII, su proposta del Cardinale Vicario, nel 1893. Grado che gli venne poi elevato a commendatore nel 1908 da San Pio X. L'onorificenza di San Gregorio Magno venne subito dopo quella del Santo Sepolcro di Gerusalemme.\nCariche e ruoli.\nPer questo suo ottimo carattere e per la sua grande cultura venne eletto presidente del Comitato del Rione Parione dell'Unione Romana per le elezioni amministrative di Roma; presidente del comitato parrocchiale di San Lorenzo in Lucina e poi di quello di Sant'Agostino; nel 1880 \u00e8 presidente per la sezione delle Scienze Naturali dell'Accademia Pontificia dell'Immacolata Concezione, dove era stato accolto nel 1875 come socio di merito; vicepresidente della sezione di Scienze naturali della Societ\u00e0 Cattolica Italiana per gli studi scientifici (1899); nel 1892 fu socio fondatore della Societ\u00e0 Zoologica Italiana come anche della Societ\u00e0 Geologica Italiana della quale fu segretario dal 1881, il primo anno d'esistenza. Appartenne come socio aggiunto fin dal maggio 1878 alla gi\u00e0 ricordata Pontificia Accademia Romana de' Nuovi Lincei, nominato socio ordinario a pieni voti nell'adunanza del 28 gennaio 1883, senza nemmeno passare per il grado di \u201csocio corrispondente\u201d. Fece poi parte dell'Accademia d'Arcadia (1885) con il nome di Epimaco Segesteo; della Reale Accademia Francesco Petrarca di Arezzo; della Reale Accademia Valdarnese del Poggio di Montevarchi (1884); della Reale Accademia degli Zelanti di Acireale in Sicilia (1893); dell'Accademia di Religione Cattolica Romana (1896); socio della Societ\u00e0 Storica Volsinese (1890); socio della Societ\u00e0 Geologica del Belgio e socio corrispondente nel 1893 della Societ\u00e0 Zoologica del Belgio. Fu anche membro, giovanissimo, del comitato romano per festeggiare il giubileo di Papa Pio IX."}
{"id": "788567", "revid": "486946", "url": "https://it.wikipedia.org/wiki?curid=788567", "title": "Saquedeneu", "text": ""}
{"id": "788568", "revid": "486946", "url": "https://it.wikipedia.org/wiki?curid=788568", "title": "Kangourex", "text": ""}
{"id": "788569", "revid": "486946", "url": "https://it.wikipedia.org/wiki?curid=788569", "title": "Hypotrempe", "text": ""}
{"id": "788570", "revid": "486946", "url": "https://it.wikipedia.org/wiki?curid=788570", "title": "Hypocean", "text": ""}
{"id": "788572", "revid": "40550", "url": "https://it.wikipedia.org/wiki?curid=788572", "title": "Gummies", "text": ""}
{"id": "788573", "revid": "712828", "url": "https://it.wikipedia.org/wiki?curid=788573", "title": "Generale Red", "text": ""}
{"id": "788576", "revid": "466539", "url": "https://it.wikipedia.org/wiki?curid=788576", "title": "Gottfried Dienst", "text": "Carriera.\nVanta due importanti primati: quello di essere uno dei due soli soli arbitri ad aver diretto sia la finale dei mondiali che quella degli europei di calcio (record detenuto in coabitazione con l'italiano Sergio Gonella), ed \u00e8 uno dei 4 fischietti (oltre all'olandese Leo Horn, all'italiano Concetto Lo Bello e all'ungherese K\u00e1roly Palotai) ad aver arbitrato per ben due volte la finale di Coppa dei Campioni. Nello specifico, Dienst diresse la finale del prestigioso torneo nel 1961 (Benfica-Barcellona) e nel 1965 (Inter-Benfica); nel 1965 arbitr\u00f2 anche la finale di Coppa delle Fiere (poi Coppa UEFA) tra Juventus e .\nIl capitolo relativo alla sua partecipazione al Campionato mondiale di calcio \u00e8 tutto da raccontare: nel 1962, in Cile, gli tocc\u00f2 la semifinale tra Cecoslovacchia e Jugoslavia; nel 1966, in Inghilterra, venne designato per la finale tra i padroni di casa e la Germania Ovest: la partita \u00e8 entrata negli annali per il gol fantasma dell'inglese Geoff Hurst, convalidato su indicazione del guardalinee sovietico Tofiq B\u0259hramov.\nNel 1968, al Campionato europeo in Italia, arbitr\u00f2 la finale di Roma tra l'Italia di Ferruccio Valcareggi e la Jugoslavia, finita in pareggio; per il regolamento di allora, la gara dovette ripetersi, diretta questa volta dallo spagnolo Jos\u00e9 Mar\u00eda Ortiz de Mend\u00edbil. Vanta anche la direzione di due semifinali di Coppa dei Campioni (nel 1966 e nel 1967) e di una semifinale di Coppa delle Coppe (nel 1968). Dienst mor\u00ec a Berna nel 1998 a 78 anni."}
{"id": "788577", "revid": "1543377", "url": "https://it.wikipedia.org/wiki?curid=788577", "title": "Cesare Tuccimei", "text": "Biografia.\nNato da Enrico Tuccimei (1817-1872) e da Anna Maria Annibaldi (1823-1859), crebbe nell'ambiente di piazza Navona, dove abitava, nel palazzo avito.\nMatur\u00f2 ideali filopontifici, trasmessigli dai propri antenati, e da adolescente si trov\u00f2 a vivere nella difficile Questione Romana.\nSi spos\u00f2 con Erminia Deggiovanni, che gli diede dieci figli, tra i quali Paolo (1879-1952), ingegnere e membro del gruppo storico dei Romanisti e Augusto Guglielmo (1883-1946), console generale della Repubblica dell'Honduras, cavaliere del Sovrano Militare Ordine di Malta.\nConsegu\u00ec il titolo di ingegnere-architetto nell'Universit\u00e0 di Roma nel 1870 e nel 1873 entr\u00f2 nel Regio Corpo del Genio Civile. Dal 1873 al 1875 fu addetto alla Commissione Reale per la sistemazione del fiume Po. Fu in seguito capo della sezione idraulica dell'Ufficio del Genio Civile di Roma; in tale incarico segu\u00ec l'istruttoria delle grandi derivazioni di acque pubbliche per la provincia di Roma, il profilo generale di livellazione del Tevere e dell'Aniene, i lavori di sistemazione per rendere navigabile il Tevere nel tronco della Castellaccia, la sorveglianza del ponte di ferro a Ripetta, gli studi per la canalizzazione del Tevere, soprattutto da Roma a Fiumicino ed i lavori di sistemazione della bocca del Porto canale di Fiumicino, il regolamento per la navigazione del Tevere.\nNel 1890 usc\u00ec volontariamente dal Genio Civile per dedicarsi al libero esercizio della professione.\nFu delegato della Societ\u00e0 degli Ingegneri ed Architetti Italiani ai congressi di navigazione interna di Francoforte sul Meno nel 1888, di Manchester nel 1890, dell'Aja nel 1893, di Bruxelles, di Parigi, Milano, Bologna. \nFu consigliere della Societ\u00e0 degli Agricoltori Italiani ininterrottamente dal 1911 al giorno della sua morte.\nOpere.\nFu l'autore di numerose opere tra cui:"}
{"id": "788598", "revid": "834", "url": "https://it.wikipedia.org/wiki?curid=788598", "title": "Ial", "text": ""}
{"id": "788600", "revid": "17351", "url": "https://it.wikipedia.org/wiki?curid=788600", "title": "Mil Mi 2", "text": ""}
{"id": "788603", "revid": "1543377", "url": "https://it.wikipedia.org/wiki?curid=788603", "title": "James Patrick Kelly", "text": "Ha iniziato a pubblicare le sue opere nel 1970 e rimane una figura importante del panorama fantascientifico.\nBiografia.\nKelly si \u00e8 laureato \"magna cum laude\" all'Universit\u00e0 di Notre Dame nel 1972 in letteratura inglese. Dopo la laurea inizi\u00f2 a lavorare fulltime come scrittore di proposte commerciali fino al 1977. Partecip\u00f2 al workshop sulla fantascienza a Clarion due volte.\nDurante gli anni ottanta, assieme al suo amico John Kessel, inizi\u00f2 ad interessarsi ai dibattiti Umanismo/cyberpunk. Sebbene Kessel e Kelly fossero dalla parte degli umanisti, Kelly scrisse alcuni racconti cyberpunk tra i quali \"The Prisoner of Chillon\" (1985) e \"Rat\" (1986). Il suo racconto \"Solstice\" (1985) fu pubblicato nella raccolta \"Mirrorshades\" di Bruce Sterling.\nKelly \u00e8 stato pi\u00f9 premiato per le sue opere fantascientifiche. Nel 1995 vinse il premio Hugo per \"Think Like a Dinosaur\" e nel 1999 per \"10^16 to 1\". \nAltre sue storie hanno vinto l'Asimov's Reader's Poll e SF Chronicle Award. \u00c8 andato frequentemente in ballottaggio per il Premio Nebula, Locus Poll Award e per il Premio Theodore Sturgeon Memorial. \nKelly ha prestato servizio presso New Hampshire State Council per le Arti fino al 1998 ed \u00e8 stato alla presidenza dello stesso nel 2004.\nIl suo romanzo breve \"Burn\" \u00e8 stato candidato al premio Hugo 2006."}
{"id": "788604", "revid": "1305772", "url": "https://it.wikipedia.org/wiki?curid=788604", "title": "IAL", "text": ""}
{"id": "788606", "revid": "2090591", "url": "https://it.wikipedia.org/wiki?curid=788606", "title": "Century Series", "text": "Con il termine inglese century series si identifica la famiglia degli aerei da caccia supersonici di prima e seconda generazione dell'USAF. Questi aerei hanno rappresentato un'importante componente del progresso nel settore degli aerei militari. \nNei primi anni cinquanta le tecnologie erano mature a sufficienza per tentate di dare ad aerei operativi capacit\u00e0 supersoniche, ora che i motori erano abbastanza potenti, ma soprattutto venne ideata un'aerodinamica adatta a superare la delicatissima fase transonica. La principale innovazione fu la \"regola delle aree\" o fusoliera \"a vita di vespa\" o \"a bottiglia di Coca-cola\".\nIn ogni caso, i nuovi caccia supersonici erano attesi e vennero poi sostenuti da una popolarit\u00e0 che negli Stati Uniti andava da Hollywood alle scolaresche, e in pochissimi anni si arriv\u00f2 ad un entusiasmo incredibile grazie a progetti di macchine capaci di volare a Mach 3 e oltre, realizzate in titanio, come l'XF-103 Thunderwarrior e l'XF-108 Rapier (i quali tuttavia non volarono mai), per poi arrivare ad altri velivoli straordinari, come ad esempio la famiglia dell'SR-71 \"Blackbird\".\nBisogna notare inoltre che all'epoca non era ben chiaro che la velocit\u00e0 operativa dei caccia muniti di postbruciatore era, mediamente, solo leggermente pi\u00f9 elevata di quella dei loro antenati, mentre il consumo di carburante rendeva difficile raggiungere le prestazioni teoriche di questi aerei. Il loro aspetto migliore era senz'altro la velocit\u00e0 di salita, molto maggiore per i nuovi caccia, ma la velocit\u00e0 di crociera a oltre Mach 1 rimase un sostanziale miraggio, perch\u00e9 solo macchine ben pi\u00f9 pesanti avevano l'efficienza e l'autonomia necessaria per raggiungerla. Per i caccia monomotori, invece, era normale essere a corto di carburante dopo 5-10 minuti a piena potenza.\nIn seguito vennero realizzati altri aerei attribuiti alla \"century series\", come il General Dynamics F-111 \"Aardvark\", ma si \u00e8 trattato spesso di designazioni di comodo, come nel caso del Lockheed F-117 Nighthawk, che non ha nulla di simile alla serie originariamente pensata.\nCuriosit\u00e0.\nOriginariamente l'USAF \"ricicl\u00f2\" l'F-4 Phantom II nella century series, chiamandolo F-110 Spectre: l'origine di questo cambio di nome risiede molto probabilmente nel fatto che negli anni cinquanta e sessanta c'erano molte rivalit\u00e0 e attriti tra l'USAF e la U.S. Navy."}
{"id": "788608", "revid": "24823", "url": "https://it.wikipedia.org/wiki?curid=788608", "title": "Godeberto", "text": ""}
{"id": "788611", "revid": "729019", "url": "https://it.wikipedia.org/wiki?curid=788611", "title": "Kamaran", "text": "L'isola di Kamaran (in arabo \u0643\u0645\u0631\u0627\u0646 ) \u00e8 la pi\u00f9 grande isola yemenita nel mar Rosso e si trova alla coordinate 15.35 Nord, 42.5667 Est, occupando una posizione strategica nel mar Rosso. L'isola ha una superficie di circa 108\u00a0km\u00b2 e misura circa 18\u00a0km di lunghezza per 7\u00a0km di larghezza.\n\u00c8 un'isola continentale in quanto si trova sulla piattaforma continentale della penisola arabica ed \u00e8 circondata per tre lati da una barriera corallina. Sull'isola si trova la citt\u00e0 di Furah.\nStoria.\nKamaran era gi\u00e0 abitata da secoli quando nel XVI secolo i portoghesi vi insediarono un avamposto. L'isola fu poi occupata dall'impero Ottomano nel XIX secolo quando fu utilizzata come stazione per la quarantena dei pellegrini che si recavano alla citt\u00e0 santa della Mecca.\nNel 1915, durante la prima guerra mondiale, i britannici si impadronirono dell'isola, anche se non ne reclamarono ufficialmente il possesso.\nNel 1923, a seguito del trattato di Losanna che smembrava l'impero ottomano, l'isola fu sottratta alla sovranit\u00e0 della Turchia, senza che per\u00f2 fosse deciso a chi fosse poi assegnata l'isola. Le autorit\u00e0 britanniche stipularono due accordi con i Paesi Bassi, nel 1926, e l'Italia, nel 1938, per lo stanziamento di funzionari medici nell'isola, che all'epoca fungeva da stazione di quarantena per i pellegrini diretti alla Mecca.\nNel 1949 la Gran Bretagna formalizz\u00f2 il fatto che il governatore di Aden governasse anche sull'isola, anche se questa non divenne parte della colonia.\nNel 1967 Kamaran fu acquisita allo Yemen del Sud, ma nel 1972 fu occupata dalla Repubblica Araba dello Yemen. Seguendo le sorti dell'intero paese, dal 1990 l'isola fa parte dello Yemen riunificato."}
{"id": "788613", "revid": "17351", "url": "https://it.wikipedia.org/wiki?curid=788613", "title": "Mil Mi 28", "text": ""}
{"id": "788614", "revid": "17351", "url": "https://it.wikipedia.org/wiki?curid=788614", "title": "Mil Mi-28 Havoc", "text": ""}
{"id": "788615", "revid": "24823", "url": "https://it.wikipedia.org/wiki?curid=788615", "title": "Bertarido", "text": ""}
