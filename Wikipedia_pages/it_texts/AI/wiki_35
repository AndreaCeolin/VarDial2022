{"id": "834330", "revid": "1632387", "url": "https://it.wikipedia.org/wiki?curid=834330", "title": "Episodi di Grey's Anatomy (terza stagione)", "text": "La terza stagione della serie televisiva Grey's Anatomy \u00e8 stata trasmessa negli Stati Uniti dal 21 settembre 2006 al 17 maggio 2007 sul canale ABC.\nIn America la prima puntata della terza stagione \u00e8 riuscita a battere per la prima volta la serie : 25 milioni di spettatori.\nCon 19.220.000 telespettatori \u00e8 l'ottavo programma pi\u00f9 seguito della stagione televisiva USA 2006-2007.\nIn Italia la stagione \u00e8 stata trasmessa in prima visione dal 12 febbraio al 9 luglio 2007 su Fox Life di Sky.\nIn chiaro \u00e8 andata in onda dal 12 settembre al 29 novembre 2007 su Italia 1.\nSara Ram\u00edrez entra nel cast fisso della serie con il ruolo della dott.ssa Callie Torres.\nEric Dane entra nel cast fisso della serie con il ruolo del dott. Mark Sloan.\nBrooke Smith torna a interpretare il ruolo della dott.ssa Erica Hahn in due episodi; sar\u00e0 tra i protagonisti della quarta stagione.\nChyler Leigh appare negli ultimi due episodi della stagione nel ruolo della specializzanda Lexie Grey; sar\u00e0 tra i protagonisti fissi della serie a partire dalla quarta stagione.\nKate Walsh esce dal cast fisso al termine della stagione, per diventare la protagonista dello spin-off \"Private Practice\"; torna come guest star in alcuni episodi delle stagioni future.\nIsaiah Washington esce dal cast fisso al termine della stagione a causa di disguidi dell'attore con la produzione.\nAffari di cuore.\nLo speciale \u00e8 un riassunto degli episodi della seconda stagione.\n\u00c8 questione di tempo.\nTrama.\nDopo la morte di Denny, Izzie si ritrova stesa sul pavimento del bagno, incapace di muoversi e sentendo il proprio corpo e la propria anima al rallentatore.\nMeredith viene definita dagli amici \"cupa e triste\" a causa delle sue complicate relazioni, e alla fine confessa a Cristina di aver avuto un rapporto sessuale con Derek e di aver perso le mutandine. Nello stesso istante, Addison ha trovato le mutandine nella giacca di Derek e si reca al lavoro per pianificare una terribile ma divertente vendetta. Addison si occupa di un neonato abbandonato nei bagni di una scuola. Vengono portate in ospedale le 4 ragazze che possono essere la madre, in quanto sono le ultime state al bagno: Karen, Shannon, Lisa e Sarah. Una paziente affetta dalla peste nera, Giselle Toussant, arriva all'ospedale e muore. Il marito della donna, il signor Omar Toussant, Derek e George vengono messi in quarantena, essendo stati esposti alla malattia. E una volta tornati a casa, i due confessano rispettivamente a Meredith e Callie di amarle. La moglie di Richard, Adele, lo costringe a scegliere: o lui va in pensione o lei chieder\u00e0 il divorzio. Nell'episodio vengono inframezzati diversi flashback.\nC'\u00e8 un flashback del party iniziale per i futuri specializzandi: Alex e Izzie si conoscono, Cristina prova ad attirare l'attenzione di Burke ma lui \u00e8 intento a conquistare un'altra donna, Meredith conosce George e osserva Richard cercando di non farsi vedere.\nPoi c'\u00e8 un flash di Meredith su una giostra mentre sua madre veniva lasciata da Richard. Un altro flash \u00e8 quello di quando Derek caccia fuori di casa Addison dopo aver scoperto il tradimento e poi la fa rientrare in casa e se ne va lui stesso. Poi c'\u00e8 un flash di quando Meredith e Derek si sono conosciuti al bar di Joe.\nScelte.\nTrama.\nIzzie si mette a preparare montagne di muffin per cercare, almeno in parte, di soffocare il dolore della morte di Denny.\nNell'ospedale, intanto, vengono trovate delle mutandine nere appese alla bacheca, e mentre la Bailey si insospettisce riguardo Cristina e Meredith (a buona ragione), Callie accorre in aiuto di quest'ultima e si prende la colpa, scatenando la gelosia di George.\nAddison, nel frattempo, si \u00e8 presa un giorno libero per bere, visto che \"i suoi condotti lacrimali sono troppo orgogliosi per funzionare\". Cristina si spoglia per cercare di tirar su il morale a Burke dopo lo stress dello sparo e dell'operazione, ma proprio in quel momento arrivano i genitori di lui. La signora Jane Burke esprimer\u00e0 gran disappunto, a differenza del marito il signor Donald.\nCallie viene \"sfrattata\" dal suo appartamento clandestino, dopo essere stata scoperta dal capo.\nIn ospedale c'\u00e8 un ragazzo di 32 anni, Benjamin O'Leary, con un tumore al cervello che gli fa dire tutto quello che pensa, provocando molto imbarazzo quando, grazie alla propria sagacia, intuisce la natura del rapporto tra Derek e Meredith: il ragazzo muore durante l'operazione.\nGeorge si occupa di Dana Seabury, una donna con un cancro ai polmoni che rifiuta di sottoporsi a un intervento.\nArriva poi un ragazzino, Harley Hernandez, con il ramo di un albero conficcato nel torace: il ragazzo viene operato e si salva.\nDerek va in albergo da Addison a dirle che il loro matrimonio \u00e8 finito e la trova in compagnia di Mark.\nMeredith dice a Finn e Derek che vuole frequentarli entrambi prima di decidere chi dei due scegliere.\nLa dottoressa Bailey al bar parla con il padre di Harley, che le esprime la propria delusione per non essere riuscito a impedire l'incidente, e allora la dottoressa, sentendosi nei panni dell'uomo rispetto a Izzie, va da quest'ultima a cercare di convincerla a tornare al lavoro.\nAlex ha un rapporto sessuale con la paziente Dana Seabury nel bagno del bar di Joe.\nFantasie.\nTrama.\nMeredith fa un sogno in cui si trova a letto contemporaneamente con Finn e Derek, ma viene svegliata da George che la implora di cacciare via di casa Callie, che ormai da una settimana si \u00e8 trasferita l\u00ec.\nIn pronto soccorso arriva Megan Clover, una bambina che crede di avere dei super poteri e che non sente alcun dolore quando viene ferita. Alex si occupa di lei, credendo che i genitori abusino della piccola.\nAddison dopo una notte di sesso con Mark lo invita a tornarsene a New York. Tuttavia, Mark non pare avere intenzione di lasciare Seattle. Derek e Cristina si occupano di Taylor Tressel, un uomo con frequenti crisi epilettiche che decide di sottoporsi a un intervento per eliminarle. Meredith va a pranzo con Finn e a cena con Derek per sperimentare la \"teoria degli appuntamenti\", ma le cose non vanno come aveva fantasticato ed entrambi gli appuntamenti finiscono in malo modo. Izzie va all'ospedale per parlare con il capo e chiedergli di riassumerla, ma qualcosa la blocca e non riesce a entrare nell'edificio. Callie lascia la casa di Meredith per lasciare pi\u00f9 spazio a George che non si sente pronto per la convivenza con lei. Cristina aiuta Burke a superare il trauma subito in seguito allo sparo e all'intervento chirurgico.\nCi\u00f2 che sono.\nTrama.\nMeredith non si sente bene e Cristina pensa che sia incinta, in realt\u00e0 si tratta di appendicite.\nBurke continua la sua riabilitazione suturando polli con l'aiuto di Cristina e si convince a tornare in ospedale, non prima di aver fatto una visita di controllo da Derek, pur continuando ad avere dei tremori.\nLa Bailey si occupa del signor Shawn Sallivan, un uomo di 62 anni che ha subito una trombolisi con coronaroplastica. L'uomo non deve pi\u00f9 fumare, invece accende una sigaretta mentre \u00e8 collegato all'ossigeno, cos\u00ec prende letteralmente fuoco e si ustiona gravemente.\nAddison lavora con Alex sul caso di Rebecca Bloom, una donna che non vuole fare assolutamente un parto cesareo, ma alla fine Addison \u00e8 costretta a intervenire ugualmente con un cesareo.\nMark \u00e8 stato assunto da Richard e incomincia a lavorare ufficialmente al Seattle Grace, ma n\u00e9 Addison n\u00e9 Derek sono felici di vederlo.\nIzzie si incontra con il padre di Denny, Denny Duquette Senior, che vuole sapere come \u00e8 avvenuta la morte del figlio. L'uomo le fa ascoltare un messaggio che Denny aveva lasciato in segreteria ai suoi genitori, parlando proprio di Izzie.\nCallie invita George a cena da lei in albergo, ma George deve scappare a casa da Izzie cos\u00ec Callie si arrabbia.\nMeredith, sotto l'effetto della morfina, dice cose che non dovrebbe dire e si comporta in modo molto bizzarro. Sia Finn sia Derek sono al suo capezzale. Derek per\u00f2 parlando con Richard si convince di non poter dare a Meredith ci\u00f2 che lei merita, cos\u00ec va da Meredith e le annuncia che si far\u00e0 da parte. In realt\u00e0 Meredith aveva deciso di scegliere proprio Derek, perci\u00f2 chiude con Finn ugualmente.\nAl bar di Joe, Callie conosce Mark e i due finiscono a letto insieme.\nSensi di colpa.\nTrama.\nGli specializzandi partecipano, insieme con i loro responsabili e altri numerosi medici, a una conferenza sulla mortalit\u00e0 in ospedale. Durante la conferenza, Burke e la Bailey si trovano a essere accusati da altri medici del Seattle Grace, e in particolare dal dottor Matthew Savoy, per le varie complicanze del caso di Denny.\nIzzie torna in ospedale per svuotare il suo armadietto e per annunciare che, avendo ereditato da Denny 8 milioni di dollari, li user\u00e0 per godersi la vita. Burke incita Izzie a tornare al lavoro.\nLa Bailey aiuta Diana Niles, una mamma trentenne con un cancro al seno al secondo stadio.\nMeredith e Addison si occupano di Adam Morris e Margo Harshman, una coppia di ex marito e moglie, rimasti incastrati durante l'atto sessuale a causa del piercing dell'uomo. L'uomo, poco dopo aver risolto il problema, viene colto da un infarto e viene subito operato dal dottor Burke, affiancato da Cristina pronta ad assisterlo se la mano di Burke dovesse tornare a tremare.\nAddison e Derek divorziano e Derek lascia ad Addison sia la casa a Central Park sia quella negli Hamptons, tenendosi per\u00f2 la roulotte e il terreno di Seattle. Addison si sente per\u00f2 in colpa perch\u00e9 Derek non sa che tra lei e Mark c'\u00e8 stata pi\u00f9 di una semplice scappatella. Cos\u00ec alla fine Addison rivela a Derek della storia di oltre 2 mesi con Mark e Derek resta sconvolto. Proprio in questo brutto momento per Derek, Meredith gli dice di aver lasciato Finn, ma Derek ancora sotto shock la liquida con un \"OK\".\nCallie lascia George.\nQuestione di impegno.\nTrama.\nBurke \u00e8 tornato al lavoro ed effettua un autotrapianto cardiaco; Cristina coordina tutti i suoi interventi, assicurandosi che nessun responsabile assista, per evitare che venga scoperta la verit\u00e0 sulla sua mano. La Bailey si accorge per\u00f2 che \u00e8 Cristina a manovrare le cose.\nDerek riceve la visita inaspettata di una delle sue sorelle, Nancy, dal Connecticut. Meredith va alla roulotte a trovare Derek e trova Nancy sul suo letto, cos\u00ec pensa che sia una donna con cui Derek \u00e8 stato a letto e fugge subito via. Solo la mattina seguente Derek gliela presenta, spiegandole che si tratta di sua sorella. Nancy consiglia a Derek di starsene per un po' da solo, senza donne al suo fianco.\nAddison e George hanno in cura Noel, una ragazza incinta di due gemelli e con due uteri. Greg, il ragazzo di Noel, scopre dagli esami effettuati alla ragazza che solo uno dei 2 bambini \u00e8 suo figlio, mentre l'altro \u00e8 stato concepito dalla ragazza in un periodo in cui i due si erano lasciati. Alla fine il ragazzo decide comunque di accettare la cosa e di considerare entrambi come suoi figli.\nAlex alle prese con Sloan si rende conto di essere pi\u00f9 interessato alla ginecologia che alla chirurgia plastica. Alex ascoltando una conversazione di Mark e Callie capisce che i due sono andati a letto insieme.\nIzzie torna al lavoro e viene assegnata a Meredith; insieme si occupano di Gretchen, una ragazza ustionata alla mano. La ragazza si \u00e8 provocata appositamente l'ustione per non andare a sostenere l'ultimo esame universitario che le \u00e8 rimasto. Viene quindi trasferita in psichiatria.\nDerek dice a Meredith di avere bisogno di un po' di tempo per schiarirsi le idee.\nUn nuovo inizio.\nTrama.\nDerek, Preston, Alex, Richard, George, Joe e Walter partono per un campeggio nella foresta per cercare di risolvere alcuni dei propri problemi personali, ma il viaggio si rivela spiacevole per molti di loro. George si accorge che Burke ha ancora un tremore alla mano. Poco dopo scoppia un litigio tra George e Alex, perch\u00e9 Alex confida a George di aver scoperto che Callie \u00e8 andata a letto con Mark. Inoltre accade un incidente a Walter, che viene colpito durante la lotta di George e Alex che sbatte la testa su una pietra e si procura un taglio profondo sulla fronte.\nNel frattempo in ospedale, Mark lavora con Meredith e ci prova con lei. Insieme si occupano del caso di Daniel Gibson, ormai chiamata Dana: si tratta di un uomo che vuole farsi togliere il pene per diventare donna, perci\u00f2 viene eseguita una vaginoplastica. La moglie di Daniel, Vicky, per\u00f2 \u00e8 contraria all'intervento. Dana inoltre ha contratto un cancro alla mammella perci\u00f2 deve interrompere la cura di ormoni, altrimenti il cancro progredir\u00e0. Mark gli sconsiglia quindi di procedere all'intervento che, senza l'assunzione degli ormoni, si rivelerebbe inutile. Dana tuttavia decide di operarsi comunque e di continuare a prendere gli ormoni.\nCallie e Addison hanno in cura Jamie, una ragazza incinta che \u00e8 caduta nella doccia fratturandosi il polso e perdendo il bambino.\nIzzie viene assegnata a una collega consigliera di pari grado: Sydney.\nCristina continua a mantenere il segreto di Burke nonostante la Bailey incominci a sospettare qualcosa e la punisca vietandole di partecipare agli interventi. Cristina si occupa di un bambino che ha mangiato le pedine del Monopoli e ha una perforazione intestinale, per cui il bambino viene operato dalla Bailey.\nIl padre di George viene ricoverato.\nDerek chiede a Meredith di ricominciare la loro storia.\nGuardando il sole.\nTrama.\nIl padre di George viene ricoverato perch\u00e9 \u00e8 svenuto e cadendo si \u00e8 rotto la clavicola. Tuttavia Callie, la Bailey e Cristina scoprono qualcosa che non va in lui: ha un tumore esofageo metastatico, estesosi anche allo stomaco. L'uomo inoltre necessita di una sostituzione della valvola aortica.\nGeorge \u00e8 molto preoccupato per il padre e deluso dal comportamento di Callie che \u00e8 andata a letto con Mark Sloan.\nMeredith e Derek sono finalmente tornati insieme e cercano di affrontare la vita in modo positivo, come due persone brillanti e splendenti. Izzie viene affiancata ad Alex che si occupa di un caso di Sloan: Frank Jeffries \u00e8 un paziente che si \u00e8 rifatto i pettorali per la sua ragazza ma ha avuto una complicanza per cui gli \u00e8 stato inserito un drenaggio. Alex, per impressionare positivamente Izzie, le permette di togliere lei stessa il drenaggio all'uomo. Alex bacia Izzie, ma lei si scusa dicendogli che non pu\u00f2.\nCristina continua a coprire Burke, ma George capisce cosa c'\u00e8 che non va in lui, e la prega di dirgli la verit\u00e0 dato che dovr\u00e0 operare suo padre.\nUna bimba di cinque anni, Mia Hanson, arriva in ospedale investita per errore dalla sua babysitter Anna, ma tutto ci\u00f2 che Mia vuole \u00e8 vedere Anna anzich\u00e9 i suoi genitori. Questo fa riflettere la Bailey sul suo ruolo di mamma in carriera. Mia viene operata ben 2 volte nella stessa giornata.\nAddison decide cosa fare con le sue fedi nuziali: le getta in mare.\nDerek e Addison aiutano Richard depresso per il divorzio. Richard avvisa Meredith che per provare a salvare il suo matrimonio cercher\u00e0 di non andare pi\u00f9 a far visita a sua madre.\nSussurri e grida.\nTrama.\nOra che George \u00e8 quasi certo che Burke abbia ancora dei tremori alla mano, decide di chiamare la dottoressa Hahn per eseguire l'intervento di suo padre anzich\u00e9 Burke. Izzie non capisce il motivo di questa scelta e cerca di convincere il padre di George a farsi operare da Burke perch\u00e9 lui \u00e8 il migliore nel suo campo. Questo manda in bestia George che se la prende con Izzie rinfacciandole la storia di Denny.\nIn ospedale arrivano dei feriti a causa di un anziano uomo, il signor Dickenson, che \u00e8 finito con l'auto dentro al mercato.\nL'uomo, Larry Dickenson, \u00e8 in coma e ha un ematoma subdurale e una stenosi spinale, che provoca paralisi ai piedi e che quindi \u00e8 stata la causa dell'incidente. L'uomo non avrebbe dovuto guidare. La signora Dickenson sta bene e continua a dire che il disastro \u00e8 stato dovuto a un problema dell'auto e non di suo marito. In realt\u00e0 la donna sapeva della malattia del marito e, nonostante la figlia avesse proibito loro di usare la macchina, la donna aveva ridato al marito le chiavi dell'auto per andare al mercato.\nTra i vari feriti, c'\u00e8 una ragazza, Janelle Duco, proprietaria di una bancarella del mercato ortofrutticolo. La ragazza \u00e8 incinta di 10 settimane. Addison e Mark si occupano della ragazza, insieme con Alex. La ragazza ha una scheggia di vetro nel cuore.\nCallie pensa che sia stata Meredith a rivelare a George della sua storia con Mark.\nCristina e Burke temono che Richard abbia scoperto tutto, ma si devono ricredere quando Richard offre a Burke il posto di primario.\nIl peso del segreto si rivela troppo grande e finiscono entrambi a rivelare il segreto a Richard.\nNon starmi cos\u00ec vicino.\nTrama.\nMentre Richard affronta la grave situazione che ha visto coinvolti Burke e Cristina, la Bailey se la prende perch\u00e9 pensa che non verranno presi provvedimenti seri nei loro confronti.\nAnche Izzie, George e Alex sono arrabbiati con Cristina, finch\u00e9 Meredith non la difende ricordando agli amici che tutti loro hanno fatto errori o avuto momenti di difficolt\u00e0 in cui Cristina li ha aiutati o sostenuti, ottenendo quindi le scuse di Izzie e Alex ma non di George.\nIl padre di George viene operato dalla dottoressa Hahn con l'assistenza di Cristina: la valvola aortica del signor O'Malley viene sostituita con quella di un suino.\nAlex, Izzie e George si occupano, insieme a Mark e Derek, di due gemelli siamesi adulti, Jake e Pete Weitzman, uniti dalla nascita. Gli uomini vogliono essere separati perch\u00e9 Jake \u00e8 sposato con una donna, Elena. Derek non \u00e8 certo di poter procedere con l'intervento, perch\u00e9 gli uomini rischiano la paralisi o la morte. Richard cerca di spingerlo a operarli. La Bailey parla a Derek e lo convince a fare l'intervento.\nMeredith viene chiamata da Addison, perch\u00e9 la sua sorellastra Molly \u00e8 stata ricoverata per un cesareo e la sua matrigna Susan vuole che sia Meredith ad assisterla. Tuttavia la bambina, Laura, quando nasce, non riesce a respirare a causa di un'ostruzione intestinale. La bambina \u00e8 in pericolo di vita, cos\u00ec Addison la opera immediatamente e riesce a salvarla.\nSei giorni - Prima parte.\nTrama.\nDerek non riesce a dormire, perch\u00e9 Meredith russa.\nMentre Burke \u00e8 convalescente in seguito a una nuova operazione alla spalla, Cristina cerca di scoprire tramite Meredith, Derek e poi Olivia se Burke ha ancora dei tremori.\nBurke e Cristina ancora non si parlano.\nHeather Douglas \u00e8 una ragazza di 17 anni con una grave malattia genetica, la sindrome di Water, che le ha provocato una malformazione alla spina dorsale. Izzie si occupa della ragazza che, grazie a Callie e a Derek, riacquista le speranze di vivere una vita normale.\nIl padre di George convince Richard a rimuovere tutte le metastasi. L'uomo viene operato da Richard, la Bailey e Meredith.\nGeorge, in un momento di eccitazione, bacia Callie.\nLa nipotina di Meredith, Laura Grey Thompson, viene di nuovo operata da Addison, assistita da Alex; da l\u00ec lo specializzando le riveler\u00e0 di voler inseguire il sogno di diventare chirurgo plastico e arriver\u00e0 al punto di baciare Addison, interrotto per\u00f2 da un'infermiera.\nMeredith incontra suo padre Thatcher, ma tra loro continua a non esserci comunicazione.\nIzzie finalmente si convince a incassare l'assegno lasciatole da Denny.\nSei giorni - Seconda parte.\nTrama.\nGeorge capisce quello che la Bailey e il primario hanno fatto a suo padre in sala operatoria e si arrabbia terribilmente con loro per aver dato retta al volere di suo padre. Le condizioni di Harold O'Malley peggiorano drasticamente e i medici perdono le speranze di un suo risveglio. George e la sua famiglia decidono di staccarlo dalle macchine e lasciarlo morire in pace.\nCallie e George si riavvicinano.\nCristina racconta a George di aver perso suo padre quando aveva 9 anni.\nAddison confessa a Callie che in questi giorni avrebbe dovuto avere un bambino da Mark, ma poi Addison ha deciso di abortire, poich\u00e9 il figlio lo avrebbe voluto da Derek.\nIzzie dona 300.000 dollari per l'intervento alla colonna vertebrale che pu\u00f2 migliorare la vita della ragazza ricoverata, Heather Douglas.\nAddison bacia Alex da Joe.\nBurke e Cristina continuano a non parlarsi, ma alla fine Burke confessa a Derek davanti a Cristina stessa di non aver pi\u00f9 avuto tremori alla mano.\nQuesto episodio e il precedente dovevano inizialmente essere uno unico, ma l'episodio successivamente \u00e8 stato ampliato e diviso in due parti. Entrambi sono dedicati a Bob Verne, padre della sceneggiatrice Krista Vernoff.\nAspettative.\nTrama.\nDerek e Meredith vengono invitati a cena a casa di Burke, anche se lui e Cristina non si parlano.\nLe voci del prossimo pensionamento di Richard incominciano a correre nell'ospedale e tutti i medici cominciano la loro gara per ingraziarsi il primario: Derek, Burke, Addison e Mark.\nAddison confessa a Callie di aver baciato Alex.\nIn ospedale arriva Jilly Miller, una ragazza di 23 anni con un tumore alla cervice molto esteso. Addison si occupa di lei, insieme a Izzie e George. La ragazza \u00e8 fuggita di casa quando aveva 16 anni per stare accanto alla migliore amica, espulsa dalla comunit\u00e0 Amish da cui provengono. Poich\u00e9 per\u00f2 le sarebbe concesso tornare a casa, Jilly ha deciso di chiamare i genitori a causa della sua grave malattia. La ragazza viene operata da Addison e dalla Bailey, ma il tumore \u00e8 cos\u00ec esteso da non essere pi\u00f9 operabile. Per questo l'amica, sotto consiglio dei medici, decide di lasciare che torni a casa affinch\u00e9 passi il tempo che le rimane con la propria famiglia.\nMark incarica Alex e Meredith di occuparsi di Jim, un uomo con numerose piaghe da decubito.\nCristina assiste Callie, occupandosi di Steve, un giovane atleta con una lussazione secondaria della rotula destra a seguito di una maratona.\nLa Bailey cerca di ottenere consensi da parte degli altri medici per poter aprire un poliambulatorio gratuito e Webber le confessa che tra i candidati per il posto di primario \u00e8 la migliore.\nIzzie cerca di aiutare George a superare la perdita del padre, ma lui pare preferisca sfogarsi facendo sesso con la povera Callie devastata dall'impeto di George.\nRichard torna dalla moglie, dicendole che \u00e8 in pensione, ma Adele lo avvisa che \u00e8 troppo tardi e che ormai ha un altro uomo.\nCristina fa il primo passo e ricomincia a parlare a Burke, che le risponde con una domanda del tutto inaspettata: le chiede di sposarlo.\nGeorge chiede scusa a Callie per il suo comportamento degli ultimi giorni e le propone di sposarlo. Entrambe resteranno indecise senza dare una risposta.\nDesideri e speranze.\nTrama.\nLa clinica gratuita intitolata a Denny Duquette viene finalmente aperta, ma Izzie resta un po' delusa dalla scarsa affluenza di pazienti.\nCallie e George tornano dalla loro vacanza e annunciano a tutti di essersi sposati a Las Vegas. Gli specializzandi restano sbalorditi e credono che abbiano fatto un errore.\nEllis Grey, la madre di Meredith, \u00e8 tornata momentaneamente lucida e ricorda tutto della sua vita con l'eccezione degli ultimi 5 anni. Meredith \u00e8 terrorizzata dal \"dono\" che le si presenta e raccontando alla madre di essere felice grazie a Derek viene attaccata da Ellis che la accusa di essere una persona ordinaria, di certo non speciale. Verr\u00e0 convinta da Richard del contrario.\nNel frattempo una giovane donna, Marina Rose, affetta da tumore viene operata, ma all'interno del suo corpo ci sono delle tossine che, aspirate, fanno perdere i sensi a tutti i medici presenti in sala operatoria, cos\u00ec, prima Burke e Derek con tute speciali e poi Cristina, Izzie e Meredith, dovranno operarla velocemente e con un alto rischio. George fa un discorso alle tre dicendo loro che se non vorranno Callie la far\u00e0 andare via, ma la seguir\u00e0.\nCristina \u00e8 ancora indecisa se accettare la proposta di matrimonio di Burke, ma alla fine prende la sua decisione: non porter\u00e0 l'anello di fidanzamento che Burke le ha regalato, ma accetta la proposta di sposarlo. Meredith torna da sua madre ma Richard le annuncia che \u00e8 tornata senza memoria da circa un'ora.\nCamminare sull'acqua (1).\nTrama.\nMeredith tenta di annegare nella vasca di casa e Derek la scopre e la rimprovera anche se lei nega.\nCristina vorrebbe aspettare a comunicare ai colleghi del suo futuro matrimonio con Burke, perch\u00e9 pensa che la prima persona a saperlo dovrebbe essere Meredith, ma, prima che Cristina trovi l'occasione per parlarne con Meredith, Burke si confida con Derek e ben presto tutto l'ospedale lo viene a sapere.\nCallie, la Bailey e Sidney sono in lista per il posto da specializzando capo.\nGeorge e Callie devono affrontare qualche difficolt\u00e0 personale sul posto di lavoro.\nLa madre di Meredith deve essere operata al cuore.\nAddison cerca di fare coraggio a Richard che si \u00e8 tinto i capelli per essere pi\u00f9 attraente.\nImprovvisamente arriva una chiamata di emergenza. Tutti gli specializzandi (esclusa Cristina) e la Bailey si recano sul luogo di un disastro, un ferry boat si \u00e8 schiantato contro una nave. La scena che si apre davanti ai loro occhi \u00e8 orribile: centinaia di feriti e di morti.\nIzzie cerca di aiutare Rick, un uomo intrappolato tra due auto. L'uomo ha perso molto sangue e Izzie non pu\u00f2 far molto per lui. George porta all'ospedale una donna che si rifiuta di essere operata finch\u00e9 non troveranno suo figlio.\nAlex aiuta una donna incinta e sfigurata, che viene portata in ospedale e operata da Burke.\nAlex deve poi occuparsi di informare le famiglie delle vittime del disastro.\nMeredith aiuta una bambina che si \u00e8 persa. Poi vede un uomo che risale faticosamente dal molo e va a soccorrerlo. Dato che nessuno le d\u00e0 una mano, chiede aiuto alla bambina che aveva soccorso poco prima. Insieme riescono a far cessare l'emorragia alla gamba dell'uomo e a salvarlo. Come ultima cosa Meredith disinfetta la ferita con dell'acqua; l'uomo per\u00f2, per colpa del dolore, inavvertitamente la fa cadere all'indietro, in acqua, non risalendo in superficie e rimanendo sott'acqua.\nAnnegare sulla terra ferma (2).\nTrama.\nMedici e specializzandi continuano a occuparsi delle vittime dell'incidente dell'episodio precedente.\nAlex si occupa dei familiari delle vittime e mostra loro le foto di persone ferite e morte in modo che possano riconoscerle.\nGeorge mente alla madre del bambino disperso dicendole che il figlio sta bene anche se non ha ancora notizie del bimbo, perci\u00f2 la Bailey gli ordina di trovarlo. Riesce a trovare il bambino, che si trova in sala operatoria e viene operato da Callie e Burke.\nIzzie continua ad aiutare l'uomo bloccato sotto la macchina e con l'aiuto telefonico di Webber e Sloan gli trapana il cranio riuscendo cos\u00ec a salvargli la vita e come ricompensa ottiene di assistere e collaborare all'intervento e la sua sospensione viene revocata.\nCristina cerca in ogni modo di avere notizie di Meredith per darle la sua notizia, ma nessuno sa dove sia finita n\u00e9 cosa le sia accaduto.\nDerek sul luogo del disastro capisce che Meredith \u00e8 caduta in mare, quindi si getta per salvarla e la porta in ambulanza in ospedale senza smettere mai di praticarle il massaggio cardiaco e la respirazione bocca a bocca. Giunti in ospedale tutti i medici cercano di rianimarla, ma la linea \u00e8 piatta dopo venti minuti.\nAlex non \u00e8 ancora riuscito a identificare la donna incinta trovata nel molo.\nAlla fine dell'episodio appare in una specie di sogno Meredith in una sala chirurgica, insieme con Denny Duquette e al poliziotto che estrasse la bomba dalla pancia di un paziente l'anno precedente, Dylan: costoro dicono a Meredith che si trova l\u00ec perch\u00e9 \u00e8 morta.\nUna specie di miracolo (3).\nTrama.\nLa lotta per la vita di Meredith continua e nessun medico vuole mollare.\nMeredith si trova in uno strano limbo a parlare con l'artificiere Dylan; Denny, l'ex fidanzato di Izzie; la paziente Bonny; il cane di Meredith Doc; l'infermiera Fellow che era l'assistente di sua madre.\nDenny dice a Meredith che dopo essere annegata nella baia di Elliott lei \u00e8 morta.\nAddison e Alex si occupano della sconosciuta incinta, che non ricorda pi\u00f9 nulla, neanche il proprio nome. Nessuno sembra cercare la ragazza. Alex le annuncia che \u00e8 incinta di una bambina.\nNel frattempo Derek disperato incolpa Ellis per le condizioni di Meredith, ma poco dopo la donna ha un attacco di cuore.\nCristina non sopporta l'idea di perdere la sua migliore amica e reagisce al dolore andando a fare la spesa e andando a bere da Joe.\nIzzie \u00e8 l'unica ottimista ed \u00e8 convinta che Meredith ce la far\u00e0, siccome crede nel bene perch\u00e9 sente che Denny \u00e8 con lei.\nCallie deve assegnare Izzie e George.\nNel limbo, Meredith parla con Denny e riesce a confessare ci\u00f2 che \u00e8 accaduto veramente quando \u00e8 caduta in acqua. Parlando con Denny, Meredith viene a sapere che quando aveva 9 anni Cristina \u00e8 rimasta coinvolta in un incidente stradale in cui ha perso il proprio padre, morto dissanguato davanti a lei mentre erano in attesa di un'ambulanza.\nLa Bailey propone a Richard di tentare con un bypass cardio-polmonare, cos\u00ec viene chiamato subito Burke che effettua l'intervento, che non sembra essere servito a qualcosa dopo quasi un'ora.\nCristina si fa coraggio e va a vedere Meredith, restando sconvolta. Urla e costringe i dottori a tentare ancora per un'ultima volta di salvarla.\nLa madre di Meredith, Ellis, muore a causa dell'attacco cardiaco, cos\u00ec Meredith la incontra nel limbo. Grazie alla confessione fatta a Denny e alle parole della madre che la incoraggia ad andare avanti dicendole che lei \u00e8 tutto tranne che ordinaria, Meredith trova la forza di tornare cosciente.\nNon appena Meredith si risveglia, Cristina le rivela che sposer\u00e0 Burke.\nDerek va da Meredith per avvertirla della morte della madre, di cui Meredith \u00e8 gi\u00e0 a conoscenza.\nAddison d\u00e0 a Mark un ultimatum: se lui riuscir\u00e0 a non avere un rapporto sessuale con nessuna per 60 giorni lei gli conceder\u00e0 una nuova possibilit\u00e0, Mark allora le chiede la stessa cosa.\nGeorge chiede a Izzie di smetterla di criticare Callie e di incitarlo a divorziare da lei.\nVecchie ferite.\nTrama.\nAlex si trasferisce a casa di Meredith, dove vive anche Izzie, che non \u00e8 d'accordo, occupando quella che prima era la camera di George.\nAlex continua a occuparsi della donna incinta colpita da amnesia, che nessuno sembra cercare. Mark opera la donna all'occhio e Addison si arrabbia con lui poich\u00e9 con l'intervento ha messo a rischio la vita del bambino.\nAlla lista dei candidati a futuro capo dell'ospedale si aggiunge il Dr. Colin Marlow, uno dei migliori chirurghi del paese ed ex professore di Cristina alla Stantford e anche suo ex amante per ben 3 anni, quindi cerca di evitarlo. L'uomo ha pi\u00f9 volte proposto a Cristina di sposarlo, ma lei ha sempre rifiutato la proposta ritenendo il matrimonio un'istituzione inutile e per persone deboli. La relazione \u00e8 finita quando Cristina \u00e8 partita per venire a lavorare a Seattle. La loro mette in crisi la relazione di quest'ultima con Burke, che incomincia a domandarsi se Cristina vuole veramente sposarlo e lei gli dice che lo fa solo per renderlo felice.\nIzzie si occupa di un uomo che ha un proiettile dentro da 50 anni, dalla guerra in Corea; il proiettile gli sta danneggiando la scapola, perci\u00f2 Richard e Callie lo operano per estrarglielo.\nIn ospedale arrivano Thatcher e Susan Grey, che cercano Meredith mentre lei cerca di evitarli. Susan chiede a Meredith di concedere loro una cena insieme, perci\u00f2 Meredith li invita a cena a casa sua. Durante la cena c'\u00e8 molta tensione tra Derek, Meredith, Thatcher e Susan.\nDerek deve operare una sua vecchia collega, la dottoressa Helen Crawford, con un meningioma sul seno sagittale superiore. La donna deve essere sottoposta a un intervento ogni 2 anni, ma ha deciso che questa sar\u00e0 l'ultima volta che si lascer\u00e0 operare. Ad assistere Derek c'\u00e8 George. Derek propone alla donna un bypass al seno sagittale in modo da non doversi operare mai pi\u00f9 e la donna accetta. Durante l'intervento si verificano delle complicazioni, perch\u00e9 alla paziente viene un'embolia venosa d'aria, ma Derek riesce a salvarle la vita.\nIl matrimonio di George e Callie \u00e8 in crisi: il marito ha rivelato per sbaglio a Meredith e a Izzie che la donna fosse molto ricca. I due litigano furiosamente e Callie confessa a George di essere convinta che Izzie provi qualcosa per lui, e lo caccia dalla sua stanza d'albergo. George corre a casa a parlare con Izzie, i due si ubriacano e finiscono a letto insieme.\nLo sbaglio che preferisco.\nTrama.\nMentre Izzie \u00e8 perfettamente consapevole di ci\u00f2 che \u00e8 accaduto tra lei e George, quest'ultimo appare confuso e ricorda solo di aver bevuto molto bourbon, credendo di essere poi svenuto.\nIl padre di Callie arriva in citt\u00e0 e vuole conoscere George. Proprio quando Callie lo presenta a suo padre George ha un flashback degli avvenimenti della notte appena trascorsa. Preso dal senso di colpa e turbato, decide di far s\u00ec che il tutto rimanga un segreto. Izzie acconsente, ma \u00e8 chiaro che desidererebbe altro.\nCallie si occupa della signora Rogerson, una paziente con una malattia congenita rara, la fibrodisplasia ossificante progressiva che trasforma i muscoli in ossa. Ad assisterla ci sono proprio Izzie e George.\nCristina si occupa del signor Doug Kendry, che ha un'infezione nell'osso e a cui deve essere amputato un piede a causa del diabete.\nNel frattempo Cristina fa un passo per lei importante, si dichiara pronta a sposarsi con Burke, alla sola condizione che la cerimonia sia intima e semplice in municipio.\nAlex e Meredith seguono la paziente senza nome, che viene operata dal Dr. Sloan per una plastica facciale chiedendo l'aiuto di Meredith. Derek sospetta che si tratti di una mossa per \"acquisire punti\" agli occhi del Dr. Webber, mentre in realt\u00e0 sar\u00e0 il \"right now plan\" di Sloan (sostanzialmente un'idea presa in prestito dalla dottoressa Bailey) a permettergli, inaspettatamente, di ottenere il posto di nuovo capo, sbaragliando tutti gli altri contendenti che, condizionati dal Dr. Marlow, hanno preparato dei fumosi piani decennali.\nAttimo dopo attimo.\nTrama.\nIzzie riceve la visita dei genitori della figlia che lei ha dato in adozione, dopo averla partorita all'et\u00e0 di sedici anni. I signori le comunicano che la bambina undicenne, Hannah, \u00e8 malata di leucemia mieloide e ha bisogno di un trapianto di midollo osseo e Izzie, in quanto madre naturale, potrebbe essere compatibile. Izzie racconta la storia della bambina alla Bailey. La bambina non vuole incontrare Izzie.\nGeorge e Izzie decidono di non rinunciare alla loro amicizia e di dimenticare quanto accaduto quella notte. George accompagna Izzie in una stanza dove pu\u00f2 vedere la figlia di nascosto, dimenticandosi di un appuntamento con Callie che viene a sapere da Meredith che \u00e8 con Izzie. Poco dopo i due si incontrano, ma George le racconta di essere stato impegnato col lavoro e Callie si mostra delusa.\nAva, la paziente con amnesia di cui si occupa Alex, sembra aver ritrovato la propria famiglia, invece si scopre che non \u00e8 quella la sua. Ava subisce un forte shock e sfoga la sua rabbia su Alex.\nTra Burke e Cristina le cose vanno molto bene, ma per allontanare il Dr. Mallow decide di fare la \"sposina\" con Preston. Dopo aver visto l'amore che prova Cristina, il Dr. Mallow, convintosi che non potr\u00e0 far cambiare idea alla sua vecchia fiamma, annuncia l'intenzione di andarsene da Seattle.\nMeredith \u00e8 soffocata dalle eccessive attenzioni della madre acquisita Susan e finisce per cacciarla rispondendole male. Susan e Meredith poi si riappacificano.\nDerek incomincia ad avere dei dubbi sulla sua relazione con Meredith, dato che il capo Richard gli impedisce di diventare capo per prendersi cura di Meredith. Derek non torna a casa di Meredith. Mark andr\u00e0 al bar con Richard per aiutarlo a \"rimetterlo in pista\" e Addison si offre di aiutarlo a fare pratica su di lei.\nDesiderio.\nTrama.\nGli specializzandi si preparano per il test per la specializzazione in chirurgia generale, che avranno tra due settimane, perci\u00f2 sono molto occupati a studiare.\nAnche il matrimonio tra Cristina e il Dr. Burke \u00e8 imminente e devono scegliere la torta nuziale. Burke, che \u00e8 molto serio riguardo alla scelta della torta nuziale, coinvolge tutto l'ospedale nella decisione.\nCristina vuole ottenere gli appunti per il test che aveva usato Callie, ritenuti formidabili. Alla fine Callie si lascia convincere e li d\u00e0 a Cristina.\nGeorge e Izzie si occupano di un ragazzo che sembra avere un raffreddore perenne. In realt\u00e0 si tratta di tutt'altro: il ragazzo sta perdendo liquor dal naso, il cervello gli sta affondando alla base del cranio.\nCallie chiede a Izzie di allontanarsi da George. George vuole trasferirsi a lavorare al Mercy West.\nBurke, Shepherd, Addison e Sloan sono ancora in conflitto per il titolo di primario.\nAlex deve occuparsi sempre di Ava, la ragazza incinta che ha perso la memoria e che partorisce: la figlia \u00e8 sana. Lei rivela ad Alex di aver sentito che, a parer suo, Addison vorrebbe un uomo come lui.\nLarry Jennings, presidente della commissione del Seattle Grace e vecchio amico di Richard Webber, dopo aver urinato nelle acque del Rio delle Amazzoni, si \u00e8 ritrovato con un pesce d'acqua dolce, il candir\u00f9, nella vescica e viene operato.\nIntanto Addison, avendo un rapporto sessuale con il Dr. Karev, rompe il patto con il Dr. Sloan il quale se ne accorge e mente ad Addison raccontandole di averla tradita ancora. In seguito Karev spiega ad Addison che non la considera la sua ragazza e che non ha intenzione di avere una relazione seria con lei.\nDerek \u00e8 tornato a vivere nella sua roulotte e, nonostante abbia fatto l'amore con Meredith, \u00e8 dubbioso di voler continuare a vivere se \u00e8 lei che non lo vuole, dato che si stava per suicidare nella baia, ma Meredith non si \u00e8 resa conto della gravit\u00e0 della situazione e della crisi del loro rapporto. Derek allora cerca di essere pi\u00f9 esplicito e le dice che dal giorno in cui \u00e8 annegata lui ha sempre dovuto respirare per lei e non pu\u00f2 pi\u00f9 continuare a farlo. Lei, offesa, se ne va.\nL'altro lato della nostra vita - Prima parte.\nTrama.\nCristina si sveglia e trova Burke che parla e scherza con sua madre e la madre di Cristina che vogliono organizzare il matrimonio.\nCristina \u00e8 quindi costretta a scegliere le sue damigelle d'onore: Meredith, Izzie e Callie. Izzie \u00e8 l'unica damigella entusiasta.\nAddison si \u00e8 messa in aspettativa ed \u00e8 partita per Los Angeles per rivedere due suoi vecchi amici, Naomi e il suo ex marito Sam, che gestiscono l'Oceanside Wellness Group, una clinica privata. Si tratta di una cooperativa di medici che lavorano insieme. Addison conosce la terapista Violet, Pete, il pediatra Cooper, Dell. Addison \u00e8 andata a Los Angeles perch\u00e9 Naomi \u00e8 una specialista in fertilit\u00e0 e Addison vuole trovare un donatore di seme e avere un bambino: quindi Addison si sottopone a dei test per vedere se pu\u00f2 avere figli, ma scopre che non pu\u00f2 e resta sconvolta dalla notizia. Naomi offre ad Addison un posto da ginecologa nella loro clinica.\nMark incolpa Alex della partenza improvvisa di Addison.\nMeredith ammette con Derek di aver smesso di cercare di salvarsi e di essersi lasciata annegare, ma cerca di spiegargli che ora lei \u00e8 una persona diversa, migliore, e che \u00e8 disposta a ricominciare.\nSusan Grey, la nuova moglie del padre di Meredith, ha un brutto singhiozzo che non smette e deve essere sottoposta a un intervento effettuato dalla Bailey con l'aiuto di George. Meredith resta fuori a cercare di tranquillizzare il padre.\nAlex continua a occuparsi di Ava e le racconta di aver scaricato Addison.\nQuesto episodio \u00e8 stato trasmesso come un episodio speciale della durata di due ore, insieme con l'episodio successivo. Inoltre \u00e8 stato anche l'episodio pilota della serie TV \"Private Practice\" con protagonista Addison Montgomery.\nL'altro lato della nostra vita - Seconda parte.\nTrama.\nAddison, anche se lo nasconde, \u00e8 distrutta dalla notizia che non pu\u00f2 avere bambini, ma comunque si ambienta nella clinica dei suoi amici. L\u00ec vengono esaminati dei pazienti, come Paul, che all'inizio si crede abbia una banalissima mancanza di desiderio sessuale dovuta a uno scompenso ormonale ma che poi si rivela un tumore alla ghiandola surrenale difficilmente curabile; o Lisa, che aspetta un bambino e non riesce a capire di chi sia dato che \u00e8 stata a letto con tre uomini nello stesso giorno. Nel frattempo un dottore dell'Oceans Side, Pete, corteggia Addison, e i due finiscono per baciarsi.\nIntanto al Seattle Grace Hospital, Ava deve essere operata al cervello da Derek, perch\u00e9 ha un'emorragia, ed \u00e8 molto eccitata perch\u00e9 c'\u00e8 la possibilit\u00e0 che con l'intervento recuperi la memoria. Tuttavia ci\u00f2 non accade e la ragazza diventa molto triste.\nLe condizioni della madre acquisita di Meredith, Susan, stanno peggiorando, si verificano delle complicazioni, tra cui i crampi e un arresto cardiaco. Susan viene portata urgentemente in sala operatoria dove muore. Quando Meredith dice a suo padre che Susan \u00e8 morta, Thatcher schiaffeggia Meredith, accusandola di averla uccisa e di aver minimizzato le cose, dato che inizialmente si trattava di un semplice singhiozzo, sebbene molto persistente.\nIzzie dice a George che non vuole che vada a lavorare al Mercy West e i due si baciano.\nQuesto episodio \u00e8 stato trasmesso come un episodio speciale della durata di due ore, insieme con l'episodio precedente. Inoltre \u00e8 stato anche l'episodio pilota della serie TV \"Private Practice\" con protagonista Addison Montgomery.\nIl giorno degli esami.\nTrama.\nMeredith si prepara per andare al funerale della sua matrigna Susan, ma suo padre arriva all'ospedale e la avvisa che la sua presenza al funerale non \u00e8 gradita, continuando a incolparla per quanto successo. Questo fatto crea sconforto nella ragazza, che lascia in bianco il foglio del test per la specializzazione. Webber va da Meredith cercando di confortarla, ma lei rifiuta il suo aiuto dicendogli che, anche se \u00e8 stato l'amante di sua madre, non significa che debba farle da padre adottivo. Poi per\u00f2 si convince a farsi aiutare, e svolge nuovamente il test.\nMark, Burke, Callie, Bailey e Derek vengono chiamati a occuparsi di Lonnie, un alpinista che \u00e8 stato ritrovato con una piccozza nella testa. In seguito Izzie e George scoprono che \u00e8 stato un altro alpinista a compiere questo gesto, con l'obiettivo di liberare l'amico dal dolore.\nIntanto Cristina, Izzie e Alex continuano a prepararsi per il test che dovranno affrontare nel pomeriggio che permetter\u00e0 loro di restare nel programma dell'ospedale.\nAlex scopre che Ava si ricorda benissimo, da qualche giorno, chi \u00e8: il suo vero nome \u00e8 Rebecca Pope ed \u00e8 una donna sposata che \u00e8 fuggita dal marito ed \u00e8 venuta a Seattle.\nGeorge riceve la risposta dal Mercy West: \u00e8 stato accettato. Callie \u00e8 felice per lui, ma la Bailey reagisce male ed \u00e8 preoccupata per la carriera del ragazzo. Izzie cerca di convincere George a restare, cos\u00ec mente a George dicendo che non prova nulla nei suoi confronti e che quella notte di sessualit\u00e0 tra di loro non ha significato niente per lei.\nAdele, l'ex moglie di Webber, si presenta in ospedale chiedendo aiuto ad Addison: \u00e8 incinta. Webber poi trova Adele svenuta e caduta per terra nel bagno delle donne.\nDerek incontra al bar di Joe una ragazza attraente che lo invita a bere insieme, ma lui rifiuta anche se non \u00e8 del tutto convinto.\nNuove scelte.\nTrama.\n\u00c8 il giorno del matrimonio di Burke e Cristina.\nAddison si occupa di Rina, la madre surrogata che dovrebbe affidare i suoi bambini a Joe il barista e al suo compagno Walter, ma la ragazza ha delle complicazioni al cuore e Burke la opera d'urgenza per una dissecazione aortica. I gemelli nascono e l'intervento finisce bene.\nAdele, dopo essere stata ritrovata da Richard priva di sensi, viene sottoposta a un intervento perch\u00e9 ha un aborto spontaneo e perde il bambino. Adele rivela a Richard che il bambino sarebbe stato figlio di Richard.\nCallie \u00e8 stata scelta per il ruolo di capo degli specializzandi e rivela a George che vuole avere un bambino. Ci\u00f2 che sconvolge George pi\u00f9 di tutto \u00e8 per\u00f2 la dichiarazione d'amore di Izzie.\nDerek rivela a Meredith di aver incontrato una donna al bar, per farle capire che a lui interessa solo lei e lei, invece, fa di lui ci\u00f2 che vuole. Meredith, non sapendo cosa fare e cosa dire a Derek, lo lascia senza una risposta e va ad aiutare Cristina con i preparativi per il matrimonio.\nI tirocinanti ricevono i risultati degli esami di specializzazione: George \u00e8 stato bocciato, ma non lo dice a nessuno.\nIntanto arriva al Seattle Grace Jeff Pope, il marito di Rebecca, ma la donna \u00e8 chiaramente innamorata di Alex e gli chiede se deve restare per lui oppure no. Alex inizialmente la lascia andare, ma nel momento in cui, parlando con Addison, si rende conto di voler stare con Rebecca torna all'ospedale per cercare di fermarla, ma Rebecca \u00e8 gi\u00e0 partita.\nDurante il matrimonio Cristina entra in crisi perch\u00e9 si \u00e8 cancellata i voti nuziali, scritti precedentemente sulle sue mani da Callie, ma Meredith la sprona ad andare avanti. A pochi momenti dall'inizio della cerimonia Burke dice a Cristina che non pu\u00f2 sposarla sapendo che lei lo sta facendo solo per renderlo felice, cos\u00ec Burke se ne va via.\nDerek viene nominato nuovo capo di chirurgia, ma rifiuta lasciando il testimone allo stesso Richard. Meredith dice a Derek in chiesa che anche la loro storia \u00e8 finita, quando annuncia che non ci sar\u00e0 pi\u00f9 il matrimonio tra Burke e Cristina.\nMentre George svuota il suo armadietto incontra i nuovi tirocinanti, tra di essi c'\u00e8 la donna che Derek aveva incontrato al bar, che si scopre essere Lexie Grey, sorellastra di Meredith.\nAddison, non avendo ottenuto il posto di primario di chirurgia, lascia definitivamente il Seattle Grace Hospital per trasferirsi a Los Angeles."}
{"id": "834336", "revid": "767487", "url": "https://it.wikipedia.org/wiki?curid=834336", "title": "Orchestra del Gewandhaus di Lipsia", "text": "LOrchestra del Gewandhaus di Lipsia (in tedesco Gewandhausorchester e \"Leipzig Gewandhaus Orchestra\" nella diffusa dizione inglese) \u00e8 un'orchestra sinfonica tedesca con sede a Lipsia. Prende il nome dalla sua sala da concerto, il \"Gewandhaus\".\nStoria dell'orchestra.\nOrchestra tra le pi\u00f9 antiche e prestigiose del mondo, fu fondata originariamente nel marzo del 1743 come \"\u00abSociet\u00e0 dei concerti\u00bb\" da sedici ricchi mercanti della citt\u00e0 sassone e manteneva nelle sue file sedici musicisti professionisti fissi. Nel 1781 l'orchestra si trasfer\u00ec nella nuova grande sala da cinquecento posti appositamente costruita, che prende il nome dal luogo ove prima sorgeva un grande mercato pubblico di abiti (Gewandhaus, ossia \"\u00abcasa dei panni\"\u00bb), nome che poi venne esteso all'orchestra stessa. Il ruolo di \"Gewandhauskapellmeister\" ( \u00abmaestro di cappella del Gewandhaus\u00bb ) fu affidato a Johann Adam Hiller e l'orchestra acquis\u00ec rilevanza nazionale. Wolfgang Amadeus Mozart vi suon\u00f2 nel 1789 e i primi anni dell'Ottocento ospitarono le prime esecuzioni dopo Vienna dei grandi oratori di Haydn \"La Creazione\" e \"Le stagioni\" e successivamente molte delle sinfonie di Beethoven.\nNel 1835 il grande compositore Felix Mendelssohn Bartholdy divenne direttore dell'orchestra, portandola a livelli di eccellenza assoluta e introducendo concerti d'impronta \u00abstorica\u00bb, con la riscoperta di antichi capolavori dimenticati. Nel 1860 iniziarono i 35 anni della direzione di un altro importante musicista, il compositore e pianista Carl Reinecke, che mantenne una gestione tradizionalista nelle scelte di repertorio. Nel 1884, per soddisfare le esigenze di un'orchestra ormai consolidata e di un pubblico crescente, fu costruita una nuova enorme sala da 1500 posti, in cui l'orchestra si trasfer\u00ec l'anno seguente. Nel 1895 cominci\u00f2 la lunga gestione del grande direttore Arthur Nikisch, durata sino al 1922, durante la quale l'orchestra propose cicli completi delle nove sinfonie di Beethoven, delle quattro di Brahms e delle nove di Bruckner, orientando la sua attenzione anche ai compositori contemporanei (Reger, Richard Strauss, \u010cajkovskij e successivamente Sch\u00f6nberg).\nDopo Nikish, altri tre leggendari direttori diventarono \"Gewandhauskapellmeister\": Wilhelm Furtw\u00e4ngler dal 1922 al 1928, Bruno Walter dal 1929 al 1933 e Hermann Abendroth dal 1934 sino al 1945. Durante la seconda guerra mondiale, nel 1944, la sala Gewandhaus costruita nel 1884 era stata rasa al suolo dai bombardamenti alleati, come gran parte del centro di Lipsia. Dopo la guerra, l'orchestra \u00e8 stata guidata da Franz Konwitschny, V\u00e1clav Neumann, Heinz Bongartz. Dal 1970 al 1996 ci fu la lunga gestione di Kurt Masur, dopo la quale la direzione pass\u00f2 ad Herbert Blomstedt e, dal 2005, a Riccardo Chailly.\nNel 1981 fu ricostruita la sala Gewandhaus, questa volta con 1900 posti, in forma di modernissimo anfiteatro e dominata dal grande organo Schuke (92 registri e 6638 canne).\nL'orchestra del Gewandhaus di Lipsia, operando ininterrottamente dal 1743, aspira al titolo di orchestra pi\u00f9 antica del mondo, sebbene altre orchestre europee rivendichino questo primato (per esempio, la S\u00e4chsische Staatskapelle Dresden, la filarmonica di Bergen, Norvegia e l'Orchestra Reale Danese).\nDiscografia parziale.\nNel 2010 l'album Rhapsody in Blue - Concerto in F entra direttamente all'8\u00ba posto della classifica pop italiana."}
{"id": "834338", "revid": "2075278", "url": "https://it.wikipedia.org/wiki?curid=834338", "title": "Dragon Ball GT", "text": " \u00e8 una serie televisiva anime tratta dal manga \"Dragon Ball\" di Akira Toriyama. Visto il grande successo del fumetto e delle serie animate \"Dragon Ball\" e \"Dragon Ball Z\" da esso tratte, la Toei Animation decise di creare un nuovo anime con una storia originale, sviluppando un seguito agli eventi del manga.\nLa storia ha inizio cinque anni dopo il 28\u00ba Torneo Tenkaichi, durante il quale Son Goku aveva preso Ub come suo allievo. Goku, a causa di un desiderio accidentale di Pilaf, torna dodicenne. Nel corso del successivo anno Goku \u00e8 costretto a viaggiare nell'universo insieme a Trunks e Pan, per poi dovere salvare la Terra da Baby, Super C-17 e i draghi malvagi.\nToriyama, che ha dato il titolo alla serie, ha dichiarato che la sigla \"GT\" sta per \"Grand Tour\", in riferimento al viaggio nell'universo alla ricerca delle sfere del drago, che funge da incipit all'intera serie.\nTrama.\nA causa di un desiderio sbagliato di Pilaf, che evoca un nuovo drago con le sfere del drago dalla stella nera, Son Goku torna bambino e le sfere si spargono in tutto l'universo. Il re Kaioh informa Goku che se le sfere non verranno radunate entro un anno dal desiderio la Terra esploder\u00e0. Cos\u00ec Goku, Son Goten e Trunks decidono di partire alla loro ricerca, con Pan che prende all'ultimo il posto di Goten. Dopo varie peripezie nell'universo i tre incontrano il robot Gil, che ha preso il posto del Dragon Radar, e radunano tutte le sfere. Quando Goku, Trunks e Pan fanno ritorno a casa scoprono che Baby, un nemico appartenente alla razza Tsufuru incontrato durante il viaggio, \u00e8 arrivato sulla Terra e ha preso possesso del corpo di Vegeta. Solo raggiungendo il livello di Super Saiyan 4, grazie alla trasformazione in Scimmione dorato, Goku riesce a sconfiggere l'avversario e salvare Vegeta.\nIntanto all'inferno il Dottor Gelo e il Dottor Mieu \u2014 il malefico scienziato che ha creato Baby \u2014 aprono uno squarcio tra il mondo degli inferi e il mondo dei vivi e costruiscono una copia artificiale di C-17 che, fondendosi con quello della Terra, crea Super C-17. Goten, Trunks, Pan, Ub, Son Gohan e Vegeta sconfiggono tutti i vecchi nemici che erano scesi dal varco, ma non possono nulla contro il cyborg. Goku, dopo avere sconfitto Freezer e Cell e avere assistito alla morte del Dr. Gelo e del Dr. Mieu, riesce a distruggere Super C-17 con il Pugno del Drago e grazie all'aiuto di C-18, infuriata per l'uccisione del marito Crilin da parte del fratello.\nA causa dei troppi desideri espressi nel tempo le sfere del drago si sono corrotte e, al momento di evocare il drago Shenron, compare al suo posto un drago blu che poi si divide in sette draghi malvagi. Goku e Pan sconfiggono con facilit\u00e0 i primi quattro, mentre Suu Shenron e San Shenron riescono a tenere testa a Goku Super Saiyan 4 e vengono annientati solo con grande sforzo. Per ultimo fa la sua apparizione Li Shenron, il pi\u00f9 potente dei sette draghi, che sconfigge perfino Goku e Vegeta. L'unico a superare in potenza il drago \u00e8 Gogeta Super Saiyan 4: il risultato della fusione tra i due potenti Saiyan. Al termine della fusione Goku viene sconfitto per proteggere la Terra e a Vegeta viene perforata una spalla dal drago malefico in un disperato ultimo tentativo di attacco. Goku raccoglie allora l'energia di tutti gli abitanti dell'universo in una Genkidama, disintegrando finalmente Li Shenron. Poco dopo appare il drago Shenron originale che prende con s\u00e9 Goku e torna in cielo, apparentemente fondendosi con esso.\nCento anni dopo Goku Jr. e Vegeta Jr. (discendenti di Goku e Vegeta) si affrontano nella finale del 64\u00ba Torneo Tenkaichi sotto lo sguardo di un'anziana Pan, la quale riconosce un Goku adulto in mezzo agli spettatori. Pan cerca allora di raggiungerlo, ma Goku scompare tra la folla e poi vola via sulla sua nuvola d'oro.\nPersonaggi.\nGran parte dei protagonisti delle precedenti serie sono ricomparsi anche in \"Dragon Ball GT\", ma i guerrieri pi\u00f9 attivi all'inizio sono solo Son Goku, tornato bambino a causa di un desiderio espresso con le sfere del drago dalla stella nera, Pan e Trunks.\nTra i nuovi personaggi introdotti nella serie vi sono: Red Shenron, il nuovo drago evocato dall'unione delle sette sfere del drago con le stelle nere, dal potere di esaudire un desiderio; il robottino Gil che aiuta Goku e i suoi amici a localizzare le sfere del drago; le macchine mutanti del pianeta M-2 costruite dal Dottor Mieu, tra cui il Generale Lilde; la Squadra Sigma e Baby, uno Tsufuru intenzionato a vendicarsi dei Saiyan, nonch\u00e9 l'antagonista del primo arco narrativo della serie. Viene sconfitto, ucciso dai raggi solari e distrutto insieme alla sua astronave dalla Kamehameha lanciata da Goku nella forma di Super Saiyan 4. Super C-17 \u00e8 la fusione tra la versione completamente robotica di C-17 e il suo originale, nonch\u00e9 l'antagonista del secondo arco narrativo della serie. Viene sconfitto dal Pugno del Drago e poi ucciso dalla Kamehameha lanciata da Goku dopo essere stato aiutato da C-18 infuriata per la morte di Crilin, ucciso dal C-17 originale. I draghi malvagi, nati dalle energie negative delle sfere del drago, sono invece gli antagonisti dell'ultimo arco narrativo della serie.\n\"Dragon Ball GT\", inoltre, ripropone anche antagonisti apparsi nel manga e nelle due serie anime precedenti. Durante l'arco di Super C-17, per esempio, Nappa, Freezer, Cell, il Dottor Gelo, l'esercito del Red Ribbon e altri evadono dagli inferi per vendicarsi di Goku e compagni, ma verranno nuovamente sconfitti. Altri personaggi, come Tenshinhan, Jiaozi, Yajirobei e Yamcha, che erano stati tra i pi\u00f9 attivi nel manga, in \"GT\" fanno soltanto brevi camei non avendo per\u00f2 mai ruoli rilevanti.\nProduzione.\nIl progetto \"Dragon Ball GT\" venne ideato interamente dalla Toei Animation e dal Bird Studio di Akira Toriyama, creatore del manga originale. A contraddistinguere questa serie dalle prime vi fu il cambio dello stile grafico, che port\u00f2 a delle differenze molto marcate nello stile di disegno, nei colori e nelle musiche adottate. Alla regia venne scelto Osamu Kasai, la composizione della serie fu affidata ad Aya Matsui, mentre il character design fu progettato principalmente da Katsuyoshi Nakatsuru, che collabor\u00f2 anche alla creazione di diversi storyboard, poi utilizzati sia nella serie che nella sigla finale. Della composizione delle colonne sonore si occup\u00f2 Akihito Tokunaga, che prese il posto del celebre Shunsuke Kikuchi, che si era occupato delle musiche nelle prime due serie. Il character design, le ambientazioni e gli oggetti della serie, come la navicella dei protagonisti per partire per lo spazio, furono realizzate da Akira Toriyama in persona. Anche le lettere \"GT\" del titolo furono disegnate da Toriyama, mentre gli altri autori pensavano ad alternative come \"21\", \"Z2\", \"WW\" (Wonder World) e \"G-UP\" (Growing Up). Toriyama disegn\u00f2 il logo nel dicembre 1995.\nPer realizzare la nuova serie era necessario, innanzitutto, una trama in grado di appassionare i fan del manga e delle precedenti serie animate. Secondo lo staff creativo la storia di \"Dragon Ball\" ruotava sulla crescita del protagonista Goku e per questo si decise di concentrare la terza serie nuovamente su quest'ultimo. Tuttavia gli autori capirono che Goku era diventato troppo forte e anziano per continuare a parlare della sua crescita, perci\u00f2 decisero di farlo tornare bambino e indebolirlo. Essendo difficile trovare dei nemici sulla Terra in grado di rivaleggiare con Goku, le avventure del protagonista vennero spostate nello spazio e venne creato come nemico principale il parassita Baby. La Toei Animation era indecisa su chi scegliere come compagni di viaggio di Goku nel corso della terza serie e, alla fine, la scelta ricadde su Trunks e Pan. Il primo poich\u00e9 \u00e8 \"forte come Vegeta e intelligente come Bulma\", mentre la seconda poich\u00e9 \u00e8 \"la nipote sia di Goku che di Satan\" e, secondo gli autori, era un elemento interessante da approfondire. Al trio venne aggiunto come espediente comico il robottino Gil; durante la fase di produzione antecedente all'inizio della trasmissione questo personaggio era ancora senza nome, allora Toriyama gli affibbi\u00f2 il nomignolo di \"Ojama Robot\", ovvero \"Robot che disturba\". Il personaggio di Vegeta venne riproposto con i baffi e un taglio di capelli pi\u00f9 corto. Nel prosieguo della storia decide per\u00f2 di tagliarsi i baffi sotto esortazione della figlia Bra. Secondo alcune indiscrezioni mai confermate un ragazzo imparentato con Toriyama avrebbe detto che Vegeta sarebbe stato meglio senza baffi e, dopo avere sentito questa frase, lo staff decise di togliere i peli facciali al personaggio.\nTutti gli antagonisti di \"Dragon Ball GT\" hanno un'origine precedente alla storia di \"Dragon Ball\". Gli autori, infatti, pensarono fosse una buona scelta sviluppare maggiormente degli antagonisti presenti in storie minori, piuttosto che inventarne dei nuovi. Nel caso di Baby, per esempio, egli fa riferimento al popolo degli Tsufuru, citato per la prima volta nell'episodio 20 di \"Dragon Ball Z\", mentre Super C-17 ripropone ancora i cyborg del Red Ribbon. Nel caso dei draghi malvagi, invece, questi personaggi fanno riferimento alle sfere del drago, l'elemento fulcro dell'intera storia di \"Dragon Ball\". Gli autori, infatti, volevano che il pubblico si rendesse conto delle sfere del drago grazie alla comparsa di nuovi nemici, appunto i sette draghi malvagi. Per contrastare dei nemici cos\u00ec forti, inoltre, lo staff decise di proporre al pubblico un nuovo stadio di Super Saiyan, che avrebbe superato i precedenti: il Super Saiyan 4. Per distinguerlo dai precedenti stadi gli autori di \"GT\" decisero di dare a quest'ultimo stadio un aspetto molto pi\u00f9 selvatico. Il disegno del Super Saiyan 4 venne completato appena cinque mesi prima dell'inizio della trasmissione della serie.\nMedia.\nAnime.\nOriginariamente la serie doveva concludersi con l'arco di Baby, ma poi gli autori decisero di aumentare il numero degli episodi della serie da 40 a 64. I 64 episodi vennero trasmessi in Giappone poco dopo la conclusione di \"Dragon Ball Z\", su Fuji TV a partire dal 7 febbraio 1996, per poi concludersi il 19 novembre 1997. \"Dragon Ball GT\" non fu pubblicato in edizione home video fino al 15 giugno 2005, otto anni dopo la sua trasmissione originale. Si tratta di una rimasterizzazione della serie in un box di 12 DVD, acquistabile esclusivamente su ordinazione e chiamato \"Dragon Box\". Il contenuto del box \u00e8 stato in seguito reso disponibile in 11 DVD individuali da 6 episodi ciascuno, pubblicati dal 6 febbraio 2008 al 4 giugno 2008.\nEdizione italiana.\nIn Italia \u00e8 andato in onda su Italia 1 subito dopo la conclusione di \"Dragon Ball Z\", a partire da gioved\u00ec 5 aprile 2001. Le puntate venivano trasmesse a cadenza giornaliera, dal luned\u00ec al venerd\u00ec. Per due mesi andarono in onda i primi due archi narrativi, composti in totale da 47 episodi, per poi sospendere la programmazione in estate. La messa in onda riprese dall'inizio nell'agosto 2001: le repliche e le prime cinque puntate inedite furono trasmesse con la stessa frequenza di prima, mentre gli ultimi dodici episodi contemplarono una suddivisione di due a settimana, il marted\u00ec e il gioved\u00ec. \"Dragon Ball GT\" \u00e8 stato poi negli anni replicato pi\u00f9 volte da Italia 1, sull'ora dismesso canale satellitare di Sky Italia Teen Television dal 2003, su Hiro, canale a pagamento di Mediaset Premium, a partire dall'8 dicembre 2008 e infine su Italia 2, dal 25 novembre 2014. L'edizione Mediaset \u00e8 stata doppiata nello studio Merak Film di Milano, con la traduzione affidata alla C.I.T.I e i dialoghi di Tullia Piredda e Manuela Scaglione. Della direzione del doppiaggio si \u00e8 occupato Paolo Torrisi, che \u00e8 anche la voce di Goku adulto. Il doppiatore di C-17 non \u00e8 lo stesso di \"Dragon Ball Z\" per evitare la presenza di due personaggi con la stessa voce: Patrizio Prata, che aveva doppiato il cyborg nella serie precedente, infatti era stato gi\u00e0 assegnato a Goten per la serie \"GT\".\nLa versione italiana di \"Dragon Ball GT\" trasmessa su Italia 1 presenta il cambio delle sigle originali giapponesi, che sono state sostituite con la sigla di Giorgio Vanni sia all'apertura che alla chiusura dell'episodio. Come nelle precedenti serie sono stati rimossi nomi e riferimenti alla cucina e alla cultura nipponica ed \u00e8 stato effettuato un doppiaggio \"alleggerito\", dove, per esempio, parole come \"morire\", \"uccidere\" e \"ammazzare\" sono sostituite da sinonimi e locuzioni quali \"fare fuori\", \"distruggere\" o \"spedire all'altro mondo\". Nel resto della serie non ci sono invece censure video, fatta eccezione per la rimozione degli eyecatch. I nomi dei personaggi sono quasi tutti originali, fatta eccezione per Valese, la ragazza di Goten, che in originale si chiama , e i personaggi a cui era stato cambiato il nome nella prima serie \"Dragon Ball\", come Piccolo diventato Junior. Anche le tecniche hanno ricevuto traduzioni approssimative o distaccate e addirittura a volte cambiate durante l'arco degli episodi. Per esempio la nuova tecnica di Vegeta, il Final Shine Attack, \u00e8 stato tradotto in diversi modi: Raggio Lucente Finale, Attacco Finale e Lampo Finale.\n\"Dragon Ball GT\" \u00e8 stato distribuito per la prima volta in Italia da De Agostini nel 1999, prima della trasmissione su Italia 1. Quest'edizione era raccolta in 32 cassette VHS, pubblicate sulla collana \"Dragon Ball GT Collection\". Venne poi riedita dalla stessa De Agostini e in seguito da Dynamic Italia sulla collana \"Deluxe Collection\", in 13 uscite nelle videoteche e nelle fumetterie, con la copertina plastificata invece che in cartoncino. In queste pubblicazioni furono mantenute le sigle originali giapponesi, limitate a \"Dan dan kokoro hikareteku\" (con la prima versione video) e \"Hitorijanai\" per tutti gli episodi, senza sostituirle con le successive come invece nella versione originale. L'intera serie \u00e8 anche stata raccolta da Yamato Video in tredici DVD da cinque episodi ciascuno, pubblicati dal 3 maggio 2006 al 31 maggio 2007 e poi raccolti in tre box. Nel settembre del 2007 la De Agostini ha distribuito la serie in DVD nella collana intitolata \"Dragon Ball GT DVD Collection\". Essa si compone di 32 dischi da due episodi ognuno. Gli extra comprendono oltre all'audio e le sigle originali, anche schede su personaggi, luoghi e ambientazioni. Dal 14 dicembre 2016 all'8 marzo 2017 \"La Gazzetta dello Sport\" ha venduto una collana di DVD di \"Dragon Ball GT\" composta da tredici uscite con cinque episodi l'uno.\nIl finale, sempre tagliato nella versione italiana dell'anime sia per quanto riguarda le trasmissioni in televisione sia per quanto concerne l'edizione home video in videocassetta, \u00e8 stato invece mantenuto nei DVD prodotti da Yamato Video e distribuiti anche da De Agostini, insieme alle anticipazioni di tutte le puntate, ma con audio giapponese e sottotitoli in italiano poich\u00e9 trattasi di scene mai doppiate. Il finale completo \u00e8 stato trasmesso per la prima volta, insieme alla sigla originale della serie, il 20 gennaio 2021 su Italia 2 in prima serata al termine della replica dell'ultimo episodio, dove le parti inedite sono state doppiate da Massimo Triggiani.\n\u00c8 l'ultima serie in cui, nell'edizione italiana, Goku e Freezer sono doppiati dalle loro voci storiche: Paolo Torrisi e Gianfranco Gamba; dalla successiva serie, a causa della prematura morte, saranno sostituiti da Claudio Moneta e Federico Zanandrea.\nEdizione statunitense.\nL'adattamento statunitense di \"Dragon Ball GT\" \u00e8 andato in onda su Cartoon Network dal 7 novembre 2003 al 9 aprile 2005 in un'edizione radicalmente alterata. La Funimation Entertainment decise infatti di tagliare i primi 16 episodi della serie, l'arco delle Sfere del Drago dalle stelle nere, e di sostituirli con una singola puntata prodotta appositamente, che riassume gli eventi dell'arco. I produttori dell'adattamento hanno motivato questa scelta come un tentativo di preservare i telespettatori dal tono leggero e scherzoso dei primi episodi e di immergerli direttamente negli scontri che caratterizzano il resto della serie. La Funimation registr\u00f2 inoltre una nuova colonna sonora e sostitu\u00ec le sigle di apertura e di chiusura con delle versioni in inglese in stile rap che si discostano parecchio dalle versioni originali. In questa edizione fu inoltre cambiata la collocazione temporale della serie, ambientandola non cinque anni dopo lo \"Z\", bens\u00ec dieci.\nL'edizione home video \u00e8 stata pubblicata su VHS e DVD dall'aprile 2003 e contiene sia la versione modificata che quella originale a iniziare dall'episodio 17. I primi 16 episodi della serie sono stati raccolti in cinque volumi, chiamati \"Lost Episodes\", e pubblicati tra luglio 2004 e febbraio 2005. Due anni dopo la Funimation ha iniziato una nuova pubblicazione della serie in DVD, mettendo stavolta gli episodi nel giusto ordine cronologico. Il primo box \u00e8 uscito il 9 dicembre 2008, mentre il secondo \u00e8 stato distribuito dal 10 febbraio 2009. Il 21 settembre 2010 \u00e8 stato invece pubblicata la serie completa, raccolta in un cofanetto unico.\nMusiche.\nLe musiche di \"Dragon Ball GT\" sono state composte da Akihito Tokunaga. La serie usa come opening per tutte e 64 le puntate , cantata dalla band j-pop Field of View. La prima sigla di chiusura \u00e8 stata , cantata dai Deen e trasmessa in Giappone dall'episodio 1 al 26. A partire dall'episodio 27 la serie ha adottato la canzone di Zard \"Don't You See!\" come ending. La puntata 42 segna il cambio di sigla successivo, a partire dal quale viene usata \"Blue Velvet\", cantata da Shizuka Kudo. , cantata dal gruppo Wands, \u00e8 presentata nell'episodio 51 ed \u00e8 stata usata come sigla di chiusura per i restanti episodi, tranne che per l'ultimo, che utilizza la sigla di apertura.\nNelle trasmissioni televisive italiane i temi giapponesi sono stati sostituiti dalla sigla \"Dragon Ball GT - It's you and me\", cantata da Giorgio Vanni, mentre per le immagini sono state usate scene prese da episodi a caso e altre prese proprio dalle sigle originali. Nella trasmissione dei primi episodi, nel 2001, la sigla iniziale e quella finale erano nella classica versione da due minuti; successivamente, con la seconda tranche di episodi nello stesso anno, per la sola sigla di apertura \u00e8 stata utilizzata la versione completa da quasi tre minuti. Infine per le repliche a partire dal 2007 la sigla iniziale \u00e8 stata tagliata alla durata di un minuto, mentre quella finale non \u00e8 stata toccata ed \u00e8 stata sempre mantenuta nella versione da due minuti.\nSpecial.\nCome seguito di \"Dragon Ball GT\" \u00e8 stato prodotto uno special TV intitolato , spesso abbreviato semplicemente in \"Goku Gaiden\". \u00c8 stato trasmesso in Giappone da Fuji TV il 26 marzo 1997 tra l'episodio 41 e il 42. Ambientato 100 anni dopo l'uccisione di Baby, esso riprende gli avvenimenti precedenti al Torneo Tenkaichi dell'ultimo episodio della serie. Pan, ormai anziana, ha un nipote che \u00e8 uguale a Goku, da questo il nome Goku Jr., che dovr\u00e0 dimostrare che in lui c'\u00e8 ancora sangue Saiyan.\nLo speciale \u00e8 stato trasmesso per la prima volta in Italia il 24 dicembre 2003 su Italia 1, con il titolo \"\", subito dopo la conclusione di \"Dragon Ball - La saga\". Edito sempre da Mediaset, questa \u00e8 stata l'ultima volta in cui il doppiatore Paolo Torrisi ha prestato la voce alla versione adulta di Goku prima della sua scomparsa.\nAltre opere derivate.\nEsistono due guide ufficiali dedicate a \"Dragon Ball GT\", intitolate \"Dragon Ball GT Perfect Files\" e pubblicate in Giappone il 24 maggio e il 17 dicembre 1997 da Sh\u016beisha. Esse includono informazioni aggiuntive sulla serie, illustrazioni, interviste e vari extra. Le copie dei due volumi sono state esaurite per molti anni, fino a quando nell'aprile 2006 furono ristampate e queste nuove edizioni sono tuttora in commercio. In Italia le due guide sono state pubblicate da Star Comics all'interno della testata \"Anime Comics\" il 3 novembre e il 3 dicembre 2002.\nUn anime comic derivato dalla serie televisiva ha iniziato la serializzazione nell'edizione di gennaio 2014 della rivista di Sh\u016beisha \"Saiky\u014d Jump\", pubblicata il 4 dicembre 2013. Nel giugno del 2019 \u00e8 stato annunciata la ripresa della pubblicazione dell'anime comic, che \u00e8 ripartita adattando il primo arco narrativo della serie.\nAccoglienza.\nLa serie animata \"Dragon Ball GT\", rispetto alle precedenti due, ha ricevuto numerose critiche negative, rafforzate anche dal fatto che questo seguito non \u00e8 stato n\u00e9 tratto dal manga originale di Akira Toriyama, n\u00e9 creato direttamente dall'autore, ma dallo staff dell'anime. Sul sito Anime News Network ha una valutazione di 5,4 su 10, basata sui voti di 3285 utenti, mentre nell'Internet Movie Database ha una media di 6,9/10, scaturita dalle valutazioni di 16.400 utenti.\nIl sito IGN ha definito \"Dragon Ball GT\" \"decisamente repellente\" e l'ha accusato di avere rovinato i personaggi principali, come per esempio Vegeta e Trunks, definiti \"goffi\" rispetto alle precedenti serie. La critica non ha risparmiato neanche la trama, a cui \u00e8 stato rimproverato di fare uso di una formula gi\u00e0 mostrata nelle serie precedenti. Anime News Network, tuttavia, lo ha descritto come \"un viaggio piacevole, se non preso seriamente\". Jonathan Clements e Helen McCarthy hanno scritto nella loro enciclopedia \"The Anime Encyclopedia, Revised &amp; Expanded Edition: A Guide to Japanese Animation Since 1917\", che \"la nuova serie sembra avere perso la sua magia\". Tim Jones di T.H.E.M. Anime gli ha assegnato una stella su cinque. Nonostante riconosca agli sviluppatori il merito di avere migliorato la grafica e la colonna sonora, ha criticato il design dei personaggi e la scelta di ridurre il cast originale a dei meri camei e ha definito l'umorismo come \"forzato\". Akira Toriyama, l'autore del manga \"Dragon Ball\", ha invece dichiarato di avere apprezzato l'adattamento animato e di ritenere che la Toei abbia fatto un buon lavoro.\nL'anime ha comunque riscontrato un grande successo in termini di vendite e audience. Anche in Italia, infatti, gli ascolti della serie \"GT\" sono stati paragonabili a quelli di \"Dragon Ball Z\" e di gran lunga superiori alla prima serie animata, che gli hanno consentito numerose repliche e il piazzamento all'ora di pranzo di Italia 1. Oltre a questo, pur essendo pochi i titoli dedicati esclusivamente a \"Dragon Ball GT\" nel franchise dei videogiochi dedicati alla serie, i suoi personaggi e trasformazioni sono stati ripresi da un gran numero di giochi di \"Dragon Ball Z\", come per esempio la serie \"\".\nCollocazione nel franchise di \"Dragon Ball\".\nNel corso degli anni sono stati prodotti diversi film, special e remake riguardo alla saga di \"Dragon Ball\", sempre ambientati prima degli eventi di \"GT\". Nell'episodio 55, \"Ti raggiunger\u00f2, Kaarot!\", Vegeta e Bulma parlano dell'amplificatore di Onde Bluetz e accennano a un possibile Super Saiyan 5, livello mai apparso nella serie regolare. Questo fatto, congiunto all'attaccamento dei fan alla serie, ha portato molti a speculare su un possibile proseguimento della serie di \"Dragon Ball\", come \"Dragon Ball AF\", speculazioni sempre ufficialmente smentite dalla Toei Animation e dallo stesso Akira Toriyama.\nA seguito della conclusione della serie celebrativa \"Dragon Ball Kai\", in Giappone dal 5 luglio 2015 \u00e8 andata in onda una nuova serie animata prodotta dalla Toei Animation la quale ha visto un maggiore coinvolgimento di Akira Toriyama: \"Dragon Ball Super\", ambientata durante i 10 anni che intercorrono fra la sconfitta di Majin Bu e la fine di \"Dragon Ball Z\", rinarrando e rielaborando anche gli eventi dei film ' e '."}
{"id": "834339", "revid": "1305772", "url": "https://it.wikipedia.org/wiki?curid=834339", "title": "Johnson", "text": ""}
{"id": "834341", "revid": "101260", "url": "https://it.wikipedia.org/wiki?curid=834341", "title": "Olaf I Tryggvason", "text": ""}
{"id": "834344", "revid": "1442080", "url": "https://it.wikipedia.org/wiki?curid=834344", "title": "Olaf", "text": ""}
{"id": "834346", "revid": "547992", "url": "https://it.wikipedia.org/wiki?curid=834346", "title": "Sjarhej Alejnika\u016d", "text": "Ha giocato in Italia con e Lecce, prima di chiudere la carriera nelle serie minori. In precedenza, dal 1981 al 1989, ha vestito la maglia della . Ha giocato anche in Giappone, con il Gamba Osaka.\nBiografia.\nSegue il calcio sin da giovane. Entra a far parte di una scuola di calcio a 5 nei pressi del Gorkij Park. A 17 anni lavora come operaio ma a 20 anni \u00e8 titolare nella Dinamo Minsk. Si diploma in educazione fisica. \u00c8 sposato con Natasha, ingegnere edile, ed \u00e8 un cristiano ortodosso non praticante. Ha fatto anche il servizio militare, raggiungendo il grado di tenente. Nonostante nel periodo alla Juventus giochi assieme all'altro sovietico Oleksandr Zavarov, non riesce a restare in amicizia con il giocatore di origini ucraine. Sempre nel periodo in cui militava a Torino viveva in una villetta in collina, adattandosi presto all'Italia e imparando velocemente l'italiano. Trasferitosi a Lecce, dove vive per tre anni tra il 1990 e il 1993, acquista una villetta e ritorna a viverci al suo ritorno in Italia: ci vive tutt'oggi.\nA differenza di quanto gli \u00e8 capitato in Italia, quando giocava per la Dinamo Minsk faceva due allenamenti al giorno e alla fine dell'allenamento andava a mettersi in coda ai negozi perch\u00e9 i dirigenti sovietici non volevano che i calciatori tornassero a casa presto.\nHa due figli, Art\u0117m, nato nel 1987 e Artur, nato il 30 marzo 1991.\nCaratteristiche tecniche.\nGiocatore.\nCentrocampista arretrato, centrocampista offensivo o regista talentuoso, spesso con compiti di marcatura ma che sapeva anche attaccare, era un calciatore tattico, un geometra, un giocatore che dava ordine al gioco, di quantit\u00e0, completo, duttile e polivalente, dal buon tiro dalla distanza ma molto lento. Zoff, tecnico della Juventus, lo definisce un \u00abgiocatore di classe\u00bb, e al suo arrivo \u00e8 considerato un \u00abgrande campione\u00bb. Cresce calcisticamente con il tecnico \u0116duard Malafee\u016d, che lo allena sia a Minsk sia con la nazionale, adattandolo a regista difensivo, stopper, terzino, libero e difensore centrale. Zoff nella sua Juventus lo schiera usualmente come uno dei due mediani nel suo centrocampo a 4.. Nella finale del campionato europeo di calcio 1988 in Germania Ovest, Alejnikov, schierato come difensore centrale, ha il compito di marcare Marco van Basten: ci riesce fino a quando l'olandese non s'inventa la magia realizzando il suo miglior gol in carriera con una conclusione al volo a pochi passi dalla linea di fondo campo.\nEra un calciatore dal carattere tranquillo.\nCarriera.\nGiocatore.\nClub.\nDinamo Minsk.\nHa giocato nella dal 1981 e ha vinto il campionato dell'URSS la stagione seguente. Dopo nove stagioni a Minsk, il Genoa si accorda per acquistare il calciatore, sborsando 2,2 miliardi di lire e facendogli firmare un triennale: in realt\u00e0 la societ\u00e0 ligure aveva sbagliato, trattando con il SovinterSport mentre invece doveva iniziare la trattativa per Alejnikov direttamente con la Dinamo Minsk, secondo ci\u00f2 che affermava il generale Syssoev, presidente di tutte le societ\u00e0 \"Dinamo\" sovietiche. Nei giorni a seguire i contatti con i dirigenti della Dinamo Minsk si fanno sempre pi\u00f9 flebili e nonostante si creda che l'affare con il \"Grifone\" sia gi\u00e0 concluso, il 28 luglio 1989 Alejnikov arriva in Italia assieme a un dirigente della Dinamo, atterrando a Milano, dove anche il presidente del Genoa Aldo Spinelli lo stava aspettando; ad aspettarli invece c'\u00e8 il presidente della Simod, societ\u00e0 di calzature sportive che gestisce i cartellini dei calciatori della Dinamo Minsk, e i tre si dirigono con un aereo privato a Venezia. I dirigenti del \"Grifone\", arrivati a Milano, scoprono che Alejnikov \u00e8 diretto a Venezia ma ormai Spinelli non ne vuole sapere di raggiungerli. Dopo aver raggiunto Legnaro (Padova), sede della Dimod, societ\u00e0 nata da un accordo tra la Simod e la Dinamo Mosca, si comincia a risolvere l'\"intrigo Alejnikov\": secondo il vicepresidente della Dimod, Paolo Sinigaglia (presidente della Simod), l'accordo di Spinelli con il SovinterSport - che gestiva tutte le azioni della Dinamo Mosca - \u00e8 saltato perch\u00e9 da aprile il club sovietico \u00e8 autonomo e lo stesso Spinelli era stato avvisato nelle settimane precedenti di ci\u00f2. Inoltre il prezzo del calciatore \u00e8 salito e dall'offerta di Spinelli ($ 1,5 milioni, ingaggio compreso per tre anni), la societ\u00e0 adesso chiede $ 3 milioni (circa 4,5 miliardi di lire). Alejnikov rimane in Italia fino al 30 luglio, ripartendo il giorno seguente per Minsk, dove gioca una sfida contro la Torpedo. L'indomani, 2 agosto 1989, la Dinamo Minsk si accorda con la Juventus per l'acquisto di Alejnikov, ufficializzato da Mosca il giorno dopo, per 4,2 miliardi di lire. L'accordo prevedeva anche che il calciatore potesse avere due auto della FIAT. Al suo arrivo la stampa lo ribattezza \"il ragazzo di Gorki Park\". A fine carriera il bielorusso rivela che essendo la Dinamo Minsk sotto il controllo del ministero dell'interno sovietico (come tutte le squadre denominate \"Dinamo\"), erano loro a decidere e Alejnikov stesso era un dipendente del ministero dell'interno, gli dissero di firmare il contratto con la Juventus e il giocatore firm\u00f2. Firma un triennale, con una clausola che prevedeva che se Alejnikov fosse stato ceduto dopo la prima stagione il club torinese avrebbe dovuto pagare un indennizzo. Alejnikov \u00e8 uno dei primi calciatori sovietici a lasciare l'URSS per giocare all'estero e arrivando nel club bianconero rafforza il centrocampo.\nJuventus.\nDopo un buon precampionato, durante il quale comincia a intendersi con l'altro sovietico (di origine ucraina) Oleksandr Zavarov, inizia il campionato sottotono e alla prima giornata pareggia 1-1 in casa contro il Bologna, dimostrando subito di essere un calciatore lento, \u00ablegnoso e privo di idee\u00bb e facendo una prestazione insufficiente nella partita successiva, vinta contro il (2-1). In seguito alla vittoriosa trasferta in Polonia contro il G\u00f3rnik Zabrze (0-1), sfida valida per la Coppa UEFA, i tifosi cominciano a fischiare Alejnikov. Dopo alcune giornate di campionato, i tifosi lo soprannominano \"Alentikov\" a causa della sua sorprendente lentezza. Dopo due mesi, \u00e8 ancora in ritardo di condizione, dimostrando una scarsa forma fisica: le sue uniche prestazioni decenti nella prima parte di stagione arrivano nel successo ottenuto a Parigi contro il PSG (0-1), e nel ritorno giocato a Torino e vinto 2-1, in Coppa UEFA. Nel gennaio 1990 subisce un lieve infortunio, riprendendosi in pochi giorni. Il 22 ottobre 1989 firma il 3-2 che consente alla Juventus di battere in trasferta il , che lo stava per acquistare tre mesi prima. Contro l'Amburgo, sfida di andata dei quarti di finale di Coppa UEFA, Alejnikov \u00e8 schierato da libero. Nel corso della stagione riesce a ottenere i favori di Zoff, che a fine stagione sa gi\u00e0 di lasciare l'incarico, schierando il sovietico sempre titolare. Dopo essersi ambientato, riesce a esprimere al meglio il suo calcio, collezionando buone prestazioni contro Napoli (1-1), Karl-Marx-Stadt (0-1, Coppa UEFA), Fiorentina (2-2), Colonia (0-0, Coppa UEFA) e Milan (0-1). Verso la fine della stagione, dato che l'URSS si stava preparando per affrontare il campionato del mondo di Italia '90, gli \u00e8 ordinato di risparmiarsi con il club, evitando troppi sforzi.\nDopo la prima finale di Coppa UEFA contro la Fiorentina (vinta 3-1), ammette che \u00e8 stata la partita pi\u00f9 violenta che il bielorusso abbia mai giocato: in questa sfida Alejnikov aveva il compito di marcare il centrocampista cecoslovacco Lubo\u0161 Kub\u00edk. Durante la sfida di ritorno, \u00e8 costretto, suo malgrado, a giocare da libero, essendo la quarta opzione nel ruolo dietro a Dario Bonetti (squalificato), Fortunato (indisponibile per infortunio) e Tricella (non recuperato completamente): giocando come libero, il ruolo di marcatore di Kub\u00edk \u00e8 assegnato ad Angelo Alessio, riesce a disputare una buona partita, salvando anche un gol al 69'; il pareggio per 0-0 consente alla Juventus di vincere anche la Coppa UEFA.\nA fine stagione vince la Coppa UEFA e la Coppa Italia nel 1990 giocando 50 incontri e segnando 3 gol, non riuscendo a integrarsi nella rosa nonostante non abbia problemi di ambientamento e deludendo le aspettative.\nCon l'arrivo in panchina di Gigi Maifredi, inizialmente la Juventus vorrebbe ricorrere alla clausola che gli consentirebbe di rimandare il bielorusso alla Dinamo Minsk, ma nel luglio seguente il Lecce inizia una trattativa che si conclude nella prima settimana di agosto e che porta alla firma di Alejnikov, che si aggrega subito al ritiro del Lecce guidato dal tecnico Zbigniew Boniek. Passa al Lecce non sapendo nulla della trattativa, perch\u00e9 secondo lo stesso bielorusso, tutti i cartellini dei giocatori della Dinamo Minsk era gestiti da una societ\u00e0 di Padova (la Simod, societ\u00e0 che l'aveva anche portato in Italia nel luglio 1989, poco prima di firmare per la Juventus) che mandava i giocatori dove voleva e Alejnikov, cos\u00ec come altri calciatori sovietici, non avendo mai avuto un contratto professionistico (non esisteva in Unione Sovietica), non sapeva come comportarsi. In seguito, nel 1993, Maifredi si pentir\u00e0 di aver ceduto Alejnikov, \u00abimpoverendo il centrocampo [della Juventus]\u00bb.\nLecce.\nIl bielorusso \u00e8 ingaggiato dal Lecce per la sua polivalenza tattica, potendo giocare sia da libero sia da difensore centrale, ruolo nel quale non si trova adeguatamente durante le prime partite della formazione salentina. Nell'aprile 1991 \u00e8 protagonista di un episodio curioso: quando il tecnico Boniek gli ordina di andare a messa, il bielorusso e Pietro Paolo Virdis si rifiutano e per risposta il polacco offende entrambi pesantemente. Durante il suo periodo di militanza in Puglia, la federcalcio sovietica decide di denunciare il Lecce all'UEFA per aver concesso in ritardo Alejnikov che doveva giocare un incontro con la nazionale (contro l'Ungheria). Nonostante risulti anche decisivo in qualche partita, Alejnikov, come ammesso dallo stesso bielorusso dopo il ritiro, perde stimoli a Lecce. Dopo esser retrocessi in B nella prima stagione, il Lecce \u00e8 contestato anche durante l'annata successiva, tant'\u00e8 che nel febbraio 1992 le auto dell'allenatore e dei calciatori leccesi sono prese a sassate: a quella di Alejnikov vengono arrecati i maggiori danni dall'assalto. Nel giugno 1992, non riuscendo a conquistare la promozione in A nella seconda stagione, il contratto con il Lecce scade e il bielorusso si ritrova svincolato.\nGiappone, Svezia e ritorno in Italia.\nDopo aver trascorso un anno senza squadra restando a vivere a Lecce, nel luglio 1993 firma un biennale con i giapponesi del Gamba Osaka. Dopo un'esperienza nel campionato svedese con l'IK Oddevold nel 1996, nel luglio 1997 si accorda con il Corigliano-Schiavonea chiudendo la sua carriera calcistica in Calabria, in Serie D.\nIl 17 settembre 1998 si \u00e8 organizzato un incontro a Minsk per il suo addio al calcio giocato.\nNazionale.\nHa giocato per l', collezionando 73 presenze e 6 gol, dal 1984 al 1991, prendendo parte alla finale degli Europei 1988, persa contro i Paesi Bassi per 2-0, e 4 presenze nella Nazionale di calcio della Comunit\u00e0 degli Stati Indipendenti nel 1992. Ai tempi della Dinamo Minsk \u00e8 riuscito a integrarsi molto bene nella nazionale sovietica, all'epoca formata per lo pi\u00f9 da calciatori della e guidata da Valerij Lobanovs'kyj, che riuscendo a usarlo in ogni zona del campo, lo convocava frequentemente. Inoltre ha guadagnato 4 presenze nella nazionale di calcio della Bielorussia dopo l'indipendenza di questo paese dall'URSS.\nDurante il periodo in nazionale, consegue spesso prestazioni sufficienti. Il 18 giugno 1988 realizza il primo gol nella sfida contro l'Inghilterra (3-1), andando a segno con un'azione personale al 3': fino al 19 giugno 2004, questo \u00e8 uno dei gol pi\u00f9 veloci alle qualificazioni degli Europei - assieme a quelli di Hristo Stoi\u010dkov in Bulgaria-Romania 1-0 del 1996, Alan Shearer in Inghilterra-Germania 1-1 del 1996 e Paul Scholes in Portogallo-Inghilterra 3-2 del 2000 -, quando il primato \u00e8 superato da Dmitrij Kiri\u010denko, che in Russia-Grecia (2-1) sigla il primo gol dopo 2'.\nNel novembre 2003 \u00e8 stato insignito del titolo \"Golden Player bielorusso\" dalla Federazione calcistica bielorussa come miglior giocatore nazionale degli ultimi 50 anni.\nAllenatore.\nInizia la carriera d'allenatore ad Anagni, dimettendosi nel novembre 1998 dopo 11 giornate di campionato e 12 punti conquistati (ultimo posto in classifica), prima di allenare il Pontedera dal giugno 2000 (in Serie C2). In seguito guida anche l'FK Mosca e il Copertino. Durante la sua esperienza ad Anagni cerca di allacciare una collaborazione con la Lazio di Sergio Cragnotti, senza successo. Nel 1999 ottiene il patentino di seconda categoria a Coverciano, avendo la possibilit\u00e0 di allenare tra i professionisti. Dal 2005 al 2007 \u00e8 stato allenatore nel settore giovanile della Juventus. Nella stagione 2007-2008 allena il NK Kras di Monrupino, ritornandoci nel 2011, dove approda anche il figlio ventenne Artur. Alejnikov \u00e8 arrivato al Kras dopo aver conosciuto il presidente della societ\u00e0 durante un corso a Coverciano. Alla guida della squadra il 13 maggio 2012, vincendo il campionato di Eccellenza, ha conquistato la promozione in serie D. Il 29 ottobre 2012 si dimette dall'incarico.\nNell'ottobre del 1999 l'amico e suo ex allenatore Zoff, all'epoca CT dell'Italia, lo convoca nella sede della FIGC per chiedergli consigli riguardo a una partita contro la Bielorussia."}
{"id": "834355", "revid": "339392", "url": "https://it.wikipedia.org/wiki?curid=834355", "title": "Leipzig Gewandhaus Orchestra", "text": ""}
{"id": "834356", "revid": "1064007", "url": "https://it.wikipedia.org/wiki?curid=834356", "title": "Naim Frash\u00ebri", "text": "Biografia.\nNato il 25 maggio 1846, nell'Albania meridionale, frequent\u00f2 nella sua citt\u00e0 natale le scuole elementari e inizi\u00f2 ad imparare il persiano presso i 'Bekt\u0101sh\u012b' (sufi musulmani originari della Turchia ma diffusi anche in Albania).\nNel 1865 la famiglia si trasfer\u00ec a Gi\u00e0nnina (o \"Gi\u00e0nina\", greco mod. \u0393\u03b9\u03ac\u03bd\u03bd\u03b9\u03bd\u03b1, o \u0313\u0399\u03c9\u03ac\u03bd\u03bd\u03b9\u03bd\u03b1) (Grecia), dove il fratello maggiore Abdyl organizz\u00f2 la lega di Prizren dando cos\u00ec inizio al movimento di riscatto dal dominio turco, e dove insieme al fratello pi\u00f9 piccolo, Sami, fin\u00ec gli studi al liceo \"Zosimea\" (1869). Lavor\u00f2 poi per alcuni mesi ad Istanbul come piccolo impiegato in un ufficio stampa (1870). Ammalatosi di tubercolosi ritorn\u00f2 nella sua citt\u00e0 natale per il clima migliore. Successivamente lavor\u00f2 a Berat e a Saranda (1872-1877). Durante questo periodo Naim Frash\u00ebri prov\u00f2 a comporre poesie in lingua albanese, e sotto l'influenza dei 'bejtexhi' (pron. 'beiteg\u00ec') si dedic\u00f2 a comporre poesie in persiano con successo, pubblicando pi\u00f9 tardi anche una raccolta di liriche \"sh Tejhyjylat\" (I sogni, 1885). \nNaim Frash\u00ebri mor\u00ec il 20 ottobre 1900 nel quartiere Erenqoj a Istanbul, dove venne anche sepolto. I suoi resti sono stati portati in Albania.\nL'opera.\nSotto l'influenza degli avvenimenti storici, soprattutto della Lega Albanese di Prizren (Lidhja Shqiptare t\u00eb Prizrenit), di cui uno degli organizzatori era Abdyl, suo fratello maggiore, e delle opere culturali patriottiche della Societ\u00e0 di Istanbul (Shoq\u00ebris\u00eb s\u00eb Stambollit), a capo della quale c'era Sami, il poeta abbandon\u00f2 le poesie in persiano e si dedic\u00f2 totalmente a quelle in albanese. Ad Istanbul Naim Frash\u00ebri fu uno degli editori principali della rivista \"Drita\" (Luce), e poi \"Dituria\" (Sapere) (1884-1885), nella quale sono state pubblicate molte delle sue poesie, opere in prosa e rima per le prime scuole in albanese che si sono aperte. Collabor\u00f2 come membro della Commissione degli Editori del Ministero dell'Istruzione, ed in seguito come presidente.\nNel 1886 pubblic\u00f2 i suoi poemi pi\u00f9 conosciuti \"Bag\u00ebti e Bujq\u00ebs\u00ed\" (\"Mandrie e agricoltura\"), quello in greco \"D\u00ebshira e v\u00ebrtet\u00eb e shqiptar\u00ebve\" (\"\"Il vero desiderio degli albanesi\", o in lingua greca \"O alithis pothos ton Alvanon\"\") e quattro libri per la scuola: \"Vjersha p\u00ebr m\u00ebsonjtoret e para\", \"E k\u00ebndimit t\u00eb \u00e7unavet k\u00ebndonj\u00ebtoreja\" (in due volumi, con poesie, vari racconti e prime conoscenze scientifiche ed umanitarie), come anche una \"Storia generale\". \nNel 1890 usc\u00ec la raccolta delle liriche \"Lulet\u00eb e Veres\u00eb\" (\"I fiori dell'estate\"), poi \"M\u00ebsimet\" (\"Le lezioni\"), prosa patriottica e morale, \"Fjal\u00ebt fluturake\" (\"La Parola svolazzante\") in rime nel 1896. Infine nel 1898 il grande poema epico \"Historia e Sk\u00ebnderbeut\" (\"La storia di Skanderbeg\") ed il poema religioso \"Qerbelaja\", ecc. \nI due motivi principali della poesia di Naim, l'amore per la patria albanese e l'amore per tutti gli uomini, si fondono nella sua poesia e spesso l'ardore della fede religiosa che la contraddistingue si trasforma in elevati accenti di preghiera.\nBAGETI E BUJQESIA\nQuesto poema lirico epico fu tra le opere pi\u00f9 belle e ispirate per tutta la letteratura della Rilindja. Nessuno prima di Naim aveva mai cantato l'amore per la natura albanese, l'orgoglio nazionale con un pathos tanto focoso e una lingua poetica tanto dolce e bella. Con il motivo dell'orgoglio Naim riesce a smuovere nei compatrioti la coscienza patriottica, per renderli consapevoli di essere figli di un paese con valori versatili, di una terra che si aspetta molto da loro. \nIl poeta mostra scene di vita e di lavoro quotidiano che caratterizzano le regioni del Nord d'Albania, creando quasi un inno alle persone semplici e non rappresentanti di alte classi: in ci\u00f2 troviamo e riconosciamo il senso democratico di Naim. Egli idealizza la vita in Patria presentandola con i colori vivaci e con toni idialliaci, con lo scopo di rendere pi\u00f9 amata la terra agli albanesi. Il mondo romantico di Naim si riassume nell'esaltazione delle bellezze della natura del suo paese, della vita di campagna, nell'amore per la Patria. L'opera creo' una vera e propria ricca tradizione per i poeti successivi.\nFilatelia e Numismatica.\nA Naim Frash\u00ebri sono stati dedicati due francobolli uno nel 1950 ed uno nel 2000. Dal 1996 appare sulla banconota da 200 lek mentre tra il 1964 ed il 1991 un suo ritratto \u00e8 stato posto sul biglietto da 10 leka."}
{"id": "834366", "revid": "125909616", "url": "https://it.wikipedia.org/wiki?curid=834366", "title": "Giovanni Guidelli", "text": "Biografia.\nNato ad Arezzo nel 1966, ha vissuto a Firenze. A 10 anni, in seguito ad un'audizione, entra a far parte degli attori della sede Rai di Firenze. A 17 anni entra nella Bottega Teatrale di Vittorio Gassman, dove ha le sue prime esperienze di recitazione, e nello stesso anno si iscrive al Conservatorio di Firenze, dove prosegue gli studi musicali intrapresi da bambino.\nEsordisce nel 1982 con una parte ne \"La notte di San Lorenzo\", diretto dai fratelli Taviani. Successivamente \u00e8 tra i protagonisti di \"Domani accadr\u00e0\" (1988), regia di Daniele Luchetti. Nell'anno successivo gira \"Bankomatt\" accanto a Bruno Ganz e Francesca Neri.\nNel 1990 \u00e8 con Helena Bonham Carter e Helen Mirren nel film \"Where Angels Fear to Tread\".\nDopo l'esperienza in diverse fiction televisive, si impone all'attenzione del pubblico interpretando l'avvocato Roberto Ansaldi nella serie tv \"Incantesimo\". \nNel 2000 entra nel cast de \"La squadra\", serie televisiva poliziesca di Rai 3, dove interpreta l'agente Fabrizio Nava. Ottiene poi una parte nella seconda serie di \"Elisa di Rivombrosa\", fiction di Canale 5, dove recita nel ruolo di Victor Benac. \nNel 2010 ha il ruolo di uno degli agenti dell'Interpol nel film \"The Tourist\" con Johnny Depp. Nel 2011 \u00e8 nel cast di \"Un amore e una vendetta\" nel ruolo di Paolo Bianchi.\nPer il teatro ha curato l'adattamento e la regia di spettacoli quali \"Il taglio del bosco\", \"The Medici congiura 2.0\" e \"Frankenstein\", portati in scena dalla compagnia Avatar."}
{"id": "834374", "revid": "700592", "url": "https://it.wikipedia.org/wiki?curid=834374", "title": "Giuseppe Dess\u00ec", "text": "Biografia.\nNasce a Cagliari in via Mazzini, sotto il bastione dello Sperone, e trascorre l'adolescenza a Villacidro, di cui sono originari i suoi parenti. La lontananza e le continue assenze, durante il periodo adolescenziale, del padre, ufficiale di carriera, costretto spesso a lunghi e continui spostamenti soprattutto durante la Guerra 15/18, incidono molto sul carattere gi\u00e0 introverso e sensibile del giovane, che manifesta un profondo spirito di ribellione.\nDopo diverse bocciature durante il ginnasio, lascia gli studi regolari. La scoperta, oltre un muro della casa del nonno, di una biblioteca, \"la biblioteca murata\", lo introdurr\u00e0 alla lettura di testi filosofici e scientifici. Convinto da queste precoci letture, Leibniz e Spinoza in particolare, che l'uomo sia privo di libero arbitrio, matura pensieri di suicidio. L'affetto del padre, ritornato nel frattempo al paese, e la lettura dell'Orlando Furioso gli fanno ritrovare un equilibrio stabile e il desiderio di concludere gli studi. Decide di studiare latino e greco privatamente a Villacidro, con Don Luigi Frau, per sostenere gli esami di licenza ginnasiale, poi si trasferisce a Cagliari per completare la sua preparazione ginnasiale.\nNel 1929 s'iscrive al liceo Dettori di Cagliari con un iniziale disagio dato dall'et\u00e0 avanzata rispetto ai suoi compagni di classe; conosce per\u00f2 un professore, Delio Cantimori, insegnante di filosofia, che lo sostiene e lo incoraggia a continuare gli studi. Concluso il liceo (nel frattempo gli muore dopo una lunga agonia la madre,) su consiglio del professore Cantimori, tenta di entrare nella classe di lettere della prestigiosa Scuola Normale di Pisa, ma non \u00e8 ammesso, pertanto si iscrive alla Statale di Pisa, rimanendo in stretto contatto con alcuni \"Normalisti\".\nSegue i corsi di Attilio Momigliano e Luigi Russo, con i compagni di studio Claudio Varese, Carlo Lodovico Ragghianti, Claudio Baglietto, Aldo Capitini, Enrico Alpino e Carlo Cordi\u00e8, con i quali instaura rapporti importanti per la sua formazione culturale. Dopo la laurea, per un certo periodo continua a frequentare il gruppo raccolto attorno alla rivista Letteratura, poi inizia ad insegnare in varie citt\u00e0 italiane, tra le quali Ferrara e Bassano del Grappa; nel 1941 viene nominato, per meriti culturali, dal ministro Bottai, provveditore agli Studi di Sassari. Dopo essere stato provveditore anche in altre sedi, tra cui Ravenna e Grosseto, viene comandato a Roma presso l'Accademia dei Lincei.\nInizia a scrivere i suoi primi racconti, nei quali \u00e8 protagonista (come in tutta la sua narrativa) la sua Sardegna, tra i quali si nota \"La citt\u00e0 rotonda\" (1930), inserito in seguito nel suo primo libro di racconti \"La sposa in citt\u00e0\" (1939).\nNel 1939 pubblica anche il romanzo \"San Silvano\" seguito dal romanzo \"Michele Boschino\" (1942). Dopo aver pubblicato la raccolta di racconti \"\"Racconti vecchi e nuovi\" (1945), tra i lavori successivi ci sono \"L'isola dell'angelo\" (1949) seguito da \"La frana\" (1950), e nel 1955 il romanzo \"I passeri\", seguito da \"Paese d'ombre\" vincitore nel 1972 del Premio Strega. Nelle sue opere descrive la Sardegna, antica, mitica e apparentemente immutabile, della sua infanzia contaminata dal \"continente\"\", visto come un mondo violento e senza valori.\nIl romanzo \"Il disertore\", ambientato durante la prima guerra mondiale, e giudicato uno dei migliori racconti della produzione italiana di quel periodo, si aggiudica nel 1962 il Premio Bagutta.\nSi diletta anche in pittura, nel 1958 espone presso la galleria \"Il Cenacolo\" di Roma, con l'artista Maria Lai una serie di dipinti, sar\u00e0 la prima di diverse collaborazioni e l'inizio di una lunga amicizia con l'artista di Ulassai.\nHa prodotto anche diverse opere teatrali, sviluppate dai suoi racconti: il suo primo dramma, \"La giustizia\" fu diffuso dalla BBC inglese e poi dalla RAI, prima di essere incluso nei \"Racconti drammatici\". Il dramma \"La Trincea\", che rievocava un episodio della prima guerra mondiale di cui fu protagonista il padre dello scrittore, allora ufficiale della Brigata Sassari, fu messo in onda da Rai 2 il 4 novembre 1961, giorno dell'inaugurazione del canale. Ha scritto anche l'opera teatrale \"Eleonora d'Arborea\", dedicato alla giudichessa sarda che nel Trecento anim\u00f2 la resistenza dell'isola contro gli Aragonesi.\nDopo la sua morte avvenuta a Roma il 6 luglio del 1977, in suo ricordo \u00e8 stato istituito, nel 1986 a Villacidro, il Premio Letterario Giuseppe Dess\u00ec ed \u00e8 stata costituita una Fondazione i cui soci fondatori sono la Regione Autonoma della Sardegna e il comune di Villacidro.\nIl premio si articola nelle sezioni Narrativa, Poesia e Premio Speciale della Giuria e viene assegnato ad autori di narrativa e di poesia in lingua italiana.\nSin da adolescente Dess\u00ec confessa la sua profonda ammirazione per Emilio Lussu (\"Oltre che un uomo eccezionale, Lussu \u00e8 stato un momento della storia, e non voglio dire della storia di ciascuno di noi e della nostra Isola, ma della storia semplicemente. Io lo conobbi sin da bambino, a Cagliari, tramite mio padre\") e verso quell'idea liberalsocialista a cui sar\u00e0 legato per tutta la sua vita. A Pisa, a contatto con molti \"normalisti\", Dess\u00ec si trova immerso in un ambiente culturale che lentamente sta passando dal \"non fascismo\" all'antifascismo vero e proprio. Nel 1944 esce a Sassari, diretto da Francesco Spanu Satta, un settimanale \"politico, letterario e d'informazione\", intitolato \u00abRiscossa\u00bb, al quale Dess\u00ec collabora attivamente. Del gruppo dei collaboratori facevano parte ancora Emilio Lussu, Antonio Borio, Salvatore Cottoni, Franco Fulgheri, Giovanni Floris, Francesco Masala, Fiorenzo Serra, Nino Giagu, Vico Mossa, Giovanni Maria Cherchi, Antonio Santoni Rugiu, Angelo Mannoni, Giovanni Lilliu, Luca Pinna, Gavino Musio, Augusto Maddaleni, Salvatore Mannuzzu, Teresa Crobu, tutti sardi, e Lorenzo Giusso, Aurelio Roncaglia, Lanfranco Caretti, Giorgio Bassani, Franco Matacotta, Antonio Delfini e Joyce Lussu.\nIn seguito, alla caduta del fascismo partecipa, insieme ad Antonio Borio, alla fondazione della prima sezione sassarese del ricostituito Partito socialista italiano. Nel 1960 accetta di essere presentato, come indipendente, nella lista del PCI per il Consiglio comunale di Grosseto. Eletto, partecipa alla vita politica di quel comune come consigliere dal 1960 al 1964.\nNel 1974 decide di iscriversi per la prima volta al PCI, nonostante non sia mai stato in sintonia con una certa ortodossia marxista-leninista allora dominante. Pur non essendo sempre stato attivamente impegnato in politica, Dess\u00ec non mancher\u00e0 mai di diffondere il suo pensiero politico-sociale in qualche modo pacifista e, secondo alcuni, antimilitarista (citando ad esempio \"Il Disertore\" del 1961 ma non considerano altri testi come il dramma La trincea. In questo contesto acquista rilievo \u00abl'operazione di quegli scrittori, tra i quali Giuseppe Dess\u00ec, che hanno saputo unire all'impegno etico e civile l'impegno formale sul piano del linguaggio e delle strutture letterarie. La lettura di filosofi, narratori e poeti come Spinoza, Leibniz, Kant, Schopenhauer, Nietzsche, Bergson, Proust, Joyce, Einstein, Mann, Hesse, Rilke, Husserl, Merleau-Ponty, Heidegger, e la considerazione pi\u00f9 tardi della portata eversiva della pittura di Monet, Manet, Pissarro, Sisley, C\u00e9zanne, Van Gogh, Gauguin ma soprattutto di Braque e Picasso, offriranno allo scrittore sardo importantissime chiavi di lettura della realt\u00e0 sarda, quegli strumenti filosofici, conoscitivi e artistico-compositivi che condizioneranno e informeranno buona parte della sua scrittura sino a Paese d'ombre. Ma gi\u00e0 in \"Michele Boschino\" si iniziano a leggere i segni di questa contemporaneit\u00e0. Modernit\u00e0 nell'approccio demologico ed antropologico che informa soprattutto la prima parte del romanzo, nel relativismo prospettico e conoscitivo (straordinario antidoto contro ogni esclusivismo ed etnocentrismo) - che egli sperimenta come migliore dimostrazione della problematicit\u00e0 (se non talvolta impossibilit\u00e0) gnoseologica, spesso sconfinante nell'incomunicabilit\u00e0 - nel rinnovato rapporto fra soggetto e oggetto, fra individuo e realt\u00e0, nel rapporto tra tempo fisico e tempo interiore, nell'analisi dell'inconscio e subconscio, nella riduzione fenomenologica attuata attraverso la coscienza dei personaggi. Grande \u00e8 il significato che, nella generale poetica dello scrittore, assume la temporalit\u00e0 intesa bergsonianamente come durata soggettiva, misura del vissuto e del percorso esperienziale dell'io, come rapporto imperfetto e non speculare tra tempo interiore e tempo fisico (l'oggetto si d\u00e0, appunto, per il soggetto). Il flusso memoriale, se non proprio coscienziale, diventa in Dess\u00ec scandaglio conoscitivo di universi ontologici, ricerca problematica di storie parallele, verticali e concentriche, verso verit\u00e0 spesso rinviate e rimandate all'infinito. Il tutto con un uso sapiente delle tecniche della variazione, del rallentamento e della sospensione ellittica, della ripresa e del disvelamento. La memoria, dunque, diventa la costante, il vero t\u00f2pos semantico. La significativa compresenza di differenti tipologie narrative e formali, di molteplici moduli della rappresentazione e di strutture superficiali di genere (racconto oggettivo e d'ambiente da una parte, scrittura soggettiva, memoriale e introspettiva dall'altra) e la non trascurabile valenza speculativa e filosofica - soprattutto per la proposta metodologica e per la mai risolta tensione gnoseologica - fanno di \"Michele Boschino\" una sorta di laboratorio sperimentale che rende Dess\u00ec autore moderno e di respiro europeo. La Sardegna, 'terra di permanenza e non di viaggio', \u00e8 l'oggetto della sua scrittura e della sua speculazione. Essa diviene il suo correlativo oggettivo, l'equivalente emotivo del pensiero, di uno stato d'animo, di una condizione esistenziale; essa diviene, come per molti artisti sardi, il suo universale concreto\u00bb.\nScelte linguistiche.\nGiuseppe Dess\u00ec, pur essendo uno dei pi\u00f9 importanti scrittori sardi che raccontano la storia e le tradizioni dell'isola, scrive le sue opere in un italiano colto, frutto dei suoi studi al Liceo Dettori di Cagliari prima e successivamente alla Facolt\u00e0 di Lettere di Pisa, nel quale, tuttavia, inserisce parole e modi di dire in lingua sarda. Fra queste:"}
{"id": "834380", "revid": "709565", "url": "https://it.wikipedia.org/wiki?curid=834380", "title": "Spider-Woman", "text": ""}
{"id": "834383", "revid": "123104853", "url": "https://it.wikipedia.org/wiki?curid=834383", "title": "Thesaurus", "text": " \nIl thesaurus (o tesauro) \u00e8 il lessico dei termini relativi a un ambito generale o specifico di conoscenze, collegati tra loro in una rete gerarchica e relazionale. Il termine ha anche il significato di vocabolario per opere lessicografiche, repertori scientifici, lessici storici. L'etimologia della parola \u00e8 legata al latino \"th\u0113saurus\", e al greco antico \u03b8\u03b7\u03c3\u03b1\u03c5\u03c1\u03cc\u03c2 (\"thesaur\u00f3s\", cio\u00e8 \"tesoreria\").\nIn biblioteconomia il thesaurus ha lo scopo di fornire un vocabolario normalizzato e controllato, utilizzabile nelle fasi di indicizzazione, ricerca e recupero dei documenti. Sua principale caratteristica \u00e8 la capacit\u00e0 di facilitare la ricerca dei termini per mezzo di categorie generali.\nIn informatica il \"thesaurus\" \u00e8 l'insieme delle parole chiave (o descrittori) che danno accesso a una banca dati o a vocabolari (con elenchi di sinonimi) associati a programmi di videoscrittura.\nIl thesaurus nelle scienze dell'informazione.\nIl tesauro \u00e8 un elenco strutturato in cui le parole sono raggruppate per somiglianza semantica (contenente sinonimi e qualche volta antonimi); si differenzia dal dizionario che contiene definizioni e pronuncia. Secondo la definizione ISO il thesaurus \u00e8 \"un vocabolario di un linguaggio di indicizzazione controllato in maniera formalizzata in modo che le relazioni a priori tra i concetti sono rese esplicite\" (ISO 2788-1986).\nLe relazioni tesaurali sono utilizzate per facilitare la navigazione nel tesauro agli utenti. Il tesauro inoltre si differenzia dall'ontologia, in quanto quest'ultima pu\u00f2 contenere relazioni pi\u00f9 complesse e una logica inferenziale inerente al modello.\nLe possibili relazioni tra i termini sono:\naltri codici utilizzati nel Thesaurus\nIl maggior tesauro generalista italiano \u00e8 quello del Nuovo soggettario curato dalla Biblioteca nazionale di Firenze. Nell'ambito del progetto di revisione del \"Soggettario\" usato dal 1956 dalle biblioteche italiane per l'indicizzazione per soggetto, la Biblioteca ha messo a punto un Manuale per la creazione dei soggetti ed un Thesaurus di termini da cui attingere.\nIl thesaurus in informatica giuridica.\nIn informatica giuridica, il thesaurus pu\u00f2 essere considerato una sorta di vocabolario dei termini presenti in una banca dati.\nIl suo scopo \u00e8 quello di facilitare l'utente nella ricerca dei termini. Spesso chi compie una ricerca pu\u00f2 andare incontro a polisemie, sinonimie ecc.\nIl thesaurus, partendo da una categoria generale, guida il ricercatore fino all'uso della parola esatta, contenuta nella banca dati, che esprime esattamente il concetto che si voleva cercare.\nLe relazioni all'interno dei termini del thesaurus sono di gerarchia, preferenza o affinit\u00e0."}
{"id": "834385", "revid": "155634", "url": "https://it.wikipedia.org/wiki?curid=834385", "title": "Alberto Di Chiara", "text": "\u00c8 il fratello minore di Stefano, anche lui calciatore.\nCarriera.\nGiocatore.\nClub.\nCresciuto nel Bettini Quadraro, approda poi alle giovanili della , squadra con cui esordisce in Serie A nella stagione 1980-1981. Nel 1982 passa alla , in Serie B, dove colleziona 22 presenze.\nNella stagione successiva \u00e8 ingaggiato dal . Nella stagione 1984-1985, al secondo tentativo, conquista la prima e storica promozione dei salentini nella massima serie, facendo poi parte della rosa a disposizione di Eugenio Fascetti nel campionato successivo. A Lecce gioca insieme al fratello Stefano.\nDal 1986 al 1991 milita nella , con la quale in cinque campionati di Serie A colleziona 122 presenze e 10 gol. Acquistato come ala, quell'anno il brasiliano Sebasti\u00e3o Lazaroni, neotecnico dei viola, decise di schierarlo in difesa, sul modello dei terzini d'attacco brasiliani. Passato al , vestir\u00e0 la maglia giallobl\u00f9 dal 1991 al 1996 cogliendo in terra emiliana i suoi maggiori successi, proprio nel ruolo in cui l'aveva reinventato Lazaroni. Chiude la sua carriera professionistica nel .\nNazionale.\nDa terzino Di Chiara trover\u00e0 la maglia azzurra. Fu infatti il primo giocatore del Parma ad essere convocato nella Nazionale italiana, scendendo in campo il 31 maggio 1992 in Italia- (0-0) e collezionando altre presenze nei mesi successivi.\nDopo il ritiro.\nIl primo ruolo di Di Chiara dopo il ritiro \u00e8 quello di addetto stampa del , sotto la gestione societaria di Luciano Gaucci. Dopo l'abbandono del patron, Di Chiara diventa procuratore sportivo annoverando fra i suoi assistiti calciatori quali Z\u012bs\u012bs Vryzas e Giampiero Pinzi. Nel 2011 diventa inoltre opinionista e commentatore tecnico per Premium Calcio. Dal 2013 al 2015 \u00e8 vice di Giuseppe Giannini sulla panchina della Nazionale libanese.\nDa fine gennaio 2018, \u00e8 opinionista della neonata emittente radiofonica RMC Sport Network.\nStatistiche.\nPresenze e reti nei club.\n\"Statistiche aggiornate al termine della carriera.\""}
{"id": "834390", "revid": "30300", "url": "https://it.wikipedia.org/wiki?curid=834390", "title": "Premi Flaiano", "text": ""}
{"id": "834394", "revid": "2039709", "url": "https://it.wikipedia.org/wiki?curid=834394", "title": "Elena del Montenegro", "text": "Biografia.\nInfanzia e giovinezza.\nNacque a Cettigne, all'epoca capitale del Principato del Montenegro.\nFiglia del futuro re del Montenegro Nicola I (Nikola Mirkov Petrovi\u0107 Njego\u0161), fu educata ai valori e all'unione della famiglia; la conversazione a tavola si svolgeva in francese e si discuteva con eguale disinvoltura di politica e di poesia; le abitudini e le relazioni nella famiglia Petrovi\u0107-Njego\u0161 erano accurate ma non soffocavano la spontaneit\u00e0 dei caratteri e delle personalit\u00e0.\nElena crebbe schiva e riservata ma anche piuttosto caparbia, molti ricordavano che era ben difficile farle cambiare idea. Molto attaccata alle tradizioni, di animo sensibile e una mente vivace e curiosa, era dotata di un forte amore per la natura: il suo fiore preferito era il ciclamino. Studi\u00f2 nel collegio Smol'nyj di Pietroburgo, frequent\u00f2 la casa reale russa e collabor\u00f2 con la rivista letteraria russa Nedelja pubblicando poesie. Era una donna molto alta, di ben 180 cm.\nFidanzamento.\nIn Italia, nel frattempo, la regina Margherita si preoccupava per le sorti dell'unico figlio, futuro re e, in accordo con Francesco Crispi, di origini albanesi e desideroso di una maggiore influenza dell'Italia nei Balcani, combinarono l'incontro tra i due giovani che avvenne al teatro La Fenice di Venezia in occasione dell'Esposizione Internazionale d'Arte.\nLa scelta pu\u00f2 essere vista come il tentativo di arginare gli effetti delle nozze fra consanguinei che affliggevano grande parte della nobilt\u00e0 europea dell'epoca, favorendo il diffondersi di difetti genetici e di malattie come l'emofilia. Vittorio Emanuele III, figlio di cugini primi, non avrebbe potuto generare un erede sano con una sposa troppo vicina a lui per albero genealogico. Grazie al matrimonio con Elena, invece, ebbe come erede Umberto II, niente affatto simile al padre per quanto riguardava statura (il padre: 153 cm) e salute.\nDopo un altro incontro in Russia, in occasione dell'incoronazione dello Zar Nicola II, Vittorio Emanuele formul\u00f2 la richiesta ufficiale al padre di Elena, Nicola I. \nIl fidanzamento venne ufficializzato nel 1896. Essendo di religione ortodossa, Elena, per motivi di opportunit\u00e0 politica e per assecondare la regina Margherita madre di Vittorio Emanuele, lasci\u00f2 il Montenegro ed il 21 ottobre 1896 con Vittorio Emanuele sbarcarono a Bari, dove nella basilica di S. Nicola, prima del matrimonio abiur\u00f2 il credo ortodosso e si convert\u00ec alla fede cattolica, anche se il padre Nicola di Montenegro avrebbe preferito che la conversione fosse proclamata dopo il matrimonio.\nMatrimonio.\nIl matrimonio fu celebrato il 24 ottobre 1896: la cerimonia civile si tenne al Quirinale, quella religiosa nella Basilica romana Santa Maria degli Angeli alla quale la madre di Elena non partecip\u00f2 perch\u00e9 ortodossa osservante. Elena indossava in capo un velo intessuto di fili d'argento che disegnavano migliaia di margherite. Il corteo era composto da sei berline di gran gala, alcune tirate da sei cavalli bai, precedute da corazzieri. A seguito della sconfitta di Adua, non furono nozze sfarzose e non c'erano reali stranieri tra gli invitati. \nPer l'evento fu ideato un francobollo speciale, noto come Nozze di Vittorio Emanuele III, che per\u00f2 non fu mai emesso, a parte rare copie circolate sotto forma di saggio. Tuttavia esistono numerose medaglie-ricordo con i busti della coppia di sposi.\nIn viaggio di nozze gli sposi si recarono con il panfilo Jela (Elena in lingua montenegrina) sull'isola di Montecristo dove vissero il loro amore semplicemente, evitando gli appuntamenti mondani. Elena assecond\u00f2 il marito in tutto. La sua presenza accanto al sovrano si mantenne sempre umile e discreta, non fu mai coinvolta in questioni strettamente politiche, ma dedita e attenta ai bisogni del suo popolo adottivo. Predisposta particolarmente per lo studio delle lingue straniere, fece da traduttrice al marito per il russo, il serbo e il greco moderno, tenendogli in ordine l'emeroteca dei giornali stranieri.\nDal matrimonio con Vittorio Emanuele III ebbe quattro figlie, Iolanda (1901-1986), Mafalda (1902-1944), Giovanna (1907-2000) e Francesca (1914-2001), e un figlio, Umberto (1904-1983), che fu l'ultimo re d'Italia.\nAttivit\u00e0 e interessi.\nNel 1903 la sua passione per l'arte la port\u00f2 a fare pressioni affinch\u00e9 fosse ideata una nuova serie di francobolli utilizzando come bozzettista il pittore Francesco Paolo Michetti a cui diede precise indicazioni grafiche. Dai bozzetti fu poi ricavato il francobollo noto come Michetti a destra in quanto illustrava l'effigie di Vittorio Emanuele III rivolta a destra.\nIl 28 dicembre 1908 Reggio Calabria e Messina furono colpite da un disastroso terremoto e maremoto. La regina Elena si dedic\u00f2 subito ai soccorsi, come mostrano fotografie dell'epoca; ci\u00f2 contribu\u00ec ad aumentare la sua popolarit\u00e0.\nStudi\u00f2 medicina e ne ebbe la laurea honoris causa; finanzi\u00f2 opere benefiche a favore degli encefalitici, per madri povere, per i tubercolotici, per gli ex combattenti ecc. Il 15 aprile 1937, papa Pio XI le confer\u00ec la \"Rosa d'oro della Cristianit\u00e0\", la pi\u00f9 importante onorificenza possibile a quei tempi per una donna da parte della Chiesa cattolica; nel messaggio di condoglianze inviato al figlio Umberto II per la morte di Elena, Pio XII la defin\u00ec \"Signora della carit\u00e0 benefica\".\nL'impegno contro le malattie era un dovere che sentiva profondamente, promosse infatti negli anni iniziative per la formazione e l'aggiornamento professionale dei medici e degli operatori sanitari, per la ricerca contro la poliomielite, per la malattia di Parkinson e soprattutto contro il cancro.\nRegina d'Italia.\nLa regina Elena, nel corso del suo regno, visse entrambe le guerre mondiali: l'11 agosto 1900, infatti, in seguito all'assassinio del padre, Vittorio Emanuele dovette improvvisamente salire al trono. Elena assunse tutti i titoli del marito Vittorio Emanuele III: Regina d'Italia e, con l'avvento dell'Impero, Regina d'Albania e Imperatrice d'Etiopia. La coppia reale si trasfer\u00ec a Roma, al Quirinale.\nPrima guerra mondiale.\nDurante la prima guerra mondiale Elena fece l'infermiera a tempo pieno e, con l'aiuto della Regina Madre, trasform\u00f2 in ospedali sia il Quirinale sia Villa Margherita; per reperire fondi lei stessa invent\u00f2 la \"fotografia autografata\" che veniva venduta nei banchi di beneficenza, mentre alla fine del conflitto propose la vendita dei tesori della corona per estinguere i debiti di guerra.\nSeconda guerra mondiale.\nNel 1939, tre mesi dopo l'inizio della Seconda Guerra Mondiale Elena scrisse una lettera alle sei sovrane delle nazioni europee ancora neutrali (Danimarca, Paesi Bassi, Lussemburgo, Belgio, Bulgaria e Jugoslavia), al fine di evitare all'Europa e al mondo l'immane tragedia.\nCi\u00f2 nonostante, Elena era a fianco del marito quando questi dichiar\u00f2 l'entrata in guerra dell'Italia il 10 giugno 1940. Nelle sue memorie, la Regina scrive di essere stata presente il 25 luglio a Villa Ada quando Vittorio Emanuele fece arrestare Mussolini: il fatto che l'arresto del Duce fosse avvenuto nella residenza reale provoc\u00f2 grande indignazione in lei, che rimprover\u00f2 al marito di aver compiuto un atto indegno di un sovrano, affermando che suo padre Nicola non avrebbe mai approvato un atto simile: l'arresto di un ospite era inconcepibile secondo il culto dell'ospitalit\u00e0 tipico della tradizione montenegrina . Il 9 settembre del 1943 segu\u00ec il marito nella cosiddetta \"fuga\" a Brindisi, dove il re si rifugi\u00f2 lasciando Roma subito dopo che fu reso noto al pubblico l'armistizio con gli Alleati che la Monarchia aveva segretamente firmato a Cassibile il 3 settembre per porre fine alla guerra. Il 23 settembre la figlia Mafalda venne arrestata dai nazisti e portata nel lager di Buchenwald, dove mor\u00ec nel 1944.\nDopo la fine della guerra, che per l'Italia viene fissata convenzionalmente nel 25 aprile 1945, Elena and\u00f2 in esilio col re il 9 maggio del 1946, subito dopo che Vittorio Emanuele III ebbe abdicato a favore del figlio Umberto assumendo il titolo di Conte di Pollenzo.\nEsilio e morte.\nLa coppia reale si ritir\u00f2 a Villa Jela, ad Alessandria d'Egitto, ospite di re Farouk I d'Egitto, che ricambi\u00f2 cos\u00ec l'ospitalit\u00e0 data a suo tempo dal regno italiano a suo nonno, Isma'il Pasci\u00e0. Durante l'esilio i due coniugi festeggiarono il cinquantesimo anniversario di matrimonio. Elena rimase col marito in Egitto fino alla morte di quest'ultimo, avvenuta il 28 dicembre 1947.\nTre anni dopo si scopr\u00ec malata di cancro e si trasfer\u00ec in Francia, a Montpellier, e nel novembre 1952 si sottopose a un difficile intervento chirurgico nella clinica di \"Saint C\u00f3m\", dove mor\u00ec il 28 novembre. Fu sepolta, com'era suo desiderio, in una comune tomba del cimitero \"Saint-Lazare\" a Montpellier. L'intera citt\u00e0 si ferm\u00f2 per assistere e partecipare al suo funerale. La municipalit\u00e0 di Montpellier ha intitolato il viale che porta al cimitero alla regina Elena e le ha innalzato un monumento.\nSessantacinque anni dopo la sua morte, il 15 dicembre 2017, la salma della regina \u00e8 stata rimpatriata da Montpellier e sepolta nel santuario di Vicoforte, nella cappella di San Bernardo (la stessa dov'\u00e8 sepolto il duca Carlo Emanuele I), dove, due giorni dopo, sono stati tumulati anche i resti del consorte Vittorio Emanuele III, rimpatriati da Alessandria d'Egitto.\nRiconoscimenti.\n\u00c8 tra le personalit\u00e0 di Casa Savoia ricordate in modo positivo dall'opinione pubblica, anche dopo l'avvento della Repubblica. Per la sua vicinanza ai malati e per la sua grandissima umanit\u00e0, in occasione del cinquantesimo anniversario della sua scomparsa, il Ministero delle Comunicazioni ha emesso un francobollo commemorativo che la ritrae, associando la sua figura alla lotta contro il cancro. Nel 1960, a ricordo del suo aiuto alle popolazioni colpite dal terremoto, le fu innalzato a Messina, con pubblica sottoscrizione, un grande monumento in marmo bianco di Carrara, opera dello scultore Antonio Berti.\nL\u2019amaro Montenegro, una famosa bevanda alcolica, venne cos\u00ec chiamato in onore della Regina in occasione delle sue nozze nel 1896.\nVenne definita da papa Pio XI \"Signora della Carit\u00e0 benefica\" e insignita della Rosa d'Oro.\nLa figura di Elena colp\u00ec anche l'immaginario di scrittori, come Antonio Fogazzaro, Luigi Capuana, Vittorio Bersezio e anche di poeti come Giovanni Pascoli. Gabriele d'Annunzio la cant\u00f2 nella IV \"Preghiera per l'Avvento\" delle \"Laudi del Cielo, del Mare, della Terra e degli Eroi\", e Diego Calcagno la rievoc\u00f2 al momento della morte: \"Bruna e severa nell'oleografia/della seconda classe elementare/illuminavi la mia fantasia/con il diadema dalle perle rare./San Rossore, Sant'Anna di Valdieri,/canne da pesca sopra la marina/i figli piccoletti, sembra ieri:/Giolitti, il terremoto di Messina./...Alta, serena, pare ancor che sali/sopra la nave nella dolce brezza,/Regina della nostra fanciullezza/e dei vegliardi risorgimentali:/Te ne sei andata, ma con Te scompare/tutta un'Italia dentro la voragine,/ ci specchiavamo nella Tua immagine/dignitosa, felice e familiare./Le tube, la fanfara, i bersaglieri/ col fiocco, la sirena del vapore,/ erano i tempi del bel suol d'amore,/del Polo Nord, dei limpidi pensieri./Tutto \u00e8 finito. Come nella vita/fosti discreta, silenziosa e assorta/cos\u00ec, Regina mia, Tu sei partita/e cos\u00ec, nell'esilio, Tu sei morta./Il passato che odora di cedrina/oramai vibra dell'amor per Te.../Ma se si vive male senza il Re,/come si vive senza la Regina?\".\nAnche Ada Negri ha ricordato la Regina Elena ne \"L'anello d'acciaio\"; \"...Le tue donne,/Italia: dalla grande incoronata/all'umile che d'erba s'inghirlanda\". Giacomo Puccini dedic\u00f2 alla regina Elena \"Madama Butterfly\". Al suo nome venne intitolato a Milano nel 1909 un reparto ostetrico autonomo inizialmente chiamato Asilo Regina Elena: oggi tale reparto \u00e8 diventato l'Istituto di Ostetricia-Ginecologia e Pediatria Regina Elena, noto ai milanesi come \"Clinica Regina Elena\" e incluso nella fondazione dell'Ospedale Maggiore di Milano. \nIl 12 luglio 1941, a Cettigne, Sekula Drljevi\u0107, proclamando la restaurazione dell'indipendenza del Montenegro, identificava Elena con \"la fata delle loro montagne, la mitica Viela, ponendo in rilievo la felicit\u00e0 e la fortuna dei montenegrini\".\nIn riconoscimento alla sua grande fede e alle attivit\u00e0 benefiche da lei sostenute, il pontefice Pio XI le confer\u00ec la pi\u00f9 alta onorificenza prevista a quei tempi per una donna, la \u201cRosa d'oro della cristianit\u00e0\u201d.\nNel 2013 il Montenegro ha emesso un francobollo in suo onore.\nIn occasione delle celebrazioni per il centenario della vittoria nella Grande Guerra del 4 novembre 2018 \u00e8 stata citata, nel suo discorso ufficiale a Trieste, dal Presidente della Repubblica Sergio Mattarella, nel ricordo del suo importante impegno medico ed infermieristico."}
{"id": "834407", "revid": "547034", "url": "https://it.wikipedia.org/wiki?curid=834407", "title": "Guido Visconti di Modrone (militare)", "text": "Biografia.\nGiovinezza.\nPatrizio milanese, primogenito del conte, nel 1937 creato duca, Giuseppe Visconti di Modrone e di donna Carla Erba, trascorre l'infanzia e la giovinezza in una delle famiglie pi\u00f9 in vista di Milano, insieme a sei tra fratelli e sorelle, uno dei quali \u00e8 il futuro regista Luchino Visconti.\nCarriera militare.\nPresta il servizio militare nel Savoia Cavalleria come ufficiale di complemento. Il 12 aprile 1926, a Firenze, sposa donna Franca dei Marchesi Viviani della Robbia (Firenze 28 gennaio 1905 - 16 aprile 2003). Dal matrimonio non nascono figli \nNegli anni Trenta si trasferisce in Libia, dove acquista una grande azienda agricola.\nSeconda guerra mondiale e morte.\nAllo scoppio della seconda guerra mondiale viene richiamato in servizio e, nel 1941, chiede di passare alla nuova specialit\u00e0 dei paracadutisti.\nComandante dell'11\u00aa compagnia del IV battaglione Paracadutisti della \"Folgore\", col grado di capitano, entra in linea con i suoi uomini a Deir el Munassib, poco prima della Seconda battaglia di El Alamein. Chiamato a rapporto da un ordine errato del comandante del battaglione (Maggiore Vincenzo Patella), Visconti deve attraversare a piedi, in pieno giorno, una striscia di terreno esposta alla costante osservazione nemica e battuta dal tiro della sua artiglieria. Pur consapevole di andare incontro a morte praticamente certa, Visconti si astiene dal richiamare l'attenzione del comando sull'evidente inopportunit\u00e0 dell'orario fissato per il rapporto. Ferito gravemente alla schiena da un colpo di 88, muore poco dopo."}
{"id": "834419", "revid": "767487", "url": "https://it.wikipedia.org/wiki?curid=834419", "title": "The Parliaments", "text": "The Parliaments era il nome di un gruppo musicale statunitense fondato a Plainfield nel New Jersey, primo nucleo dei Parliament. Il gruppo si rifaceva a Frankie Lymon &amp; the Teenagers, all'R&amp;B e al doo wop, ma con il passare del tempo i loro testi divennero sempre pi\u00f9 bizzarri e stravaganti.\nStoria.\nIl quintetto dei Parliaments si form\u00f2 intorno alla figura di George Clinton che, prima di diventare un noto cantante, svolgeva la mansione di barbiere.. I Parliaments attraversarono numerosi cambi di etichetta, pubblicando senza grande successo diversi EP, \"Poor Willy/Party Boys\" (Apt), \"Lonely Island/Cry for Flip\" (Golden World) e \"Heart Trouble/That Was My Girl\" (Golden World).\nNel 1967 i Parliaments pubblicarono, presso la casa discografica Revilot, \"I Wanna Testify\" che raggiunse la posizione numero 3 nella classifica R&amp;B e la numero 20 in quella Pop delle Billboard Music Charts. A questa affermazione segu\u00ec nel 1968 un contenzioso con la Revilot, quindi la scelta da parte di Clinton di rinominare il gruppo Funkadelic (un nome che esprimeva in maniera chiara l'orientamento del complesso verso un suono funky e alludeva al popolare genere della musica psichedelica), e renderne membri effettivi i musicisti, che fino ad allora si limitavano ad accompagnare i Parliaments, tra cui emergeva Billy Bass Nelson.\nA partire dai primi anni settanta, alcuni dei musicisti appartenenti ai Parliaments divennero i pi\u00f9 noti Parliament, fra i maggiori gruppi funk degli anni settanta.\nNel 1995 molte delle tracce dei Parliament uscirono sull'album \"Testifyin\"', pubblicato dalla Goldmine/Soul."}
{"id": "834434", "revid": "287204", "url": "https://it.wikipedia.org/wiki?curid=834434", "title": "Emel'jan Ivanovic Pugacev", "text": ""}
{"id": "834441", "revid": "62748", "url": "https://it.wikipedia.org/wiki?curid=834441", "title": "Pierre Puget", "text": "Celebrato da molti autori nel diciottesimo e diciannovesimo secolo come \"il Michelangelo di Francia\", fu tra gli artisti che introdussero l'arte barocca in Francia.\nBiografia.\nPierre Paul Puget nacque a Marsiglia da Simon Puget, muratore. Mentre i suoi due fratelli maggiori venivano addestrati come muratori, fu addestrato come intagliatore di legno. Inizi\u00f2 la sua carriera all'et\u00e0 di quattordici anni, scolpendo l'elaborato ornamento in legno delle galee costruite nei cantieri navali di Marsiglia, e mostrando anche talento come pittore. \nNel 1640, all'et\u00e0 di diciotto anni, lasci\u00f2 Marsiglia via mare per Livorno, da dove si trasfer\u00ec a Firenze e quindi a Roma, dove divenne assistente di Pietro da Cortona, uno dei primi maestri dello stile barocco. Ha assistito De Cortona nella pittura dei sontuosi soffitti di Palazzo Barberini a Roma e di Palazzo Pitti a Firenze. \nRientrato in Francia, si un\u00ec al fratello Gaspard a Tolone, dove l'ammiraglio Jean Armand de Maill\u00e9 gli chiese di lavorare per il laboratorio di decorazione dell'arsenale di Tolone. Qui decor\u00f2 la nave \"Le Magnifique\". Esegue dipinti e pale d'altare per confraternite religiose, chiese parrocchiali e conventi. Cos\u00ec nel 1652, per il battistero della cattedrale di Marsiglia, realizz\u00f2 \"il battesimo di Costantino\" e \"il battesimo di Clodoveo\" (ora al Museo di belle arti di Marsiglia). Nel 1655 esegu\u00ec la sua prima importante scultura, i possenti \"Atlanti\" che reggono i balconi dell'Hotel de Ville a Tolone. \nNel 1660 ricevette una commissione ancora pi\u00f9 importante da Nicolas Fouquet, ministro delle finanze del re, per realizzare sculture per il nuovo giardino di Fouquet a Vaux-le-Vicomte, tra cui una statua di Ercole. Lo scultore si rec\u00f2 nelle cave di marmo di Carrara, dove selezion\u00f2 il marmo che desiderava, scelse un marinaio genovese come modello e a Genova fece la statua che divenne nota come \"Ercole di Gallia\" (Parigi, Louvre). Tuttavia, il 5 settembre 1661, Fouquet fu arrestato e imprigionato, e Puget decise di rimanere per un certo periodo in Italia. \nIl soggiorno genovese.\nFra le prime commissioni ricevute a Genova vi fu la realizzazione dell'altare maggiore della Basilica di san Siro. Nel frattempo la famiglia dello scultore si trasferisce anch'essa a Genova. La famiglia Sauli, fra le pi\u00f9 ricche di Genova, affida a Puget il progetto di decorazione interna della basilica dell'Assunta di Carignano. Per l'altare maggiore progetta un colossale baldacchino e quattro statue in marmo di carrara con evidente ispirazione all'opera di Bernini in San Pietro. Del progetto originario, Puget realizza le monumentali statue di \"San Sebastiano\" e del \"Beato Alessandro Sauli\", arcivescovo genovese appartenente alla nobile famiglia committente. Entrambe le statue presentano un moto ascenzionale che avrebbe dovuto completarsi nella statua dell'Assunta da collocarsi sopra il baldacchino, mai realizzata. Eccezionale virtuosismo mostrano la resa delle carni del \"San Sebastiano\" e delle sue armi abbandonate, cos\u00ec come l'incarnato dell'angelo e le vesti vescovili del \"Beato Alessandro\"\".\" Per Emanuele Brignole lo scultore, ormai a capo di una folta bottega, realizza l'altare principale dell\"'Immacolata\", per l'Albergo dei poveri. Dal 1669 alterna la sua presenza tra Tolone e Genova, dove realizza con l'aiuto dei collaboratori una nuova \"Immacolata\" per il Marchese Stefano Lomellini, oggi nell'oratorio dei Filippini, il gruppo statuario del \"Ratto di Elena\" per la terrazza del Palazzo Pantaleo Spinola in Strada Nuova, realizzato in collaborazione con il suo discepolo Christophe Veyrier, e la \"Vergine col Bambino\" per la cappella privata di Palazzo Carrega, oltre a svariati busti di imperatori di committenza ignota, opere oggi custodite nel Museo di Sant'Agostino. La sua presenza a Genova dal 1661 al 1668 favor\u00ec nella citt\u00e0 la diffusione della scultura barocca. \nIn Francia dal 1669 divise il suo tempo tra Tolone e Marsiglia, dove si occup\u00f2 della decorazione per le navi da guerra francesi, scolp\u00ec un grande gruppo marmoreo della Vergine con il Bambino per la chiesa di Lorgues e cre\u00f2 un monumentale retablo in legno ancora in loco per la Cattedrale di Tolone. Inoltre, progett\u00f2 abitazioni ad Aix-en-Provence e diversi edifici municipali a Marsiglia, tra cui il mercato del pesce (ancora in esistente) e La Vieille Charit\u00e9, originariamente una casa per mendicanti e indigenti. \n\"Il Milone da Crotone\" (1682) \u00e8 un'opera monumentale, alta quasi tre metri, e una delle sue opere pi\u00f9 drammatiche ed espressive. Illustra una storia di Ovidio, nel momento in cui Milone, un famoso guerriero ormai anziano, viene attaccato da un leone. La sua espressione \u00e8 distorta dal dolore e piena di pathos. Fu acquistato dal governo reale e gli fu assegnato un posto di rilievo nei Giardini di Versailles. Per gli stessi giardini realizz\u00f2 i suoi ultimi capolavori, la monumentale statua di \"Perseo Andromeda\" e il bassorilievo \"Alessandro e Diogene\" (completati nel 1685, oggi al Louvre). Del 1694 \u00e8 il bassorilievo \"San Carlo durante la peste\" al Mus\u00e9e du Vieux Marseille. "}
{"id": "834443", "revid": "31886", "url": "https://it.wikipedia.org/wiki?curid=834443", "title": "Pierre Paul Puget", "text": ""}
{"id": "834446", "revid": "1437331", "url": "https://it.wikipedia.org/wiki?curid=834446", "title": "Michael Flatley", "text": "Primi anni.\nFlatley \u00e8 nato a Chicago (Illinois), da una famiglia di origine irlandese (i genitori erano di Sligo e Carlow). Cresciuto nel quartiere irlandese della citt\u00e0, Flatley comincia a studiare danza a 11 anni e nel 1975 diventa il primo non residente europeo a vincere il premio \"All-Ireland World Championship\" per la danza irlandese. Sempre nel 1975 vince anche il prestigioso premio \"Golden Gloves Championship\" come pugile amatoriale. Oltre a danza e pugilato coltiva anche la passione per il flauto che lo porta a vincere altri due All-Ireland Competition per la categoria. Nonostante i successi nei vari campi decide di dedicarsi maggiormente alla danza e diventa allievo di Dennis Dennehy nella sua scuola di danza irlandese a Chicago. Dopo il diploma alla \"Brother Rice High School\" apre una sua scuola di danza.\nCarriera.\nSi unisce al gruppo The Chieftains per un tour nel 1980 e con questi prosegue per tutto il decennio la sua attivit\u00e0 professionale, nel 1994 viene chiamato dalla famosa ballerina statunitense di origini irlandesi Jean Butler per la stesura di uno spettacolo di danza irlandese, Flatley collabora con passione e produce alcune coreografie per lo spettacolo che prender\u00e0 il nome di Riverdance. Lo spettacolo viene presentato per la prima volta all'Eurovision Song Contest il 30 aprile 1994 ed ottiene un successo clamoroso ed una standing ovation da parte del pubblico. Nel Febbraio del 1995 lo spettacolo viene rappresentato per la prima volta a Dublino, i biglietti sono rapidamente esauriti gi\u00e0 a Novembre e ottiene un successo clamoroso.\nMentre gira per il tour di Riverdance, Flatley progetta un nuovo spettacolo e comincia a lavorarci. Nel corso del 1995 le cose con Riverdance non vanno pi\u00f9 bene, il successo \u00e8 enorme ma le divergenze artistiche tra Flatley e gli altri autori diventano ogni giorno pi\u00f9 insopportabili, \u00e8 cos\u00ec che inevitabilmente Micheal Flatley abbandona Riverdance per perseguire il suo progetto singolo.\nIl 1\u00ba luglio 1996 Flatley porta in scena il suo spettacolo Lord of the dance, ottenendo un successo eccezionale, e per due anni porta in giro il suo spettacolo, esibendosi anche a Disneyworld e alla cerimonia di premiazione degli Oscar.\nNel 1998 Flatley porta in scena Feet of flames, che riprende la stessa storia e le stesse coreografie di Lord of the dance con l'aggiunta di altre che ampliano la trama e la rendono pi\u00f9 gradevole e pi\u00f9 comprensibile per lo spettatore. Di questo spettacolo si ricorda il concerto ad Hyde Park con il tutto esaurito.\nNel 2004 scrive, produce e dirige un nuovo spettacolo dal titolo Celtic tiger, anche questo viene portato in giro per il mondo con grande successo.\nVita privata.\nFlatley \u00e8 stato sposato con la make up artist polacca Beata Dziaba, ma dopo undici anni di matrimonio i due hanno divorziato, in seguito al divorzio Micheal Flatley ha avuto dei problemi di alcolismo e di depressione che tuttavia \u00e8 riuscito a superare grazie all'aiuto di amici e parenti.\nHa avuto una relazione particolarmente importante con Lisa Murphy, inoltre nel 2003, una donna del suo staff di nome Tyna Marie Robertson lo ha accusato di uno stupro avvenuto a Las Vegas e ha chiesto un ingente risarcimento economico, Flatley ha replicato smentendo tutte le accuse e denunciando la Robertson e il suo avvocato per ricatto, estorsione e diffamazione, Flatley \u00e8 stato definitivamente scagionato da ogni accusa per non aver commesso il fatto, mentre la causa riconvenzionale si \u00e8 conclusa con un accordo tra le parti.\nNell'aprile 2006 Flatley ha rivelato di avere contratto un cancro alla pelle, di saperlo da tempo ma di aver taciuto per non far preoccupare i suoi cari, ha deciso di rivelarlo mentre era in via di guarigione e fuori da ogni pericolo.\nNel Novembre 2006 Micheal Flatley \u00e8 stato ricoverato per un grave malessere, tuttavia la preoccupazione che fosse qualcosa di collegato al tumore \u00e8 stata subito smentita dalle analisi, si \u00e8 trattato solo di una infezione virale, dopo due settimane di convalescenza \u00e8 stato dimesso tuttavia ha dovuto cancellare le ultime tappe del tour di Celtic tiger."}
{"id": "834447", "revid": "938", "url": "https://it.wikipedia.org/wiki?curid=834447", "title": "Otto von Kotzebue", "text": "Ufficiale della Marina imperiale russa, effettu\u00f2 per tre volte la circumnavigazione del globo. Otto era il secondo figlio del poeta tedesco August von Kotzebue.\nBiografia.\nVon Kotzebue prest\u00f2 servizio nell'accademia di marina dal 1795 al 1803. Nello stesso anno prese parte al primo viaggio russo di circumnavigazione del mondo, guidato da Adam Johann von Krusenstern sulla fregata \"Nadeshda\", che termin\u00f2 nel 1806.\nDal 1815 al 1818 guid\u00f2 con l'imbarcazione \"Rurik\" una spedizione nel Mar Glaciale Artico, finanziata dal conte Romanzov; presero parte al viaggio anche i naturalisti Adelbert von Chamisso, Johann Friedrich von Eschscholtz e Louis Choris. Con il viaggio del \"Rurik\" furono scoperte e registrate pi\u00f9 di 400 isole. Proprio per questa spedizione venne dedicata a Kotzebue una baia nell'Alaska occidentale, vicino alla quale sorge anche una cittadina con lo stesso nome. Egli raggiunse poi la California e le Hawaii e nel febbraio 1817 scopr\u00ec l'isola di Romanzov. A causa del suo cattivo stato di salute, dovette interrompere la sua spedizione prima di raggiungere la meta prefissata.\nIl suo terzo giro del mondo, a bordo della \"Predprijatije\", avvenne tra il 1823 e il 1826, di nuovo sotto la guida di von Eschscholtz. Prese parte alla spedizione il fisico Heinrich Lenz.\nOtto von Kotzebue mor\u00ec nella propria citt\u00e0 natale nel 1846.\nScritti.\nRelazioni ufficiali delle spedizioni:"}
{"id": "834454", "revid": "200568", "url": "https://it.wikipedia.org/wiki?curid=834454", "title": "Tricologia", "text": "La tricologia \u00e8 la branca della dermatologia che studia l'anatomia, la fisiologia e la patologia dei capelli e dei peli.\nLa tricologia pu\u00f2 essere utilizzata nel campo della medicina legale, in quanto dalla rilevazione delle caratteristiche dei capelli \u00e8 possibile ricavare informazioni quali l'et\u00e0 e il peso del loro possessore.\nLa tricologia \u00e8 stata per anni fonte di forti contrapposizioni. Prima da quei soggetti che la volevano come scienza medica e poi da altri che invece la praticavano forti dell'esperienza pluriennale nel settore. I testi e le pubblicazioni sulla tricologia sono reperibili sin a partire dagli anni '50 e '60, successivamente sono stati sviluppati da luminari della dermatologia fino ai giorni nostri. Secondo le informazioni disponibili, \u00e8 possibile considerare la tricologia una branca della medicina poco conosciuta anche da medici specialisti.\nDall'anno accademico 2008/09, presso l'Universit\u00e0 degli Studi di Firenze, \u00e8 attivo il corso di Master in Scienze tricologiche. Il titolo di studio \u00e8 l'unico al mondo con valore legale. Il Master \u00e8 aperto ai laureati in Medicina, Farmacia, Biologia, Biotecnologie."}
{"id": "834455", "revid": "916580", "url": "https://it.wikipedia.org/wiki?curid=834455", "title": "Ivan Jakovlevi\u010d Bilibin", "text": "Biografia.\nIvan Bilibin nacque Tarchovka, un villaggio vicino a San Pietroburgo, nella famiglia di un medico militare. Studi\u00f2 alla facolt\u00e0 di legge dell'Universit\u00e0 Statale di San Pietroburgo. Nel 1898 studi\u00f2 presso il pittore Anton A\u017ebe a Monaco, poi lavor\u00f2 alcuni anni sotto la direzione di Il'ja Repin. Visse prevalentemente a San Pietroburgo e fu un membro attivo dell'associazione di artisti e letterati \"Mir iskusstva\".\nNel 1899 Bilibin si rec\u00f2 in un villaggio del governatorato di Tver', dove cre\u00f2 per la prima volta delle illustrazioni in quello che sarebbe diventato il suo stile caratteristico, per il libro \"La favola dello zarevic Ivan, dell'uccello di fuoco e del lupo grigio\". Tra il 1902 e il 1904 visit\u00f2 i governatorati di Vologda, Olonec e Arcangelo, su incarico della sezione di etnografia del \"Museo russo\".\nIl talento artistico di Bilibin si manifest\u00f2 chiaramente nelle sue illustrazioni per favole e byliny russe (in particolare le favole di Aleksandr Pu\u0161kin), e nelle sue scenografie teatrali e operistiche.\nDurante la rivoluzione russa del 1905 realizz\u00f2 delle caricature. Nel 1915 prese parte alla \"Societ\u00e0 per il rinascimento della Russia artistica\" assieme a molti altri artisti del tempo. Dopo la rivoluzione d'ottobre Bilibin lasci\u00f2 la Russia: dal 1920 visse dapprima al Cairo, poi ad Alessandria d'Egitto; nel 1925 si trasfer\u00ec a Parigi. In quel periodo cre\u00f2 brillanti decorazioni per le scene di opere russe, e fu invitato ad allestire il balletto di Igor' Stravinskij \"L'uccello di fuoco\" a Buenos Aires, ed una serie di opere a Praga e Brno. Con il passare degli anni si riconcili\u00f2 con il potere sovietico: nel 1936 ritorn\u00f2 in patria e si stabil\u00ec a Leningrado, per insegnare all'Accademia degli artisti e continuare a lavorare come illustratore e artista di teatro. Bilibin mor\u00ec durante l'assedio di Leningrado, il 7 febbraio 1942."}
{"id": "834456", "revid": "78273", "url": "https://it.wikipedia.org/wiki?curid=834456", "title": "Iakovle", "text": ""}
{"id": "834457", "revid": "120959372", "url": "https://it.wikipedia.org/wiki?curid=834457", "title": "Letimbro", "text": "Il Letimbro \u00e8 un torrente della provincia di Savona.\nPercorso.\nNasce presso la \"Sella\" ad est del comune di Altare, a 380 metri sul livello del mare, scorrendo interamente nel comune di Savona per venti chilometri. Costeggia, nella parte finale, la strada provinciale 12 (Savona - Santuario - Montenotte Superiore - Altare) sfociando poi nel mar Ligure nell'abitato di Savona.\nNel concentrico di Savona riceve a destra il principale affluente Lavanestro, che scende dal Colle di Cadibona.\nAffluenti.\nAffluenti di sinistra:\nAffluenti di destra:\nStoria.\nIl torrente diede il nome tra il 2 dicembre 1797 e il 28 aprile 1798 al \"D\u00e9partement du Letimbre\" o \"Dipartimento del Letimbro\", una delle unit\u00e0 amministrative nelle quali era suddivisa la Repubblica Ligure, che aveva per capoluogo Savona"}
{"id": "834459", "revid": "6923", "url": "https://it.wikipedia.org/wiki?curid=834459", "title": "Oradea Transport Local", "text": "OTL, sigla di \"Regia Autonom\u0103 Oradea Transport Local\", \u00e8 l'azienda municipalizzata che svolge il servizio di trasporto pubblico nella citt\u00e0 di Oradea in Romania.\nEsercizio.\nL'azienda gestisce una decina di linee automobilistiche e cinque tranviarie, a lunga percorrenza.\nL'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta dell'OTL \u00e8 costituita da oltre cento vetture tranviarie, prevalentemente articolate o con rimorchio, costruite negli anni '70 e solo da una trentina di autobus a marchio Ikarus, Liaz, Mercedes-Benz (modello Conecto) e Rocar (modello U412)."}
{"id": "834464", "revid": "580", "url": "https://it.wikipedia.org/wiki?curid=834464", "title": "Raffaele Costantino", "text": ""}
{"id": "834468", "revid": "1429175", "url": "https://it.wikipedia.org/wiki?curid=834468", "title": "Schiacciata (gastronomia)", "text": "La schiacciata (detta anche \"ciaccia\" o \"schiaccia\") in Toscana \u00e8 una focaccia, cotta in forno, condita con olio d'oliva e salata.\nPrima di metterla in forno, si comprime con le dita l'impasto in alcuni punti, perch\u00e9 si formino, dopo cotta, i caratteristici \"buchi\". Pu\u00f2 anche essere unta con lardo e assume la denominazione di \"schiacciata unta\".\nLa Regione Toscana ha registrato fra i Prodotti agroalimentari tradizionali italiani la schiaccia di Grosseto e la schiaccia pizzicata di Montiano."}
{"id": "834471", "revid": "253269", "url": "https://it.wikipedia.org/wiki?curid=834471", "title": "Catherine Bach", "text": "Biografia.\nFiglia di padre tedesco (il suo vero nome era Bachmann) e madre messicana, fece la prima apparizione sullo schermo nel film \"L'uomo di mezzanotte\" con Burt Lancaster, girato in South Carolina nel 1973, in cui interpret\u00f2 Natalie Claiburn, vittima di un assassinio.\nNel 1974 fece parte del cast del poliziesco \"Una calibro 20 per lo specialista\", con Clint Eastwood, ma raggiunse la fama interpretando dal 1979 al 1985 il personaggio di Daisy Duke nel telefilm \"Hazzard\", che lanci\u00f2 la moda degli shorts di jeans, noti negli Stati Uniti per un certo periodo come \"Daisy-Duke-Jeans\". Il suo ingresso nel cast avvenne dopo che l'attrice seppe dal marito che le riprese della serie stavano per iniziare. I produttori stavano cercando una figura femminile simile a Dolly Parton, ma quando videro la Bach la assunsero immediatamente.\nCome Daisy Duke pos\u00f2 per un calendario che vendette 5.000.000 di copie, e le sue gambe furono assicurate per 1.000.000 di dollari. Titolare di una linea di abbigliamento che porta il suo nome, nel 2002 lanci\u00f2 una linea di gioielli e diamanti col marchio Debenhams.\nVita privata.\nCatherine Bach spos\u00f2 nel 1976 il produttore David Shaw (figlio di Angela Lansbury), dal quale divorzi\u00f2 nel 1981. Nel 1991 spos\u00f2 in seconde nozze l'avvocato Peter Lopez, dal quale ha avuto due figlie, Sophie e Laura. Il 30 aprile 2010 il sessantenne Lopez venne trovato morto per un colpo d'arma da fuoco nella sua casa di Encino, in California, apparentemente suicida."}
{"id": "834478", "revid": "123829380", "url": "https://it.wikipedia.org/wiki?curid=834478", "title": "Scout (periodico)", "text": "Scout \u00e8 la testata ufficiale dell'AGESCI. La sua uscita \u00e8 mensile, sebbene non tutti i numeri raggiungano tutti i soci in quanto vengono distribuiti per fasce d'et\u00e0. Il direttore responsabile della testata \u00e8 Sergio Gatti.\nDescrizione.\n\u00c8 divisa in 4 riviste differenziate per branche (fasce d'et\u00e0).\nCiascuna rivista viene inviata ai ragazzi e ragazze dell'AGESCI della rispettiva branca, ed ai loro capi unit\u00e0, ed il suo costo \u00e8 incluso nella quota di censimento annuale. \u00c8 possibile abbonarsi anche se non si rientra nelle due categorie precedenti.\nAlcuni numeri (ad esempio quelli con i documenti preparatori e gli atti del Consiglio Generale) non rientrano in queste quattro sotto-testate."}
{"id": "834490", "revid": "287204", "url": "https://it.wikipedia.org/wiki?curid=834490", "title": "Contea di Colbert", "text": "La contea di Colbert, in inglese Colbert County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 54.984 abitanti. Il capoluogo di contea \u00e8 Tuscumbia. Il nome le \u00e8 stato dato in onore ai capi della trib\u00f9 indiana Chickasaw, George e Levi Colbert.\nGeografia fisica.\nLa contea si trova nella parte nord-occidentale dell'Alabama. Lo United States Census Bureau certifica che l'estensione della contea \u00e8 di 1.615 km\u00b2, di cui 1.540 km\u00b2 composti da terra e i rimanenti 75 km\u00b2 composti di acqua. La Natchez Trace, un'importante rotta commerciale del vecchio sud-ovest, passa attraverso la parte nord-ovest della contea.\nIl fiume Tennessee scorre lungo l'intero confine settentrionale e parte del confine occidentale della contea, e molti dei suoi affluenti, tra cui Bear, Rock, Can, e Spring, intersecano l'area. Nel 1918, l'Army Corps of Engineers inizi\u00f2 la costruzione della Wilson Dam, la prima diga sul fiume Tennessee. Completato nel 1924, la diga cre\u00f2 i fiumi Wilson e Pickwick lungo il confine settentrionale della contea di Colbert. \nStoria.\nLa contea di Colbert fu creata da un atto legislativo statale il 6 febbraio 1867. Il nome le \u00e8 stato dato in onore ai capi della trib\u00f9 indiana Chickasaw, George e Levi Colbert. Originariamente parte della contea di Franklin, la contea di Colbert fu creata per aumentare la rappresentanza democratica nella legislatura statale in un periodo in cui l'Alabama era controllata dai repubblicani radicali. Il 29 novembre 1867 il legislatore repubblicano abrog\u00f2 l'atto che port\u00f2 all'esistenza la contea. Nel gennaio 1870 il governatore William Hugh Smith abol\u00ec l'abrogazione e Colbert riprese lo status di contea.\nAll'inizio dell'XIX secolo, Tuscumbia fungeva da quartiere commerciale della zona e comprendeva negozi di alimentari, alberghi, fabbri, fabbricanti di merci, negozi mercantili e un'accademia per uomini. La Tuscumbia Railway Company complet\u00f2 una linea ferroviaria per la citt\u00e0 nel 1832. Due anni dopo fu completata una ferrovia da Tuscumbia a Decatur. Nel novembre 1874 la contea sub\u00ec gravi difficolt\u00e0 dopo il passaggio di un tornado.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 80.4% bianchi, 14.0% neri, 0.4% nativi americani, 0.7% asiatici, e 0.91% di due o pi\u00f9 etnie. Il 2.0% della popolazione \u00e8 ispanica. \nCultura.\nIstruzione.\nL'istruzione \u00e8 garantita dal Colbert County School System, che include tre scuole secondarie e cinque scuole elementari, frequentate da circa 2600 studenti. \nEconomia.\nIl fiume Tennessee gioc\u00f2 a lungo un ruolo importante nell'economia della contea di Colbert, sebbene durante il XIX secolo la difficolt\u00e0 nella navigazione nella sezione di Muscle Shoals abbia ostacolato il commercio. La Muscle Shoals Company fu fondata nel 1783 con lo scopo di finanziare un progetto di canali che collegasse il fiume Ohio al Golfo del Messico attraverso il fiume Tennessee. Tuscumbia divenne un'importante area commerciale. Tra il 1852 e il 1860, pi\u00f9 di 16.000 balle di cotone furono spedite ogni anno da Tuscumbia a New Orleans. Nel 1918, l'Army Corps of Engineers inizi\u00f2 la costruzione di Wilson Dam.\nOltre alla diga, il Congresso autorizz\u00f2 la costruzione di due impianti di produzione di nitrati per la produzione di esplosivi e di due impianti di produzione di vapore a carbone per la produzione di energia. \nNel suo periodo di massima attivit\u00e0, il progetto impiegava 18.000 lavoratori e il cantiere includeva 1.700 edifici temporanei, 236 edifici permanenti, 185 unit\u00e0 abitative, 23 sale mensa, una scuola e un ospedale. Nel 1921 Henry Ford si offr\u00ec di acquistare la diga e la citt\u00e0 di Muscle Shoals, ma la proposta venne respinta dal Congresso. La diga fu completata nel 1924 e fu gestita dal Corpo degli Ingegneri dell'Esercito fino a quando la Tennessee Valley Authority (TVA) ne acquis\u00ec il controllo nel 1933.\nLa citt\u00e0 di Sheffield, situata tra Tuscumbia e Muscle Shoals, includeva depositi di calcare e ferro necessari per la produzione di ghisa. La Sheffield Furnace Company eresse il suo primo altoforno nel 1887 e successivamente \u00e8 stata acquistata dall'industriale Enoch Ensley nel 1889 prima di essere chiusa nel 1926. Nel 1941, la Reynolds Aluminium Company si trasfer\u00ec nella zona per produrre alluminio, successivamente utilizzato per la produzione di aerei da guerra. Nel 1950, la Ford Motor Company costru\u00ec un impianto di fusione dell'alluminio a Sheffield, che impiegava 125 persone. Nel 1973, lo stabilimento impiegava 1.750 lavoratori ed era il pi\u00f9 grande impianto al mondo per la fusione dell'alluminio. Lo stabilimento fu chiuso nel dicembre 1983.\nOccupazione.\nLa forza-lavoro nell'attuale contea di Colbert \u00e8 divisa tra le seguenti categorie professionali:\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono:\nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:"}
{"id": "834491", "revid": "2519", "url": "https://it.wikipedia.org/wiki?curid=834491", "title": "Fari in Italia", "text": "Lista dei fari in Italia.\nIn questa lista sono compresi tutti i fari delle coste italiane. Sono esclusi, quindi, i fanali, che, a differenza dei fari, hanno una portata inferiore alle 10 miglia nautiche.\nMerita una menzione il Faro Voltiano, monumento con funzione celebrativa situato in altura nel comune di Brunate posto a picco sulla citt\u00e0 di Como e sull'omonimo lago. \nNon essendo un faro marino funzionale alla navigazione \u00e8 stato escluso dalla lista."}
{"id": "834495", "revid": "585241", "url": "https://it.wikipedia.org/wiki?curid=834495", "title": "Joshua ben Gamaliel", "text": "\u00c8 ricordato da Giuseppe Flavio insieme ad Anano ben Anano nelle pagine che raccontano degli ultimi avvenimenti prima dell'assedio delle legioni di Tito e della distruzione di Gerusalemme.&lt;br&gt;\nDi Joshua lo storico ricorda l'indignazione per l'apatia del popolo di Gerusalemme, indifferente ai soprusi e alla sacrilega occupazione del Tempio da parte degli Zeloti. Alla sua indignazione aveva fatto eco un accorato discorso di un altro sacerdote Anano ben Anano, che sollev\u00f2 il popolo contro gli Zeloti, obbligandoli, dopo duri scontri, a rinserrarsi nel Tempio. Di qui gli Zeloti, vista l'impossibilit\u00e0 di uscirne, si decisero ad inviare messaggeri agli Idumei per sollecitare il loro aiuto. Questi radunata una massa di quasi ventimila uomini si diressero verso Gerusalemme, accampandosi davanti alle porte. Dall'alto delle mura Joshua cerc\u00f2 di dissuadere gli Idumei a non allearsi con gli Zeloti, \"feccia e rifiuto di tutto il paese\". Ma invano. Nella notte, sotto una pioggia torrenziale, gli Idumei entrarono in citt\u00e0, liberarono gli Zeloti e catturarono Anano e Joshua uccidendoli e dopo averne sbeffeggiati i cadaveri, li gettarono via insepolti."}
{"id": "834500", "revid": "287204", "url": "https://it.wikipedia.org/wiki?curid=834500", "title": "Stelle principali della costellazione della Fenice", "text": "Segue un prospetto delle stelle principali della costellazione della Fenice, elencate per magnitudine decrescente."}
{"id": "834507", "revid": "6923", "url": "https://it.wikipedia.org/wiki?curid=834507", "title": "Bolla (documento imperiale)", "text": " \nLa parola bolla (dal latino \"bulla\" bolla, ma anche \"oggetto rotondo\") nel medioevo e sino al XVIII secolo, indicava un documento che sanciva atti giuridici di rilevante importanza, per lo pi\u00f9 nella sfera di ci\u00f2 che oggi chiameremmo \"diritto pubblico\".\nIl nome deriva dalla capsula metallica impiegata per proteggere il sigillo in cera, e che, quando realizzata in metalli nobili, serviva anche a impreziosire ulteriormente il sigillo stesso. Col tempo il termine \"bulla\" pass\u00f2 ad indicare il sigillo, ed infine il documento medesimo. Durante il medioevo le bolle venivano scritte in latino su fogli di pergamena. Le bolle papali sono indicate normalmente con le prime parole del testo (il cosiddetto incipit).\nA partire dal secolo XIII anche il papa promulga le cosiddette \"bolle papali\", che riguardano decisioni molto importanti nella vita della chiesa. L'origine della bolla risale alla prassi della cancelleria dell'Impero Bizantino.\nI documenti pi\u00f9 importanti che hanno assunto questa forma sono la \"Bolla d'oro\", 1356, e il \"Bill of rights\", del 1689."}
{"id": "834511", "revid": "122990180", "url": "https://it.wikipedia.org/wiki?curid=834511", "title": "Roadracers", "text": "Roadracers \u00e8 un film per la televisione del 1994, diretto da Robert Rodriguez, che segu\u00ec il successo ottenuto con \"El Mariachi, suonatore di chitarra\" del 1992. Il film venne mandato in onda su Showtime Network come parte di una loro serie sui ragazzi ribelli: i film presenti in questa serie prendevano i titoli dei film di serie B degli anni cinquanta e li applicavano a film contemporanei con attori che diventeranno famosi nel corso degli anni novanta (inclusi i talenti di Alicia Silverstone e Shannen Doherty entrambi diretti prima da registi prossimi alla fama come Robert Rodriguez e poi consacrati da registi come William Friedkin, Joe Dante e Ralph Bakshi). La serie venne prodotta dal figlio e dalla figlia di Samuel Z. Arkoff, il cofondatore e produttore della AIP.\nTrama.\nIl film narra di un ribelle chiamato Dude (David Arquette) che sogna di lasciare la sua piccola e noiosa cittadina e di divenire una star rockabilly, ma finisce invischiato in un guaio con lo sceriffo locale della citt\u00e0 (William Sadler) e suo figlio (Jason Wiles). Salma Hayek interpreta la fidanzata di Dude.\nDVD.\nEra stata annunciata l'uscita di un'edizione del film in DVD per il 13 dicembre 2005, ma per alcune ragioni sconosciute non \u00e8 mai uscita. Robert Rodriguez ha rivelato in una chat on-line che cosa fossero i contenuti speciali: \"\"C'era un documentario su come lo abbiamo girato\",\"un commento e una correzione digitale del colore su cui ho lavorato personalmente per un bel po'...\" \"era fatta molto bene, e avevo sistemato il dolby 5.1. Uno dei miei film preferiti.\"\"L'ho girato in 13 giorni, molto difficile...\"\""}
{"id": "834512", "revid": "1586519", "url": "https://it.wikipedia.org/wiki?curid=834512", "title": "Palazzo Liviano", "text": "Il palazzo Liviano \u00e8 un edificio padovano del XX secolo, situato nella zona del vecchio capitaniato della citt\u00e0: fu infatti costruito incorporando nella sua struttura i resti dell'antico palazzo del Capitanio. Intitolato in onore dello storico Tito Livio, oggi ospita la Scuola di Scienze Umane, Sociali e del Patrimonio culturale ed il Dipartimento dei Beni Culturali: Archeologia, Storia dell'Arte, del Cinema e della Musica dell'Universit\u00e0 di Padova ed il Museo di scienze archeologiche e d'arte. \u00c8 inoltre collegato con la Sala dei Giganti, antica struttura affrescata che ospita oggi concerti e convegni.\nSi trova attualmente nella parte occidentale di piazza Capitaniato, antico cortile della Reggia Carrarese ristrutturato al tempo della dominazione veneziana, quando vi fu costruita la sede di uno dei due capitani veneziani che governavano Padova.\nStoria.\nIl palazzo fu edificato su iniziativa di Carlo Anti, rettore dell'Universit\u00e0 di Padova dal 1932 al 1943, che in tale periodo fece ristrutturare molti dei palazzi dell'ateneo invitando a Padova alcuni tra i maggiori artisti nazionali. Struttura dallo spiccato stile metafisico, il Liviano fu costruito dall'architetto milanese Gio Ponti, che si occup\u00f2 anche di diversi particolari dell'arredamento interno. L'affresco eseguito nell'atrio da Massimo Campigli tra il 1937 e il 1940 raffigura l'archeologia, patrimonio della cultura italiana. Nel 2009 gli affreschi del palazzo sono stati restaurati. La scultura dell'atrio che raffigura Tito Livio chinato e in atteggiamento riflessivo, fu realizzata da Arturo Martini nel 1942.\nNel 1937, fu allestito al terzo piano del palazzo il Museo di Scienze Archeologiche e d'Arte, che tuttora conserva importanti testimonianze scultoree dell'antichit\u00e0 e rinascimentali. Di rilievo i ritrovamenti archeologici che risalgono al tempo degli etruschi, dei greci e dei romani. Nei sotterranei del Liviano sono presenti anche dei rifugi antiaerei, che non sono mai stati utilizzati.\nIl 22 aprile 1978, il Professor Ezio Riondato fu ferito da un colpo di pistola ad una gamba mentre entrava in classe al Liviano. L'attentato venne rivendicato dai Comitati Comunisti Combattenti. Sul luogo dell'attentato \u00e8 ora presente una targa in ricordo.\nIl palazzo \u00e8 direttamente collegato alla celebre Sala dei Giganti, dove attualmente si tengono convegni e concerti. Questo salone, cui si accede tramite una scalinata posta sul fianco dell'attuale palazzo Liviano, deve il suo nome ai suoi affreschi che rappresentano in grandezza naturale eroi e grandi personaggi dell'antichit\u00e0. Il tema degli affreschi, che sono del primo '500, riprende quello degli affreschi precedenti che decoravano una sala oggi perduta dell'antica Reggia Carrarese. Gli affreschi originali furono ispirati da un'opera del Petrarca, a quel tempo ospite dei signori di Padova."}
{"id": "834515", "revid": "287204", "url": "https://it.wikipedia.org/wiki?curid=834515", "title": "Stelle principali della costellazione del Pittore", "text": "Segue un prospetto delle stelle principali della costellazione del Pittore, elencate per magnitudine decrescente."}
{"id": "834533", "revid": "767487", "url": "https://it.wikipedia.org/wiki?curid=834533", "title": "Tierra (simulazione)", "text": "Tierra \u00e8 una simulazione su computer sviluppata dall'ecologista Thomas S. Ray all'inizio degli anni 90 i cui programmi competono per l'utilizzo di tempo processore CPU e della memoria centrale. I programmi in Tierra possono evolvere, possono mutare, si auto riparano e si ricombinano. Tierra \u00e8 un classico esempio di modello di vita artificiale; nella metafora di Tierra i singoli programmi possono essere considerati come organismi che competono per l'energia (tempo CPU) e le risorse (memoria centrale).\nIl modello di base di Tierra \u00e8 stato usato per esplorare sperimentalmente i processi di base delle dinamiche evolutive ed ecologiche."}
{"id": "834536", "revid": "38120", "url": "https://it.wikipedia.org/wiki?curid=834536", "title": "I cattivi", "text": ""}
{"id": "834543", "revid": "122129895", "url": "https://it.wikipedia.org/wiki?curid=834543", "title": "Rh\u00fbn", "text": "Il Rh\u00fbn \u00e8 una regione di Arda, l'universo immaginario fantasy creato dallo scrittore inglese J.R.R. Tolkien.\nGeografia, flora, fauna e clima.\n\u00c8 situata nella parte pi\u00f9 orientale della Terra di Mezzo, infatti, il termine in Sindarin significa \"Est\".\nOccupa tutta la parte a est del Rhovanion e tutta quella attorno ad un grande lago, il \"Mare del Rh\u00fbn\". \u00c8 abitata dagli Esterling, spesso alleati di Sauron poich\u00e9 l\u00ec erano i suoi domini originari, prima di spostarsi a Mordor. \nA ovest del Mare del Rh\u00fbn si stendono grandi pianure, dove un tempo i signori di Gondor stabilirono degli insediamenti per arginare gli Esterling.\nAll'estremo Est vi sono grandi catene montuose, gli Orocarni, dove si sono stabilite tre delle Sette Case dei Nani; nei pressi delle montagne vi \u00e8 una regione nota come Dorwinion, forse abitata ancora nella Terza Era da Elfi Avari e da cui proviene un vino pregiato.\nPopolazioni.\nLe popolazioni orientali hanno carnagione olivastra, con capelli e occhi scuri.\nNell'estremo Est della regione potrebbero vivere ancora Elfi Avari e, sugli Orocarni, vivono fin dai Tempi Remoti tre delle Sette Case dei Nani, precisamente le stirpi dei \"Pugniferro\", dei \"Barbedure\" e dei \"Piediroccia\".\nLa zona occidentale \u00e8 comunque stata per secoli provincia del Regno di Gondor, dopo la conquista da parte del re Romendacil I, che vi fond\u00f2 alcune citt\u00e0 e vi costru\u00ec fortezze e valli fortificati di difesa.\nIl Mare del Rh\u00fbn.\nSi tratta di un grande lago salato situato nell'omonimo regno, costeggiato da basse montagne a sud-ovest e da una foresta a nord-est; questo lago ha come affluenti il Celduin (o Fiume Fluente) a nord-ovest e altri piccoli fiumi, di cui non \u00e8 noto il nome, a sud-est.\nPare che il Mare del Rh\u00fbn e il mare interno di N\u00farnen fossero ci\u00f2 che rimase del Mare Interno di Helcar che molto probabilmente venne distrutto durante la Guerra d'Ira alla fine della Prima Era.\nDal sindarin significa \"Mare dell'Est\"."}
{"id": "834545", "revid": "226458", "url": "https://it.wikipedia.org/wiki?curid=834545", "title": "Stelle principali della costellazione dei Pesci", "text": "Segue un prospetto delle stelle principali della costellazione dei Pesci, elencate per magnitudine decrescente."}
{"id": "834549", "revid": "767487", "url": "https://it.wikipedia.org/wiki?curid=834549", "title": "The Faculty", "text": "The Faculty \u00e8 un film del 1998 diretto da Robert Rodr\u00edguez, con Elijah Wood, Jordana Brewster, Clea DuVall, Laura Harris e Josh Hartnett.\nTrama.\nAll'Herrington High (situato nel mezzo dell'Ohio) gli insegnanti e il personale vengono infettati da alcuni parassiti di origine extraterrestre. Gli insegnanti, a loro volta, iniziano a contagiare gli studenti, eccezion fatta per un eterogeneo gruppetto che capisce la situazione e cerca di resistere all'invasione. Tra questi abbiamo: Zeke Tyler, un genio solitario che ripete l'ultimo anno di scuola, i cui genitori sono sempre in viaggio, e che spaccia una droga simile alla cocaina ai suoi compagni di corso; Stan Rosado, il quarterback della squadra del liceo, che decide di uscire dalla squadra di football per concentrarsi sullo studio; la fidanzata di Stan, Delilah Profit, la ragazza pi\u00f9 popolare della scuola, dal carattere duro e vendicativo, e caporedattrice della testata studentesca; Casey Connor, un nerd disadattato e intelligente, picchiato costantemente dagli studenti, e abile fotografo per il giornale studentesco; Stokely \"Stokes\" Mitchell, una ragazza emarginata che si finge lesbica come scusa per non essere avvicinata dalle persone, ma con un debole per Stan; Marybeth Louise Hutchinson, la \"nuova arrivata\", che viene da Atlanta e vive con i suoi cugini perch\u00e9 i suoi genitori sono morti in un incidente d'auto.\nGli alieni riescono a impossessarsi di tutta la scuola grazie all'iniezione di un organismo parassita nell'orecchio, che assume il totale controllo del cervello e rende gli ospiti emotivamente piatti, anche se esteriormente uguali a prima. Gli insegnanti vengono ben presto tutti contagiati e conducono l'intero corpo studentesco in infermeria con la scusa di dover fare loro ispezioni alle orecchie; in realt\u00e0 lo scopo \u00e8 la diffusione dei parassiti. Casey scopre il tranello e avverte Stokely, Delilah e Stan. Aiutati anche da Zeke e Marybeth, il gruppo si arrende all'evidenza quando il signor Furlong, l'insegnante di scienze, entra nella camera e prova a infettarli. Zeke infilza l'occhio di Furlong con la droga da lui spacciata, che disidrata il parassita del cervello, uccidendolo.\nIl gruppo fugge dal liceo e va a casa di Zeke con un campione di parassita, con il quale verificano che la droga ha un effetto essiccante, che disidrata il parassita e lo fa uscire dal cervello. Stokely, da appassionata di romanzi di fantascienza, intuisce la presenza di una regina aliena la quale, se uccisa, comporter\u00e0 la morte tutti i parassiti, liberando le loro vittime dal controllo mentale. Prima per\u00f2, per provare che non siano stati infettati, ognuno di loro sniffa la droga di Zeke. Quando arriva il turno di Delilah, la ragazza rifiuta, rivelando che \u00e8 stata infettata. Quindi distrugge la maggior parte della droga e tutto l'equipaggiamento per produrla e scappa. Con quel poco che rimane, i cinque studenti ritornano a scuola. Credendo che la regina sia la preside Drake, la intrappolano nella palestra e la uccidono, ma gli altri ospiti rimangono ancora infetti; nel frattempo anche Stan viene assalito e infettato. Terminata la droga, Zeke si ricorda di aver a disposizione un'ulteriore dose all'interno della sua auto; mentre Casey serve come esca per distrarre gli infetti, Zeke arriva all'auto. Qui viene assalito dalla signorina Burke, una professoressa di letteratura che lo odia divenuta anch'essa un alieno, ma riesce a decapitarla facendola catapultare dal vetro della sua Pontiac GTO.\nContemporaneamente Marybeth, rimasta in palestra con Stokely, si rivela essere la regina aliena e si trasforma in una grande creatura acquatica che assale sia la ragazza che Casey. Zeke ritorna in palestra con la droga solo per scoprire che anche Stokely \u00e8 stata infettata. Zeke e Casey affrontano Marybeth, ma il primo viene sconfitto, mentre Casey \u00e8 costretto a nascondersi. In un tentativo di persuadere Casey ad arrendersi, Marybeth gli rivela di provenire da un pianeta rimasto privo d'acqua a causa della siccit\u00e0 e che, per questo, ha deciso di raggiungere un altro mondo simile al suo: la Terra. Arrivata a scuola e trovando tutti alienati e infelici, ha dato inizio all'invasione per creare una vita migliore, fatta di armonia e tolleranza, e per assicurarsi la continuit\u00e0 della sua specie. Casey rifiuta e riesce a intrappolare l'enorme creatura nelle tribune della palestra; dunque le inietta la droga in un occhio e la uccide.\nDopo l'evento, i cinque adolescenti sono completamente cambiati: Zeke decide di usare il suo intelletto per le attivit\u00e0 scolastiche, si unisce alla squadra di football e instaura un buon rapporto con la signorina Burke; Stan e Stokely e Delilah e Casey si fidanzano e quest'ultimo viene riconosciuto come eroe.\nScenari.\n\"The Faculty\" si svolge nella cittadina fittizia di Herrington, in Ohio, ma \u00e8 stato girato nelle citt\u00e0 di Austin, Dallas e Lockhart, in Texas."}
{"id": "834554", "revid": "287204", "url": "https://it.wikipedia.org/wiki?curid=834554", "title": "Contea di Conecuh", "text": "La contea di Conecuh, in inglese Conecuh County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 13.228 abitanti. Il capoluogo di contea \u00e8 Evergreen. Il nome deriva dalla frase del linguaggio dei nativi americani per indicare la \"terra della canna da zucchero\".\nGeografia fisica.\nLa contea si trova nella parte meridionale dell'Alabama. Lo United States Census Bureau certifica che l'estensione della contea \u00e8 di 2.208 km\u00b2, di cui 2.204 km\u00b2 su terraferma e i rimanenti 4 km\u00b2 composti da acque interne. Il fiume Sepulga, un affluente del fiume Upper Conecuh, attraversa la parte nord-orientale della contea. Burnt Corn Creek e Murder Creek, entrambi affluenti del Lower Conecuh River, attraversano la parte occidentale e meridionale della contea. \nContee confinanti.\nLa contea confina con:\nStoria.\nLa Contea di Conecuh venne costituita il 13 febbraio 1818.\nLa contea venne dichiarata area disastrata nel settembre 1979 a causa dei danni creati dall'uragano Frederic.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 51.3% bianchi, 46.5% neri, 0.3% nativi americani, 0.1% asiatici e 1.0% di altre razze. L'1.2% della popolazione \u00e8 ispanica. \nCultura.\nIstruzione.\nSono presenti otto scuole pubbliche con 125 insegnanti e quasi 2000 studenti. \u00c8 presente anche una scuola privata frequentata da circa 275 studenti.\nEconomia.\nNel diciannovesimo secolo l'economia era basata sulla coltivazione di cotone e mais e sull'allevamento di bestiame; nel 1818 furono costruiti i primi mulini e segherie. Alla fine del diciannovesimo secolo si svilupp\u00f2 anche la coltura di arachidi, canna da zucchero e fragole. Nel 1859 iniziarono i lavori sulla ferrovia di Montgomery e Pensacola che attraversa la contea, completati nel 1861.\nOccupazione.\nNel 2016 la forza lavoro era suddivisa tra le seguenti categorie professionali:\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:"}
{"id": "834558", "revid": "287204", "url": "https://it.wikipedia.org/wiki?curid=834558", "title": "La scimmia di pietra", "text": "La scimmia di pietra \u00e8 un romanzo di Jeffery Deaver, Scrittore statunitense. Fa parte del ciclo di Lincoln Rhyme. Nel 2002 viene pubblicato per la prima volta in Italia.\nTrama.\nLincoln Rhyme, il detective tetraplegico, viene chiamato in aiuto dall'Ufficio Immigrazione americano per catturare lo Spettro, uno dei pi\u00f9 importanti trafficanti di esseri umani della Cina. Infatti lo Spettro, dopo aver fatto affondare la nave su cui viaggiava insieme ad un carico di immigrati, si lancia alla caccia delle uniche due famiglie sopravvissute nell'esplosione, i Wu e i Chang, che si trovano nascosti a New York. Questa caccia appare ingiustificata agli occhi di tutti, ma non a quelli di Lincoln Rhyme, che, grazie anche all'aiuto di Amelia Sachs e di un poliziotto cinese, Sonny Li, anch'esso presente sulla nave esplosa, riuscir\u00e0 ad assicurare alla giustizia lo Spettro."}
{"id": "834559", "revid": "486946", "url": "https://it.wikipedia.org/wiki?curid=834559", "title": "Roberto Longhi (storico)", "text": ""}
{"id": "834569", "revid": "15756", "url": "https://it.wikipedia.org/wiki?curid=834569", "title": "Gemma Ward", "text": "Lavora per le agenzie IMG London, IMG Milan, IMG New York, IMG Paris, Viviens Australia.\nBiografia.\nNasce a Perth, nell'Australia Occidentale, seconda figlia di Gary Ward, un medico e Claire, un'infermiera. Ha una sorella pi\u00f9 grande, Sophie, anch'essa modella, e due fratelli gemelli pi\u00f9 piccoli, Oscar e Henry.\nGemma fu scoperta casualmente nel 2002, quando accompagn\u00f2 degli amici alla registrazione dello show televisivo australiano \"Search for a Supermodel\".\nCarriera da modella.\nNel 2003 firm\u00f2 un contratto con una delle pi\u00f9 importanti agenzie di modelle al mondo, la IMG e nel settembre dello stesso anno debutt\u00f2 in esclusiva sulle passerelle milanesi di Prada e Miu Miu.\nNel 2004 divenne testimonial di numerose importanti campagne pubblicitarie internazionali: prima su tutte Prada, di cui divenne il volto-simbolo della maison, Jil Sander, Yves Saint Laurent e altre.\nA soli sedici anni, Gemma fu la pi\u00f9 giovane modella a conquistare la copertina di \"Vogue\" America nel numero di settembre 2004. Sempre in quell'anno fu una delle pi\u00f9 giovani modelle selezionate per il servizio \"It Girls\" di \"Vogue\".\nLo stilista Lazaro Hernandez dichiar\u00f2 a \"Teen Vogue\" (numero di febbraio 2006), \"Il suo aspetto non \u00e8 somigliante a nessun'altra al momento. Lei era cos\u00ec aliena, e la moda \u00e8 sempre alla ricerca della novit\u00e0\" (\"She looked like no one else at the time. She was this alien, and fashion is always looking for newness.\"). Il suo \"look\" divenne il \"look\" pi\u00f9 popolare tra le nuove modelle e fu usato come punto di riferimento per la nuova generazione di indossatrici \"simil-bambola\" come Vlada Rosljakova, Heather Marks, Lily Donaldson, JessicaStam, Sasha Pivovarova, Snejana Onopka, Lily Cole e Lisa Cant.\nSulla rivista \"Allure\" (numero di ottobre 2006), Ward \u00e8 descritta come \"la modella del momento\" (\"the model of the moment.\"). Il direttore creativo di \"Allure\" Paul Cavaco sostenne che la motivazione per il successo della Ward era la seguente: \"Ne veniamo da un periodo che \u00e8 stato molto \"va-va-voom\", ma ora il pendolo sta tornando indietro. Gemma \u00e8 eterea, non terrena.\" (\"We went through a period that was very va-va-voom, but now the pendulum has swung back. Gemma is ethereal, not earthy.\"). Il fotografo Michael Thompson disse a proposito di Gemma \"Lei \u00e8 una bionda esotica, la pi\u00f9 rara delle creature\" (\"She's an exotic blonde, the rarest of creatures.\")\nNel 2005 la Ward continu\u00f2 a stipulare prestigiosi contratti come testimonial per Burberry, Herm\u00e8s, Valentino e per la fragranza di Calvin Klein \"Obsession\".\nDal 2003 al 2008 \u00e8 apparsa tantissime volte sulle copertine di prestigiose riviste quali \"Vogue\", \"W\", \"V Magazine\" e altre e ha sfilato tra New York, Milano e Parigi per tutte le pi\u00f9 importanti case di moda al mondo, tra le quali: Chanel, Versace, Oscar de la Renta, Christian Dior, Gucci, Louis Vuitton, Marc Jacobs, Zac Posen, Fendi, Jean Paul Gaultier, Karl Lagerfeld, John Galliano, Givenchy, Burberry, Ralph Lauren, Tommy Hilfiger, Yves Saint Laurent, Dolce &amp; Gabbana, Roberto Cavalli, Max Mara, Missoni, Lanvin, Donna Karan, Alexander McQueen e moltissime altre.Foto di Gemma Ward tratte dalle sfilate di moda\nIl sito \"models.com\" la classifica da tempo tra le prime 50 modelle pi\u00f9 importanti al mondo (a maggio 2007 ricopre il primo posto nella classifica da diverse settimane).\nNegli ultimi anni \u00e8 stata testimonial nelle campagne pubblicitarie di Louis Vuitton, Christian Dior, Dolce &amp; Gabbana, Jean Paul Gaultier, Swarovski e altri.\nNel 2007 Forbes la inserisce al decimo posto nella classifica delle supermodelle pi\u00f9 pagate al mondo.\nTra i tanti successi professionali raggiunti si aggiunge la sua partecipazione al Calendario Pirelli 2008, realizzato dal fotografo Patrick Demarchelier.\nGemma Ward \u00e8 stata una delle top models pi\u00f9 famose nella prima decade degli anni 2000. Nel 2008, improvvisamente, decide di prendere una pausa dal mondo della moda, un break che dura ben sei anni. A Settembre 2014 apre in esclusiva la sfilata \"Primavera/Estate 2015\" della maison Prada durante la settimana della moda di Milano. Nessuno sospettava un ritorno in passerella cos\u00ec eclatante. Miuccia Prada sceglie Gemma anche come testimonial della campagna \"P/E 2015\" scattata da Steven Meisel. \"IMG New York\", l'agenzia che rappresenta Ward nel mondo, conferma: \"\"Gemma \u00e8 qui per restare\".\"\nCarriera da attrice.\nEsordisce come attrice nel 2001, nel film \"Pink Pyjamas\".\nNel 2008 partecipa a due film, \"The Black Balloon\" e \"The Strangers\" con Liv Tyler, finch\u00e9 non ottiene il ruolo di Tamara, una sirena, in \"Pirati dei Caraibi - Oltre i confini del mare\", con Johnny Depp e Pen\u00e9lope Cruz.\nNel 2012 gira al seguito di \"\", mentre nel 2013 interpreta un piccolo ruolo ne \"Il grande Gatsby\", per la regia di Baz Luhrmann, con Leonardo DiCaprio, Tobey Maguire e Carey Mulligan\nVita privata.\nNel 2011, durante un'intervista, Ward conferma di aver avuto una breve relazione con l'attore Heath Ledger nel 2007, bruscamente interrotta dall'improvvisa morte di quest'ultimo nel gennaio 2008.\nNel dicembre 2013, d\u00e0 alla luce la sua prima figlia, avuta dal compagno David Letts,seguita da un secondo figlio nel gennaio 2017. All'inizio del 2020, ha annunciato tramite Instagram che stavano aspettando il loro terzo figlio, nato a giugno."}
{"id": "834570", "revid": "729019", "url": "https://it.wikipedia.org/wiki?curid=834570", "title": "Goodlife Recordings", "text": "La Goodlife Recordings \u00e8 una etichetta discografica con sede in Belgio. \u00c8 specializzata in gruppi hardcore punk. Ha pubblicato molti importanti gruppi della seconda e terza generazione hardcore, cos\u00ec come la maggior parte dei gruppi dell'H8000."}
{"id": "834571", "revid": "117252025", "url": "https://it.wikipedia.org/wiki?curid=834571", "title": "David Koepp", "text": "Biografia.\nSceneggiatore di alcuni dei pi\u00f9 grandi successi hollywoodiani, ha realizzato le sceneggiature di film divenuti blockbuster quali \"Carlito's Way,\" \"\" e \"Spider-Man.\" Ha collaborato con Steven Spielberg in film quali \"Jurassic Park\", \"Il mondo perduto - Jurassic Park\", \"La guerra dei mondi, Indiana Jones e il regno del teschio di cristallo\". \nHa esordito anche alla regia dirigendo film come \"Effetto Blackout\" con Elisabeth Shue e Dermot Mulroney, \"Echi mortali\" con Kevin Bacon e \"Secret Window\" con Johnny Depp.\nNel film \"Il mondo perduto - Jurassic Park\", appare in un cameo interpretando un uomo che a San Diego viene mangiato dal Tyrannosaurus rex."}
{"id": "834577", "revid": "6923", "url": "https://it.wikipedia.org/wiki?curid=834577", "title": "Garelli Mosquito", "text": "Il Garelli Mosquito \u00e8 un propulsore ausiliario per biciclette prodotto dalla casa motociclistica milanese Garelli dal 1946 al 1960. Costruito in circa 2 milioni di esemplari, \u00e8 stato il pi\u00f9 diffuso, di questo tipo, in Europa.\nIl contesto.\nL'idea di progettare un motore ausiliario per bicicletta venne all'ingegnere milanese Carlo Albero Gilardi verso la met\u00e0 degli anni trenta, quando era costretto a percorrere lunghe distanze in bici, appesantito dalla cassetta degli attrezzi, per operare interventi di manutenzione o riparazione sui macchinari industriali commerciati dal padre. Diplomatosi all'Istituto Tecnico Giacomo Feltrinelli, si era poi laureato in ingegneria, studiando da privatista, all'Istituto Tecnico Superiore di Friburgo.\nAllo scoppio della Seconda guerra mondiale Gilardi fu assunto come progettista alla Radaelli, dove ebbe l'intuizione di poter applicare ai piccoli motori a scoppio alcune soluzioni tecniche impiegate nei manovellismi dei compressori alternativi.\nIl progetto.\nGilardi progett\u00f2 e brevett\u00f2 un motore a due tempi nel quale l'albero motore \u00e8 sostanzialmente formato da un grosso perno con eccentrico di biella, ai cui lati sono posizionati il volano e il rullo di trasmissione. Sulla carta si trattava del motore ausiliario con l'ingombro trasversale pi\u00f9 ridotto mai realizzato, addirittura inferiore alla distanza tra gli innesti dei pedali di una normale bicicletta e, quindi, con possibilit\u00e0 di essere installato all'interno del loro raggio d'azione. Purtroppo, Gilardi non aveva i mezzi finanziari per approntare i prototipi e, soprattutto, per avviare la produzione in serie.\nNel gennaio 1945 venne assunto alla Garelli e, pochi mesi dopo, mostr\u00f2 il suo progetto al fondatore e proprietario dell'azienda, un tempo fantasioso e innovativo progettista di propulsori motociclistici, oltre che valente pilota. La Garelli aveva abbandonato da un decennio la produzione di motocicli, dedicandosi alla costruzione di aviocompressori e generatori alternativi per l'Esercito e per l'Aviazione, ma l'ingegnere Adalberto Garelli gi\u00e0 pensava alla riconversione post bellica dell'azienda con un ciclomotore che stava studiando da oltre un anno e che aveva ormai raggiunto lo stato prototipale. Tuttavia, quando vide il progetto di Gilardi cap\u00ec subito la semplicit\u00e0 e la genialit\u00e0 di quello schema.\nAl termine del periodo bellico, nel quale la Garelli era scampata a bombardamenti e spoliazioni, i due ingegneri lavorarono alcune settimane per migliorare la distribuzione e l'industrializzazione dei componenti. \nRaggiunsero anche un accordo legale di reciproca soddisfazione, nel quale si pattuiva che il nuovo motore ausiliario sarebbe stato costruito e commercializzato con il marchio Garelli, mentre a Gilardi spettava una congrua \"royalty\" per ogni pezzo venduto. In questo modo la Garelli, dopo una lunga assenza, tornava da protagonista sul mercato motociclistico europeo e Gilardi rimaneva alle dipendenze dell'azienda per seguire lo sviluppo tecnico del motore, annullando ogni sua incertezza economica, dato l'immediato ed enorme successo del prodotto.\nIl Mosquito.\nNel settembre del 1945 il prototipo fu applicato a una bicicletta di tipo turistico e fu collaudato severamente dallo stesso progettista, su lunghe distanze; le stesse che aveva percorso dieci anni prima in bicicletta, carico di attrezzi. In due mesi percorse oltre 15.000\u00a0km, apportando tra un viaggio e l'altro una miriade di piccole modifiche e tarature diverse.\nNei primi mesi del 1946 il motore ausiliario fu messo in vendita con la denominazione commerciale di \"Mosquito\", versione inglese del soprannome \"zanzarino\", affibbiatogli dagli operai della Garelli a causa della ridotta rumorosit\u00e0 di funzionamento. Il prezzo di vendita al pubblico venne stabilito in 22.000 Lire, pi\u00f9 il 3% di IGE, per un totale di 22.600 Lire (pari a circa 730 \u20ac del 2014) che comprendeva la fornitura del motore, del serbatoio in lamiera verniciata e le rispettive staffe di fissaggio. All'epoca lo stipendio mensile di un operaio della Garelli era di circa 9.000 Lire e, pertanto, erano necessari due mesi e mezzo di lavoro per \"affrancarsi dalla schiavit\u00f9 dei pedali\", come recitava il primo slogan pubblicitario del \"Mosquito\".\nIl successo fu tale da rendere la situazione distributiva insostenibile. Gi\u00e0 nei primi mesi di produzione la fabbrica di Sesto San Giovanni veniva assediata da rivenditori provenienti da mezza Italia che ritiravano i motori appena usciti dal reparto montaggio. L'azienda riusciva a sfornare poco pi\u00f9 di 100 pezzi al giorno, appena sufficienti per coprire il mercato lombardo, ma i \"Mosquito\" erano richiesti in tutto il Paese, senza contare i numerosi ordinativi che cominciavano ad arrivare dall'Europa e non solo. Divenne necessario costruire un nuovo stabilimento a Napoli e, altres\u00ec, affidare concessioni per la costruzione sotto licenza in vari Paesi esteri. Il \"Mosquito\" venne costruito in Spagna, Francia, Inghilterra, Argentina e persino oltre cortina in Ungheria, dove fu ribattezzato \"Dongo\" (dondolo) a causa del lieve ondeggiamento longitudinale del motore, consentito dall'innesto elastico della trasmissione finale.\nIl Mosquito si distingueva dagli altri motori ausiliari per la sua compattezza che ne rendeva facile l'installazione nella parte inferiore del ciclo, senza andare ad interferire con la posizione dei pedali. Per la notevole richiesta divenne necessaria anche l'apertura di una succursale per la fabbricazione in Francia.\nLa Garelli tra il 1946 e gli anni settanta produsse i seguenti modelli:\nNel ventennio successivo ci furono altre piccole evoluzioni del modello originario fino a giungere alle ultime versioni che avevano la caratteristica di avere il minimo nel carburatore.\nIl Mosquito era un motore prettamente utilitario e alla portata di quasi tutte le tasche che veniva venduto in scatola di montaggio.\nSi trattava soltanto di fissarlo con un morsetto e due galletti sotto i pedali, con l'unica limitazione di dover rinunciare al portapacchi della propria bicicletta per poter alloggiare al suo posto il serbatoio del carburante. Un rullo si appoggiava quindi allo pneumatico della bicicletta per trasmettere il moto.\nPer quanto riguarda i comandi bisognava applicare sul manubrio l'acceleratore composto di una piccola leva simile a quella del cambio delle biciclette, da spingere in avanti per accelerare e rilasciarla per decelerare; l'alzavalvole ed infine la \"raganella\", ossia un clacson meccanico che non aveva bisogno di nessun tipo di alimentazione elettrica.\nIl motore ausiliario poteva essere disinserito e consentire la marcia come bicicletta \"semplice\", non era per\u00f2 di facile gestione in occasione di fermate, quando era praticamente obbligatorio lo spegnimento del propulsore e il successivo riavvio.\nIl giro del mondo.\nAllo scopo di dimostrare la resistenza del piccolo propulsore la Garelli organizz\u00f2 una prova di impiego continuativo sulla distanza pari all'equatore che venne coperta in 55 giorni di funzionamento ininterrotto, dal 31 agosto al 24 ottobre del 1952, sul circuito cittadino di Pau.\nComprese le soste necessarie per rifornimenti e manutenzione, gli 8 piloti che si alternarono alla guida del \"Mosquito 38A\", riuscirono a percorrere i 40.074\u00a0km previsti in 1.325 ore, alla media di circa 30\u00a0km/h, costantemente controllati da due ufficiali giudiziari della cittadina che si alternavano nella verifica di regolare svolgimento.\nAlla conclusione della prova, seguita dalla stampa specializzata internazionale, la Garelli annunci\u00f2 che gi\u00e0 circolavano 400.000 \"Mosquito\" identici a quello del record.\nCuriosit\u00e0.\nIl \"Mosquito\" compare nel film \"Il disco volante\" del 1964."}
{"id": "834586", "revid": "1534511", "url": "https://it.wikipedia.org/wiki?curid=834586", "title": "Y\u014dichir\u014d Nambu", "text": "Biografia.\nNegli anni quaranta, durante la formulazione dell'elettrodinamica quantistica, collabora con Shin'ichir\u014d Tomonaga, uno dei padri della nuova teoria. Laureatosi a Tokyo nel 1952, nello stesso anno \u00e8 invitato all'Institute for Advanced Study a Princeton. Nel 1958 diventa professore di fisica all'Universit\u00e0 di Chicago.\nHa dato numerosi contributi allo sviluppo delle teorie delle particelle elementari: introducendo nel 1960, insieme a Giovanni Jona-Lasinio, il meccanismo di rottura spontanea di simmetria, ancora oggi al centro delle ricerche miranti a una teoria unificata delle interazioni fondamentali, proponendo nel 1965 la carica di colore nella cromodinamica quantistica e, nel 1970, il primitivo modello della corda vibrante, poi diventata stringa (indipendentemente introdotto nello stesso anno anche da Holger Bech Nielsen e Leonard Susskind). \nHa dato il nome all'azione di Nambu-Goto nella teoria delle stringhe e ai bosoni di Nambu-Goldstone che si presentano nella rottura spontanea di simmetria.\nHa vinto numerosi premi e riconoscimenti: il Premio J. Robert Oppenheimer, la Medaglia nazionale delle Scienze degli Stati Uniti, il \"Japan's Order of Culture\", la medaglia Max Planck, il premio Wolf, la medaglia Franklin, la medaglia Dirac, il Premio Sakurai, fino all'assegnazione nel 2008 del Premio Nobel per la fisica (condiviso con Makoto Kobayashi e Toshihide Maskawa) per i lavori che aveva svolto con Jona-Lasinio."}
{"id": "834587", "revid": "339392", "url": "https://it.wikipedia.org/wiki?curid=834587", "title": "Semiconduzione", "text": ""}
{"id": "834590", "revid": "767487", "url": "https://it.wikipedia.org/wiki?curid=834590", "title": "Al vertice della tensione", "text": "Al vertice della tensione (\"The Sum of All Fears\") \u00e8 un film del 2002 diretto da Phil Alden Robinson e interpretato da Ben Affleck e Morgan Freeman. \u00c8 tratto dal romanzo \"Paura senza limite\", scritto da Tom Clancy.\n\u00c8 la quarta pellicola a portare sul grande schermo il personaggio di Jack Ryan. Il protagonista \u00e8 apparso anche in \"Caccia a Ottobre Rosso\" (in cui era interpretato da Alec Baldwin), \"Giochi di Potere\" e \"Sotto il segno del pericolo\" (in entrambi impersonato da Harrison Ford).\nSempre nel 2002 \u00e8 uscito un videogioco omonimo ispirato al film, sviluppato da Red Storm Entertainment e pubblicato da Ubisoft per Microsoft Windows, Game Boy Advance, PlayStation 2 e Nintendo GameCube.\nTrama.\n1973. Egitto e Siria lanciano un attacco a sorpresa a Israele, scatenando la guerra del Kippur. Le forze armate israeliane mandano un aereo da attacco A-4 in ricognizione con una bomba a fissione. L'aereo viene abbattuto e la bomba rimane inesplosa nel deserto per quasi trent'anni.\n2002. Un ricco neonazista di nome Richard Dressler progetta di conquistare il mondo dopo aver indotto gli Stati Uniti e la Russia a distruggersi vicendevolmente in un conflitto nucleare da lui stesso provocato. A questo scopo, compra sul mercato nero asiatico la bomba ritrovata nel deserto, e paga tre scienziati russi insoddisfatti per farla riattivare.\nIntanto tra Stati Uniti e Russia cresce la tensione in seguito alla morte del vecchio presidente russo e all'insediamento del nuovo presidente Nemerov dopo solo otto ore. Jack Ryan, analista della CIA, aveva scritto anni prima un rapporto su Nemerov e quindi viene convocato dal Consiglio della Difesa per capire che tipo di presidente sar\u00e0 Nemerov, e come si comporter\u00e0 in Cecenia.\nJack Ryan va quindi in Russia insieme con il capo della CIA William Cabot per lo smantellamento di alcuni laboratori nucleari, e qui incontra Nemerov, che gli spiega come la guerra in Cecenia non deve interessare gli Stati Uniti. Inoltre, durante la visita al laboratorio, Ryan scopre che mancano all'appello tre scienziati, che risultano scomparsi. Essi infatti stanno lavorando in Ucraina per conto di Dressler per riattivare la bomba atomica trovata nel deserto.\nNel frattempo, durante la cena annuale dei collaboratori della CIA a Washington con il presidente degli Stati Uniti, Fowler, arriva la notizia che la Russia ha attaccato con il gas la capitale della Cecenia, provocando la morte di circa l'80% della popolazione. Jack Ryan \u00e8 convinto che non sia stato Nemerov a ordinare l'attacco, ma \u00e8 lo stesso presidente russo ad annunciare, in un discorso alla nazione, che \u00e8 stato lui a dare l'ordine, mentre in realt\u00e0 sono stati due generali, all'insaputa di Nemerov, a dare l'ordine di attacco. Questo fatto acuisce ulteriormente la tensione tra Russia e Stati Uniti.\nNello stesso momento in Ucraina John Clark, agente della CIA, viene mandato sulle tracce dei tre scienziati insieme con Jack Ryan. Quando per\u00f2 entrano nel laboratorio trovano gli scienziati morti, e scoprono che la bomba non c'\u00e8 pi\u00f9. Essa infatti \u00e8 stata fatta portare a Baltimora nascosta in un distributore di sigarette, all'interno dello stadio dove si dovr\u00e0 giocare il Super Bowl. Grazie al suo team, Ryan capisce che la bomba si trova a Baltimora e cerca di avvertire Cabot, che si trova allo stadio con il presidente. Cabot fa allontanare il presidente dallo stadio ma non riesce a impedire che la bomba esploda, uccidendo decine di migliaia di persone. Ryan, dopo aver parlato con Cabot morente, cerca prove in modo da evitare lo scoppio di una guerra nucleare poich\u00e9 convinto anche stavolta che Nemerov non c'entri. Riesce a trovarle: infatti Ryan scopre che il plutonio utilizzato dalla bomba non \u00e8 russo bens\u00ec americano, ed era stato venduto a Israele durante il conflitto di 30 anni prima.\nIntanto per\u00f2 la Russia attacca una portaerei americana su ordine di un generale russo al soldo di Dressler. A questo punto gli Stati Uniti sono convinti ormai che sia la Russia la responsabile della bomba, e si preparano ad armare le testate nucleari. Proprio in quel momento, grazie all'aiuto di una fonte spionistica americana (nome in codice \"Spinnaker\") all'interno del Cremlino, amico di Cabot, e a un militare americano che gli permette di usare la linea rossa tra il Cremlino e l'Air Force One, Ryan riesce a comunicare sia con il presidente russo sia con quello americano. Ryan spiega cos\u00ec ogni cosa, e sia Nemerov sia Fowler si accordano sul ritiro delle forze armate, riuscendo a evitare un olocausto nucleare.\nAlla fine tutto si conclude per il meglio, e i due presidenti firmano uno storico trattato per la messa al bando delle armi di distruzione di massa. Fuori dalla Casa Bianca, Ryan conosce finalmente \"Spinnaker\", facendoci intuire che ora sar\u00e0 lui la fonte di Ryan al Cremlino.\nLegami con la realt\u00e0.\nLo scenario paventato nel film, di rischiare di scatenare una guerra nucleare per errore o perch\u00e9 una delle due superpotenze crede che l'altra abbia gi\u00e0 lanciato testate nucleari, si \u00e8 verificato nella realt\u00e0 in almeno due casi: il 2 novembre 1983 e il 25 gennaio 1995.\nLegami con altri film.\nLa situazione verificatasi in occasione dell'esercitazione Able Archer 83 ricorda inoltre a sua volta molto da vicino il film del 1983 \"Wargames - Giochi di guerra\", in cui una simulazione di guerra condotta autonomamente da un supercomputer rischia di scatenare una reale guerra termonucleare."}
{"id": "834592", "revid": "14480", "url": "https://it.wikipedia.org/wiki?curid=834592", "title": "Ferdinand Braun", "text": ""}
{"id": "834595", "revid": "1543377", "url": "https://it.wikipedia.org/wiki?curid=834595", "title": "Hronsek", "text": "Hronsek (in tedesco \"Zwickelsdorf\" o \"Garanseck\", in ungherese \"Garamszeg\") \u00e8 un comune della Slovacchia facente parte del distretto di Bansk\u00e1 Bystrica, nella regione omonima.\nStoria.\nIl villaggio \u00e8 citato per la prima volta nel 1500 con il nome di \"Zyklafalu\", anche se sembra che la sua origine debba farsi risalire ai secoli XIII \u2013 XIV. Nel 1500 il villaggio di Hronsek fu oggetto di una donazione reale alla citt\u00e0 di Zvolen. Successivamente appartenne ai nobili Prokop, Soos e nel XVII secolo ai G\u00e9czy. \nIl villaggio conserva un bellissimo castello in stile gotico-rinascimentale del 1576, meta di numerosi visitatori, una chiesa con un bel campanile del 1700 e un castello in stile barocco."}
{"id": "834596", "revid": "3115", "url": "https://it.wikipedia.org/wiki?curid=834596", "title": "Ba\u010fan", "text": "Ba\u010fan (in tedesco \"Eichelhau\", in ungherese \"Bagy\u00e1n\" o \"Badon\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nIl comune conserva un'interessante chiesa del 1685 e qui nacque Pavel Valask\u00fd (1742 \u2013 1824), storico slovacco.\nStoria.\nIl villaggio \u00e8 citato per la prima volta nel 1262, come possedimento dell'arcivescovato di Strigonio, donato dal re d'Ungheria B\u00e9la IV al castello di Bzov\u00edk."}
{"id": "834598", "revid": "767487", "url": "https://it.wikipedia.org/wiki?curid=834598", "title": "Giuseppe Liverani", "text": "Biografia.\nGiuseppe Liverani ha fatto parte del gruppo dirigente del Movimento Studentesco di Milano, del quale fu tra i primi leader assieme a Mario Capanna e Fabio Guzzini. Il 5 febbraio 1973 per i tre venne emesso un mandato d'arresto per l'occupazione dell'universit\u00e0 statale ma, mentre Capanna e Guzzini si diedero alla latitanza, Liverani, bloccato in caserma dove stava facendo il servizio di leva, fu arrestato. Nella primavera del 1974 Capanna venne messo in minoranza perch\u00e9 contrario ad allargare l'Ms fuori dalle Universit\u00e0, Liverani si dimise a sua volta mentre Guzzini dopo un periodo torn\u00f2 nell'Ms diventato MLS. Liverani ader\u00ec successivamente a Democrazia Proletaria.\nIdeatore di \"Smemoranda\", nata all'interno della sezione giovanile di Democrazia Proletaria, ha fondato nel 1992 la casa editrice Charta, che si occupa d'arte a 360 gradi e distribuisce in tutto il mondo. Con sede a Milano, nel 2006 Charta ha aperto un ufficio a New York."}
{"id": "834599", "revid": "287204", "url": "https://it.wikipedia.org/wiki?curid=834599", "title": "Holger Bech Nielsen", "text": "\u00c8 professore all'Istituto Niels Bohr nell'Universit\u00e0 di Copenaghen, dove ha cominciato a studiare fisica nel 1961.\nHa prodotto risultati originali nella fisica delle particelle, soprattutto nel campo della teoria delle stringhe. \u00c8 stato infatti tra i primi (insieme a Nambu e Susskind, e indipendentemente da questi) a sostenere che il modello di Veneziano fosse in effetti una teoria delle stringhe.\nHa ricevuto il prestigioso Premio Humboldt nel 2001 per le sue ricerche scientifiche. Alcuni concetti di fisica nucleare prendono il suo nome, come ad esempio il Vortice Nielsen-Olesen. \u00c8 molto popolare in Danimarca per le sue coinvolgenti lezioni pubbliche di fisica. Le sue ultime apparizioni pubbliche sono state all'Universit\u00e0 della Danimarca del Sud ad Odense (10 marzo 2005), al Kulturhuset di Skanderborg (26 gennaio 2006), all'EUCVest a Esbjerg (21 marzo 2006) e al Regensen a Copenaghen (12 aprile 2006).\nCollegamenti esterni.\n Pagina personale"}
{"id": "834600", "revid": "287204", "url": "https://it.wikipedia.org/wiki?curid=834600", "title": "Contea di Coosa", "text": "La contea di Coosa, in inglese Coosa County, \u00e8 una contea dello Stato dell'Alabama, negli Stati Uniti. La popolazione al censimento del 2016 era di 10.581 abitanti. Il capoluogo di contea \u00e8 Rockford. Il nome deriva da una citt\u00e0 di nativi americani dell'Alabama.\nGeografia fisica.\nLa contea si trova nella parte centrale dell'Alabama. Lo United States Census Bureau certifica che l'estensione della contea \u00e8 di 1.726 km\u00b2, di cui 1.690 km\u00b2 composti da terra e i rimanenti 36 km\u00b2 composti di acqua. Il fiume Coosa scorre lungo il confine occidentale della contea, e molti dei suoi affluenti attraversano la contea. \nContee confinanti.\nCoosa County confina con:\nStoria.\nLa Contea di Coosa venne costituita il 18 dicembre 1832. Fu una delle 14 contee ricavate dalle terre dei nativi Creek, cedute tramite il Trattato di Cusseta.\nCultura.\nIstruzione.\nSono presenti sei scuole, con circa 100 insegnanti e 1.700 studenti.\nEconomia.\nPrima della guerra civile l'economia era basata principalmente sulla coltivazione di cotone, a cui si aggiunse grano e avena alla fine del diciannovesimo secolo. Grazie all'arrivo della linea ferroviaria nel 1874, Goodwater divenne il centro del commercio della contea. Nel 1966 la Avondale Mills apr\u00ec uno stabilimento tessile, creando centinaia di posti di lavoro.\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono: \nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:"}
{"id": "834604", "revid": "3115", "url": "https://it.wikipedia.org/wiki?curid=834604", "title": "Bansk\u00e1 Bel\u00e1", "text": " Bansk\u00e1 Bel\u00e1 (in tedesco \"Dilln\" o \"D\u00fcllen\", in ungherese \"B\u00e9lab\u00e1nya\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nAntichissimo centro minerario, il villaggio venne fondato nel 1228 da minatori tedeschi che si insediarono presso il fiume Bel\u00e1 \u201c\u2026\"apud rivulus Bela\"\u2026\u201d, per sfruttare le locali miniere di argento. Tuttavia, solo nel 1385 la localit\u00e0 ottenne i diritti di citt\u00e0. Nel 1540 i suoi abitanti vennero dichiarati liberi dagli obblighi feudali. \nIl comune conserva una bellissima chiesa sassone del XIII secolo in stile gotico-rinascimentale e una cappella barocca del 1756 con una curia in stile classicheggiante."}
{"id": "834607", "revid": "3115", "url": "https://it.wikipedia.org/wiki?curid=834607", "title": "Bansk\u00fd Studenec", "text": "Bansk\u00fd Studenec (in tedesco \"Kohlbach\" o \"Goldbach\", in ungherese \"T\u00f3patak\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nFondato da minatori sassoni nel 1266 (\"Kulpah, Gultpach\"), dediti allo sfruttamento dei giacimenti auriferi dell'area, fu possedimento della citt\u00e0 di Bansk\u00e1 \u0160tiavnica."}
{"id": "834609", "revid": "110157", "url": "https://it.wikipedia.org/wiki?curid=834609", "title": "Vaggeryd (comune)", "text": "Vaggeryd \u00e8 un comune svedese di 12.969 abitanti, situato nella contea di J\u00f6nk\u00f6ping. Il suo capoluogo \u00e8 costituito dalle due cittadine di Vaggeryd e Skillingaryd.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "834610", "revid": "3115", "url": "https://it.wikipedia.org/wiki?curid=834610", "title": "Beluj", "text": "Beluj (in tedesco \"Beel\" o \"Willershau\", in ungherese \"B\u00e9ld\", \"Bolug\", \"Beel\", \"Belw\" o \"Belluja\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nCitato per la prima volta nel 1232, nel 1290 risulta essere possedimento di un certo \"Wilhermus\" ricco cittadino di Bansk\u00e1 \u0160tiavnica. Successivamente appartenne alla nobile famiglia degli Hunt, e nel 1338 pass\u00f2 ai Sz\u00e9ch\u00e9nyi. Nel XVI secolo entr\u00f2 a far parte dei possedimenti del castello di Sitno, per poi passare ad un ramo minore dei Coburg (Coburgo) prima di essere devastato dai Turchi."}
{"id": "834612", "revid": "287204", "url": "https://it.wikipedia.org/wiki?curid=834612", "title": "Banska Bela", "text": ""}
{"id": "834613", "revid": "3115", "url": "https://it.wikipedia.org/wiki?curid=834613", "title": "Dek\u00fd\u0161", "text": "Dek\u00fd\u0161 (in tedesco \"Teckisch\", in ungherese \"Gy\u00f6k\u00f6s\" o \"Gy\u00e9kes\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nCitato per la prima volta nel 1270 con il nome di \"Gukes\", il villaggio appartenne fino al 1388 alla citt\u00e0 di Levice, per poi passare alla Camera dei Minatori di Bansk\u00e1 \u0160tiavnica."}
{"id": "834614", "revid": "135224", "url": "https://it.wikipedia.org/wiki?curid=834614", "title": "Cocchi", "text": ""}
{"id": "834615", "revid": "1534511", "url": "https://it.wikipedia.org/wiki?curid=834615", "title": "Leonard Susskind", "text": "Attualmente, \u00e8 professore emerito della Stanford University, dove per molti decenni ha insegnato fisica teorica. Attivo nel campo della teoria delle stringhe e della teoria quantistica dei campi, Susskind \u00e8 da molti considerato come uno dei padri della teoria delle stringhe, conosciuto soprattutto per i suoi primi contributi all'applicazione di tale modello alla fisica delle particelle.\nBiografia.\nSusskind \u00e8 nato a New York in una famiglia ebrea di modeste condizioni. Inizi\u00f2 a lavorare come idraulico a tredici anni. Pi\u00f9 tardi si iscrisse al City College of New York come studente di ingegneria. Si \u00e8 sposato due volte, la prima nel 1960, e ha avuto quattro figli. Si laure\u00f2 in fisica nel 1962. In seguito, consegu\u00ec il dottorato di ricerca in fisica nel 1965 alla Cornell University.\nCarriera.\nDopo aver insegnato alla Yeshiva University sin dal 1966, Susskind \u00e8 stato professore di fisica alla Stanford University dal 1979, dove ora \u00e8 professore emerito. \u00c8 stato eletto membro della National Academy of Science e dell'American Academy of Arts and Sciences; nel 1998, gli \u00e8 stato conferito il premio Sakurai per la fisica teorica.\nSusskind \u00e8 autore di alcuni libri di successo, fra cui: \"The Cosmic Landscape: String Theory and the Illusion of Intelligent Design\", Little, Brown and Company, Boston 2005 [trad it. \"Il paesaggio cosmico. Dalla teoria delle stringhe al megaverso\", Adelphi, Milano 2007] e \"La guerra dei buchi neri\", traduzione di Franco Ligabue, 2009.\nFra l'altro, \u00e8 stato uno dei tre fisici che scoprirono, indipendentemente l'uno dall'altro negli anni '70, come il modello di risonanza duale per le interazioni forti di Gabriele Veneziano potesse essere descritto da un modello quantistico di stringhe."}
{"id": "834619", "revid": "110157", "url": "https://it.wikipedia.org/wiki?curid=834619", "title": "Vetlanda (comune)", "text": "Vetlanda (\"Vetlanda kommun\" in svedese) \u00e8 un comune svedese di 26.232 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nIl comune \u00e8 stato creato nel 1971, quando la citt\u00e0 di Vetlanda (istituita nel 1920) \u00e8 stata unita ai comuni rurali circostanti per formare un unico comune. Nel 1863, da quando la prima legge sul governo locale della Svezia \u00e8 entrata in vigore, vi sono stati pi\u00f9 di 20 enities entro il territorio del presente comune.\nStoria.\nLa storia di Vetlanda risale ad almeno l'et\u00e0 medievale quando era la sede dell'assemblea regionale chiamato \"\u00feing\" (cosa). Secondo la fantasia di Petter Rudebeck (1660-1710), Vetlanda era conosciuta precedentemente come Vitala, e il centro di un regno mitologico. Tuttavia, i successivi ricerche e scavi archeologici non sono riusciti a trovare alcuna prova di questo. Ma il mito \u00e8 stato molto popolare durante il XVIII e XIX secolo, tanto che si ritrova anche nella denominazione di diverse imprese e localit\u00e0 attorno al comune.\nGeografia fisica.\nVetlanda \u00e8 il pi\u00f9 grande comune della contea di J\u00f6nk\u00f6ping. Il comune \u00e8 situato sugli altopiani svedesi del sud, in una zona situata circa 250 metri sul livello del mare, comprendente anche i comuni di Eksj\u00f6 e N\u00e4ssj\u00f6. La distanza di Vetlanda dalle tre maggiori citt\u00e0 svedesi, Malm\u00f6 (sud-ovest), G\u00f6teborg (a ovest) e Stoccolma (nord-est) \u00e8 di circa 300\u00a0km da ognuna.\nLocalit\u00e0.\nCi sono dodici aree urbane (chiamato anche \"t\u00e4tort\") nel comune Vetlanda.\nNella tabella, sono elencate le localit\u00e0 in base alle dimensioni della popolazione al 31 dicembre 2005. La sede municipale \u00e8 in grassetto.\nInsediamenti dispersi sul territorio comunale.\nTali insediamenti dispersi (\"sm\u00e5orter\") si trovano entro i confini della municipalit\u00e0, sono formati da piccoli agglomerati che vanno da 50 a 199 persone."}
{"id": "834622", "revid": "963244", "url": "https://it.wikipedia.org/wiki?curid=834622", "title": "Ilija", "text": "Ilija (in tedesco: \"Sankt Egidien\", \"Gilg\" o \"Gilgen\", in ungherese \"Ill\u00e9s\") \u00e8 un comune della Slovacchia facente parte del distretto di Bansk\u00e1 \u0160tiavnica, nella regione di Bansk\u00e1 Bystrica.\nStoria.\nLa localit\u00e0, citata fin dal 1240 (\"Ecclesia Sancti Egidii\"), deve il suo nome alla chiesa dedicata a Sant'Egidio ultimata nel 1266. Successivamente fortificata, appartenne al castello di Sitno. Nel 1548 il villaggio venne razziato dalle truppe del cavaliere Melichar Balassa che occup\u00f2 illegittimamente l'intera area. Dal 1556 al 1552, l'intera zona fu bersaglio delle scorrerie dei Turchi. Nel 1628, il villaggio venne conquistato dal nobile Peter Koh\u00e1ry, i cui discendenti ne divennero legittimi feudatari fino al 1703, quando pass\u00f2 ai Coburgo. In quell'anno, Ilija venne saccheggiata dai predoni Kuruci (Kreutzer in tedesco). \nIl villaggio conserva tuttora la suggestiva chiesa di Sant'Egidio in stile romanico."}
{"id": "834624", "revid": "110157", "url": "https://it.wikipedia.org/wiki?curid=834624", "title": "V\u00e4rnamo (comune)", "text": "V\u00e4rnamo \u00e8 un comune svedese di 32.822 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nGeografia antropica.\nNel territorio comunale sono comprese le seguenti aree urbane (\"t\u00e4tort\"):"}
{"id": "834625", "revid": "12420", "url": "https://it.wikipedia.org/wiki?curid=834625", "title": "Valle del Garza", "text": ""}
{"id": "834628", "revid": "287204", "url": "https://it.wikipedia.org/wiki?curid=834628", "title": "Contea di Covington", "text": "Contea di Covington o Covington County \u00e8 la denominazione delle seguenti contee degli Stati Uniti:"}
{"id": "834630", "revid": "1543377", "url": "https://it.wikipedia.org/wiki?curid=834630", "title": "Fondo di sviluppo delle Nazioni Unite per le donne", "text": "Il Fondo di sviluppo delle Nazioni Unite per le donne (UNIFEM, in inglese \"United Nations Development Fund for Women\") \u00e8 un fondo delle Nazioni Unite, dipendente dal Programma delle Nazioni Unite per lo sviluppo, che offre assistenza finanziaria e tecnica per i programmi e le strategie che promuovono i diritti umani di donne, l'emancipazione femminile, la partecipazione politica, la sicurezza economica, la prevenzione delle malattie sessualmente trasmissibili e lo sviluppo della parit\u00e0 tra i sessi.\nIl Fondo venne creato nel 1976, con la risoluzione 31/133 dell'Assemblea generale delle Nazioni Unite, come programma decennale sperimentale delle Nazioni Unite, reso permanente nel 1986.\nLa sede dell'organizzazione \u00e8 a New York, ma pu\u00f2 contare su 16 comitati nazionali.\nDall'8 aprile 2008 il direttore esecutivo \u00e8 la spagnola In\u00e9s Alberdi che succede e Noeleen Heyzer (diventato segretario esecutivo della commissione economica e sociale per l'Asia e Pacifico).\nNicole Kidman \u00e8 ambasciatrice onoraria dell'UNIFEM."}
{"id": "834635", "revid": "122880", "url": "https://it.wikipedia.org/wiki?curid=834635", "title": "Gelatina di Warthon", "text": ""}
{"id": "834638", "revid": "26891", "url": "https://it.wikipedia.org/wiki?curid=834638", "title": "Classe Henri Poincar\u00e9", "text": ""}
{"id": "834646", "revid": "767487", "url": "https://it.wikipedia.org/wiki?curid=834646", "title": "Ursicin Gion Gieli Derungs", "text": "Considerato uno dei maggiori scrittori contemporanei di lingua romancia, ha ricevuto numerosi riconoscimenti, anche internazionali, per le sue opere e per le traduzioni in romancio di opere letterarie italiane, inglesi, tedesche.\nBiografia.\nNato a Vella, centro della Val Lumnezia, una valle di lingua romancia nel Cantone dei Grigioni, dopo aver completato gli studi presso il Ginnasio di Disentis/Must\u00e9r, ha studiato Filosofia e Teologia a Roma, Tubinga e Zurigo conseguendo il Dottorato in Teologia. Socio e gi\u00e0 componente del Direttivo della Associazione Scrittori Svizzeri, del Pen Club, della Unione degli Scrittori Romanci, lo scrittore \u00e8 anche socio dell'Associazione Italiana per gli studi di Filosofia e Teologia (AISFET) e fa parte della redazione dei \"Quaderni di Servitium \"della casa editrice Servitium di Sotto il Monte Giovanni XXIII e della redazione della rivista \"Filosofia e Teologia\". Autore, oltre che di opere e traduzioni letterarie e teatrali (di Dante, Goethe, Shakespeare), anche di saggi teologici in italiano, tedesco, romancio; pubblicista, conferenziere, collaboratore di trasmissioni radiofoniche. Gi\u00e0 Professore di Teologia Fondamentale e Dogmatica presso la Facolt\u00e0 di Teologia del Pontificio Ateneo S.Anselmo (Roma), dalla met\u00e0 degli anni Settanta ha iniziato a insegnare latino, storia e filosofia presso il Liceo della Scuola Svizzera di Milano.\nPremi ricevuti.\nNel 1984 ha vinto il Concorso di Teatro (Concurrenza de Teater) della Ligia Romontscha (Lega Romancia).\nNel 1999 la Fondazione Schiller ha ricompensato nove scrittori svizzeri per un totale di 66\u00a0000 franchi. Fra i laureati vi \u00e8 Ursicin Gion Gieli Derungs, che ha ottenuto un premio di 10\u00a0000 franchi per l'insieme della sua opera.\nNel 2004 ha ricevuto l\"'Annerkennungspreis\" del Cantone dei Grigioni per il lavoro culturale svolto, e sempre nel 2004 ha ricevuto il Premio Internazionale Ignazio Silone."}
{"id": "834650", "revid": "3115", "url": "https://it.wikipedia.org/wiki?curid=834650", "title": "Cacioricotta pugliese", "text": "Il cacioricotta (in dialetto casurecotta, cacjr\u00ebcott) \u00e8 un formaggio di produzione stagionale (primavera-estate) e ottenuto con tecniche di lavorazione miste tra quelle del formaggio e della ricotta.\nTecnica.\nIl latte intero e di acidit\u00e0 naturale, di pecore e capre allevate al pascolo, viene portato quasi a ebollizione, poi viene raffreddato e fatto coagulare con caglio di capretto; la cagliata viene rotta fino a raggiungere grani della dimensione di un chicco di riso e messa in fiscelle a raffreddare.\nA questo punto la forma, che ha un diametro di circa 10\u00a0cm, un'altezza di 4\u20137\u00a0cm e un peso di 0,5\u20131\u00a0kg, viene salata a freddo.\nIl formaggio si consuma fresco, a maturazione rapida (2-3 giorni) o stagionato a maturazione media (2-3 mesi).\nNel primo caso si presenta come un prodotto a pasta morbida, uniforme, di colore bianco e a prevalente sapore sapido. Quando \u00e8 stagionato si presenta a pasta semidura, leggermente occhiata, di colore giallo paglierino.\nViene utilizzato sia come prodotto da tavola che da grattugia.\nPer la definizione delle caratteristiche organolettiche del cacioricotta \u00e8 essenziale l'alimentazione degli animali che forniscono il latte. Infatti, la presenza nel periodo tardo primaverile-estivo di erba secca d\u00e0 un sapore pi\u00f9 deciso al latte e quindi al formaggio, anche se la resa cio\u00e8 la quantit\u00e0 di latte prodotta si riduce."}
{"id": "834653", "revid": "84952759", "url": "https://it.wikipedia.org/wiki?curid=834653", "title": "Costante di propagazione", "text": "La costante di propagazione formula_1 in elettromagnetismo rappresenta il modo in cui l'onda elettromagnetica di un segnale sinusoidale trasmesso su una linea di trasmissione si attenua e sfasa lungo di essa.\n\u00c8 una quantit\u00e0 complessa data da:\ndove la parte reale formula_3 \u00e8 la \"costante di attenuazione\", la parte immaginaria formula_4 \u00e8 la costante di fase ed formula_5 \u00e8 l'unita immaginaria.\nNel caso di linea di trasmissione senza perdite:\ndove formula_7 \u00e8 il numero d'onda angolare.\nLa costante di attenuazione indica dunque l'indebolimento in cui esso incorre attraversando un qualsiasi mezzo che pu\u00f2 essere sia un cavo o un altro tipo di resistenza. Dipende dal logaritmo naturale del rapporto fra i moduli della tensione d'ingresso e di uscita e rispetta la seguente formula matematica:\ndove si pu\u00f2 riconoscere in formula_9 la tensione del generatore o d'ingresso e in formula_10 la tensione sul carico o di uscita. A frequenze elevate la costante di propagazione viene utilizzata nelle equazioni dei telefonisti per calcolare il comportamento del segnale che si propaga nel carico."}
{"id": "834654", "revid": "124740521", "url": "https://it.wikipedia.org/wiki?curid=834654", "title": "Egidio (abate)", "text": "\u00c8 una figura di santo divenuta molto popolare nel Medioevo in seguito a numerose leggende, ma del quale non si hanno notizie sicure. \u00c8 invocato contro le paure.\nBiografia.\nI dati storici sulla sua vita sono molto incerti. Secondo alcuni nacque ad Atene all'inizio del secolo VII e in seguito si rec\u00f2 in Provenza dove fond\u00f2 un monastero nei pressi di Arles in cui fu nominato abate. Qui Egidio mor\u00ec, probabilmente nel 725, e il monastero venne chiamato con il suo nome: \"Abbazia di Saint-Gilles\".\nLa leggenda di Sant'Egidio.\nLa pi\u00f9 antica recensione della sua vita, databile al X secolo e riportata anche dalla \"Legenda Aurea\", narra che Egidio, venuto in Gallia da Atene, dopo una breve sosta in Provenza si era ritirato a vivere in vita eremitica in un luogo deserto della Settimania, in compagnia soltanto di una cerva che gli offriva il suo latte. Durante una battuta di caccia l'animale si salv\u00f2 perch\u00e9 Egidio fu colpito al suo posto da una freccia scagliata dal re dei Goti, rimanendo ferito ad una gamba. Il sovrano don\u00f2 allora all'eremita delle terre sulle quali egli costru\u00ec un monastero di cui divenne abate. Diffusasi ormai la sua fama di santit\u00e0, Egidio fu invitato da Carlo Martello, che lo supplic\u00f2 di pregare per ottenergli il perdono di una colpa che non osava confessare a nessuno. La domenica successiva, mentre celebrava la messa, apparve ad Egidio un angelo che depose sull'altare un biglietto sul quale era scritto il peccato segreto del sovrano, che cos\u00ec pot\u00e9 essere perdonato.\nIn seguito Egidio si sarebbe recato a Roma per porre il suo monastero sotto la protezione papale, ottenendo dal pontefice privilegi che sottraevano il cenobio ad ogni altra ingerenza. Mor\u00ec poco dopo il ritorno da Roma, nella notte del 1\u00ba settembre, giorno a lui dedicato.\nCulto.\nSul luogo della sua cripta, sul finire del IX secolo, venne costruita una basilica nella quale, in una tomba di et\u00e0 merovingia, si sarebbe conservato il suo corpo. \nLa localit\u00e0, posta nella regione di N\u00eemes, prese da allora il nome di Saint Gilles du Gard. L'abbazia di sant'Egidio divenne luogo di numerosi pellegrinaggi soprattutto nel X secolo. Coloni francesi, valloni e sassoni diffusero nel Medioevo il culto di sant'Egidio anche nelle terre orientali d'Europa, in particolare in Slovacchia, Ungheria e Transilvania. \n\u00c8 venerato come patrono dei lebbrosi, degli storpi e dei tessitori, nonch\u00e9 dei paesi di Cavezzo, Civitaquana, Filacciano, Cellere, Tolfa, Linguaglossa, Sant'Egidio del Monte Albino, Sant'Egidio alla Vibrata, Laturo (frazione di Valle Castellana), Latronico, Sommati (frazione di Amatrice), Casale e Cossito (frazioni di Amatrice) Orte, Vaiano (frazione di Castiglione del Lago), Staffolo, Caprarola, Rocca di Cave e Scanno, Camerata Nuova, Sant'Egidio (frazione di Ferrara), San Gillio (TO), Cavezzo (Mo), Ospitaletto di Marano sul Panaro (Mo), Ciorlano (CE). A Firenze, nel 1284, fu fondata una compagnia laica sotto la sua protezione, di cui ci sono rimasti gli \"Statuti\" e un prezioso laudario (conservato alla Biblioteca Nazionale Centrale di Firenze, B.R. 19, gi\u00e0 Magliabechiano II.I.212; edito col titolo: \"Il Laudario della Compagnia di san Gilio\", Firenze, 1990). Viene festeggiato il 1\u00ba settembre.\n\u00c8 considerato uno dei quattordici Santi ausiliatori."}
{"id": "834656", "revid": "287204", "url": "https://it.wikipedia.org/wiki?curid=834656", "title": "Contea di Covington (Alabama)", "text": "La contea di Covington, in inglese Covington County, \u00e8 una contea dello Stato dell'Alabama, negli Stati Uniti. La popolazione al censimento del 2016 era di 37.458 abitanti. Il capoluogo di contea \u00e8 Andalusia. Il nome le \u00e8 stato dato in onore al brigadiere generale Leonard Covington del Maryland.\nGeografia fisica.\nLa contea si trova nella parte meridionale dell'Alabama. Lo United States Census Bureau certifica che l'estensione della contea \u00e8 di 2.704 km\u00b2, di cui 26 km\u00b2 composti da acque interne. La Conecuh National Forest, istituita nel 1935, copre una grande porzione della parte sud-occidentale della contea. A ovest \u00e8 presente il fiume Conecuh e Gantt Lake, a nord-ovest Patsaliga Creek. Attraversano la contea anche i torrenti Five Runs, Clear, Dry, Panther e Corner. \nContee confinanti.\nCovington County confina con:\nStoria.\nLa Contea di Covington venne costituita il 7 dicembre 1821. Nel 1868 il nome fu cambiato in Jones County, ma nello stesso anno venne ripristinato quello precedente. Nel 1824 Montezuma divenne il primo capoluogo di contea, spostato ad Andalusia nel 1844.\nLa contea venne dichiarata area disastrata nel settembre 1979 a causa dei danni creati dall'uragano Frederic.\nEconomia.\nNel diciannovesimo secolo l'economia si basava principalmente sulla coltivazione di cotone e mais. Grazie alla presenza di foreste di pino giallo si svilupp\u00f2 l'industria del legno e della trementina. Negli anni '20 aprirono diversi stabilimenti tessili.\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono: \nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 84.8% bianchi, 12.5% neri, 0.6% nativi americani, 0.4% asiatici, 0.4% di altre razze, e 1.4% di due o pi\u00f9 etnie. L'1.3% della popolazione \u00e8 ispanica."}
{"id": "834666", "revid": "56818", "url": "https://it.wikipedia.org/wiki?curid=834666", "title": "Arengario", "text": ""}
{"id": "834673", "revid": "767487", "url": "https://it.wikipedia.org/wiki?curid=834673", "title": "Perossidasi", "text": "Si definisce perossidasi una grande famiglia di enzimi che catalizzano una reazione della forma:\nSecondo la classificazione EC, le perossidasi sono una sotto-sottoclasse delle ossidoreduttasi, la EC 1.11.1 (l'unica appartenente alla sottoclasse EC 1.11). Secondo tale classificazione, si tratta di enzimi che utilizzano accettori di elettroni di tipo perossidico.\nPer molti di questi enzimi il substrato ottimale \u00e8 il perossido di idrogeno, ma altri sono pi\u00f9 attivi con idroperossidi organici come i perossidi lipidici. Le perossidasi possono contenere nei loro siti attivi un cofattore eme, o cisteina redox-attiva o residui di selenocisteina.\nLa natura dell'elettrone donatore dipende molto dalla struttura dell'enzima. Per esempio la perossidasi ottenuta dalla pianta perenne \"Armoracia rusticana\" (rafano) pu\u00f2 usare una variet\u00e0 di composti organici come elettroni donatori ed accettori. La perossidasi del rafano (in inglese Horseradish peroxidase o HRP) ha un sito attivo accessibile e molti composti possono legarsi al sito della reazione. Per un enzima come la citocromo c perossidasi, i composti che donano elettroni sono molto specifici, perch\u00e9 vi \u00e8 un sito attivo particolarmente chiuso.\nMentre gli esatti meccanismi devono ancora essere delucidati, si sa che le perossidasi svolgono un ruolo importante nell'accrescere le difese dei vegetali agli organismi patogeni. \nLe perossidasi sono talvolta usate come marcatori istologici. La citocromo c perossidasi \u00e8 usata come un soluto, modello facilmente purificato per la citocromo c ossidasi.\nLa glutatione perossidasi \u00e8 una perossidasi umana, che contiene selenocisteina. Utilizza il glutatione come elettrone donatore ed \u00e8 attiva sia con il perossido di idrogeno che con idroperossidi organici.\nLa beta-amiloide, quando \u00e8 legata all'eme ha mostrato avere attivit\u00e0 di perossidasi."}
{"id": "834674", "revid": "123288072", "url": "https://it.wikipedia.org/wiki?curid=834674", "title": "Episodi di Doraemon (serie animata 1979)", "text": "Questa \u00e8 una lista degli episodi dell'anime 1979 di \"Doraemon\", serie televisiva anime prodotta dallo studio Shin-Ei Animation e trasmessa in Giappone su TV Asahi. La serie \u00e8 terminata nel 2005, ma \u00e8 stata proseguita e riavviata dalla successiva serie anime del 2005.\nIn Italia \"Doraemon\" \u00e8 stato trasmesso inizialmente dalla Rai, dal 25 ottobre 1982 al 10 marzo 1983 (\"serie storica\") con 306 episodi; non sono stati tuttavia doppiati altri episodi fino al passaggio dei diritti a Mediaset, che ha trasmesso l'anime dal 3 marzo 2003 al 30 gennaio 2013, per un totale di 992 episodi, mentre i restanti rimangono inediti.\nStagioni.\nLa suddivisione originale comprende ventisette stagioni e raccoglie tutti gli episodi \u2013 suddivisi per anno \u2013 trasmessi fra il 2 aprile 1979 e il 18 marzo 2005. In totale la serie si compone di 1709 episodi e 107 episodi speciali; una numerazione ugualmente diffusa considera \"canonici\" alcuni episodi speciali, per un totale di 1787 episodi.\nGli episodi speciali si differenziano dagli episodi \"canonici\" esclusivamente per la lunghezza, talvolta maggiore, o per essere stati trasmessi in occasioni e ricorrenze particolari. In Italia tali episodi sono completamente inediti, con l'eccezione dello speciale 100, intitolato \"Dalla terra del lontano futuro\" e \u2013 narrando il primo incontro fra Doraemon e Nobita \u2013 trasmesso il 3 marzo 2003 come episodio introduttivo. \nStagioni italiane.\nIn Italia, l'anime viene suddiviso in stagioni secondo i blocchi di episodi acquistati inizialmente dalla Rai e in seguito da Mediaset, e trasmessi in prima visione sulle proprie reti. In questa lista, gli episodi sono indicati secondo la numerazione italiana, la quale spesso differisce dalla numerazione originale; viene inoltre compresa nell'elenco la serie di cortometraggi \"Le fiabe di Doraemon\", in cui i protagonisti dell'anime reinterpretano numerose favole.\nDoppiaggio.\nIl doppiaggio dell'anime 1979 di \"Doraemon\" comprende due differenti edizioni:\nSigle.\nGiappone.\nDal 1979 al 2005, per tutta la durata della serie, la sigla di apertura \u00e8 stata \"Doraemon no uta\", seppur con diversi arrangiamenti e cantata da diversi artisti. Negli ultimi tre anni della serie, la sigla di apertura variava con cadenza annuale.\nLe sigle di chiusura sono state invece numerose, e interpretate la maggior parte delle volte da cantanti diversi da quelli della sigla di apertura. In alcuni casi la sigla \u00e8 stata cantata anche da Nobuyo \u014cyama, ossia dalla doppiatrice giapponese di Doraemon.\nItalia.\nEdizione Rai.\nNell\"edizione Rai\" \u00e8 stata usata solo una sigla d'apertura e una di chiusura. La sigla di chiusura \u00e8 stata tradotta e adattata da Franco Migliacci sulla base di quella giapponese, \"Boku Doraemon\".\nEdizione Mediaset.\nNella successiva \"edizione Mediaset\" \u00e8 stata usata, dal 3 marzo 2003 al 30 gennaio 2013, un'unica sigla sia per l'apertura che per la chiusura. Essa, scritta da Alessandra Valeri Manera, Giorgio Vanni e Max Longhi, \u00e8 cantata da Cristina D'Avena.\nTale sigla ha avuto nel tempo numerosi montaggi video: la prima stagione \u00e8 stata trasmessa con una versione \"estesa\" da due minuti; la seconda, la terza e la quarta stagione sono state trasmesse con la versione \"abbreviata\" del precedente montaggio video. Le successive stagioni presentano ognuna un differente montaggio video."}
{"id": "834679", "revid": "827882", "url": "https://it.wikipedia.org/wiki?curid=834679", "title": "Registratore a nastro", "text": "Un registratore a nastro (detto genericamente magnetofono o registratore magnetico), \u00e8 un dispositivo usato per registrare e riprodurre suoni utilizzando supporti a bobina aperta contenenti nastro magnetico.\nStoria.\nI primi esperimenti risalgono al telegrafono di Valdemar Poulsen nel 1898, il quale permetteva di incidere su una sottilissima bava d'acciaio le pulsazioni binarie generate da una bobina magnetizzata dagli impulsi telegrafici.\nDopo anni di ricerche e tentativi a partire dal 1929, fu realizzato e brevettato nel 1934 dalla AEG in collaborazione con la Telefunken, il dispositivo denominato Magnetophon K1, che usava i nuovi nastri magnetici della BASF. Questi registratori ebbero uso abbastanza diffuso nelle stazioni radio tedesche e furono usati spesso per registrazioni direttamente presso le sale di concerto e per molte manifestazioni politiche.\nQueste nuove macchine sostituirono lentamente i grossi registratori Siemens con nastro d'acciaio di grosse dimensioni, le bobine erano grandi come quelle dei proiettori cinematografici 35\u00a0mm, che ne limitavano il trasporto e l'uso.\nNegli anni 50, soprattutto per il settore radiotelevisivo, vennero realizzati anche dei registratori a bobina chiusa, come il magnetofono a ciclo chiuso e il magnetofono a serbatoio, utilizzati dalla Rai rispettivamente per il segnale d'intervallo e per il giornale radio.\nIn Italia i primi apparecchi furono realizzati, nel dopoguerra, da due cugini italiani Arrigo Castelli (San Giovanni Bianco, 22 novembre 1921 \u2013 Lugano, 3 dicembre 2007) e Giuseppe Castelli (Como, 26 agosto 1921 \u2013 Lugano, 22 novembre 2010), marchio diventato famoso grazie alla nota casa Geloso di Milano, che ha poi prodotto gli apparecchi su licenza Magnetofoni Castelli.\nNel corso degli anni il registratore a bobina fu perfezionato per le case discografiche per le quali vennero realizzati dei registratori multitraccia.\nNel 1963, grazie alla diffusione del transistor, la Philips introdusse la musicassetta (K7) ed il primo registratore portatile (modello EL 3302). Il nuovo sistema riscosse un grande successo grazie alla sua economicit\u00e0 e praticit\u00e0 rispetto ai nastri a bobine, tanto da diventare uno standard per oltre 30 anni.\nIl registratore a cassetta era destinato ad un uso domestico e non soppiant\u00f2 il registratore a bobina assegnato ad un uso professionale. Quest'ultimo effettivamente continu\u00f2 ad essere perfezionato per le sale d'incisione fino alla fine degli anni ottanta. Negli anni novanta la registrazione analogica venne man mano soppiantata dalla registrazione digitale. Infatti vennero prodotti registratori multitraccia che registravano in digitale su bobine magnetiche che, verso gli anni 2000, vennero gradualmente soppiantati dalla registrazione digitale su hard disk.\nFunzionamento.\nI suoni, raccolti da un microfono, modulano una corrente elettrica che fa variare il flusso di un'elettrocalamita, detta \"testina di registrazione\", aderente alla quale passa un filo o nastro che si magnetizza in rapporto al flusso e conserva tale magnetizzazione.\nPer la riproduzione del suono, il nastro magnetizzato viene fatto passare nell'intraferro di un altro elettromagnete, detto \"testina di riproduzione\", modulando cos\u00ec una corrente che, opportunamente amplificata, viene inviata ad un altoparlante."}
{"id": "834686", "revid": "1573940", "url": "https://it.wikipedia.org/wiki?curid=834686", "title": "Volontari delle Nazioni Unite", "text": "I Volontari delle Nazioni Unite (UNV dall'inglese \"United Nations Volunteers\") \u00e8 un programma delle Nazioni Unite di cooperazione e sviluppo, fondato nel 1971, \u00e8 dipendente dal Programma delle Nazioni Unite per lo Sviluppo.\nIl quartier generale dell'organizzazione si trova a Bonn, in Germania.\nIl lavoro dell'UNV \u00e8 molto vasto, con 7 200 volontari ( 2 867 in Africa, 804 nell'Asia e nell'Oceania, 578 nelle Americhe, 501 in Medio Oriente, 321 in Europa) impegnati in oltre 140 paesi in progetti di sviluppo. I progetti pi\u00f9 importanti riguardano l'assistenza sanitaria e progetti scolastici nei paesi in via di sviluppo.\nAltra attivit\u00e0 dell'organizzazione \u00e8 quella di coordinare le agenzie umanitarie in caso di guerre o catastrofi naturali, come lo tsunami che ha colpito il sud-est asiatico nel 2004.\nAttualmente il direttore esecutivo \u00e8 Richard Dictus."}
{"id": "834687", "revid": "34928", "url": "https://it.wikipedia.org/wiki?curid=834687", "title": "Ch\u00e0lamo", "text": ""}
{"id": "834688", "revid": "599013", "url": "https://it.wikipedia.org/wiki?curid=834688", "title": "Unv", "text": ""}
{"id": "834689", "revid": "599013", "url": "https://it.wikipedia.org/wiki?curid=834689", "title": "Wfp", "text": ""}
{"id": "834691", "revid": "256896", "url": "https://it.wikipedia.org/wiki?curid=834691", "title": "UNODC", "text": ""}
{"id": "834692", "revid": "80339", "url": "https://it.wikipedia.org/wiki?curid=834692", "title": "Rjazan", "text": ""}
{"id": "834693", "revid": "767487", "url": "https://it.wikipedia.org/wiki?curid=834693", "title": "Rieneck (citt\u00e0)", "text": "Rieneck \u00e8 una citt\u00e0 tedesca di 2.113 abitanti nel circondario di Main-Spessart.\nGeografia fisica.\nRieneck \u00e8 situata tra i rilievi dello Spessart e quelli della Rh\u00f6n. \u00c8 bagnata dalle acque del fiume Sinn.\nStoria.\nLa prima menzione risale all'anno 790, il nome deriva da quello della famiglia nobiliare dei conti di Rieneck. Il 7 giugno 1311 venne nominata citt\u00e0 (\"Oppidum\"), in seguito entr\u00f2 a far parte dei possedimenti dei conti di Nostitz, che nel 1803 la cedettero ai conti Colloredo-Mansfeld. Dal 1814 fa parte della Baviera. La costituzione dell'attuale comune risale al 1818.\nMonumenti ed istituzioni.\nDal 1959 la fortezza appartiene ad un'associazione scout cristiana. Nel muro (che ha uno spessore di 8 metri) della \"Dicker Turm\" (torre grassa) si trova una cappella romanica in forma di una foglia di trifoglio unica nell'Europa continentale, una sola cappella con questa pianta si trova infatti solo nelle isole britanniche."}
{"id": "834706", "revid": "1590006", "url": "https://it.wikipedia.org/wiki?curid=834706", "title": "Parabola della moneta smarrita", "text": "La Parabola della moneta smarrita, nota anche come Parabola della dramma smarrita, \u00e8 una parabola di Ges\u00f9 riportata solamente nel \"Vangelo secondo Luca\", .\nContesto.\nIl \"Vangelo secondo Luca\" inserisce questa parabola tra quella della pecora smarrita e quella del figlio prodigo, tutte e tre nel contesto del confronto tra Ges\u00f9 ed i Farisei che lo accusano di fermarsi con i peccatori e di mangiare con loro."}
{"id": "834707", "revid": "767487", "url": "https://it.wikipedia.org/wiki?curid=834707", "title": "Giudice civile", "text": "Il giudice civile \u00e8 l'organo giudicante in materia civile. Il Codice di procedura civile dedica a questa figura tutto il capo I del I Libro, dagli .\nGiudice ordinario.\nLa categoria di giudice civile pi\u00f9 generica \u00e8 quella del giudice ordinario:\nL'articolo si rif\u00e0 al dettato costituzionale dell'art.102.\nA questi giudici spettano le controversie generiche e i poteri attribuiti dal codice e dalle leggi speciali. In via di massima spettano a loro tutte le controversie, salvo che qualche norma non disponga altrimenti.\nLimiti di giurisdizione.\nCittadinanza straniera.\nQuesto era un limite previsto prima del 1995, oggi superato dalla legge 31 maggio 1995 n.218. Ogni cittadino straniero pu\u00f2 agire come attore davanti al giudice italiano e pu\u00f2, nei limiti di reciproci\u00e0, essere convenuto, rispetto non alla nazionalit\u00e0, ma alla propria residenza o al proprio domicilio.\nPubblica Amministrazione.\nSe una delle parti \u00e8 la Pubblica Amministrazione (ovviamente come convenuto) e non si deve giudicare su diritti soggettivi, bens\u00ec su interessi soggettivi, giudice competente \u00e8 il Tribunale Amministrativo Regionale (TAR), in primo grado, mentre il Consiglio di Stato (CdS) in secondo grado.\nSpecialit\u00e0 dell'oggetto.\nIn relazione alla specialit\u00e0 della controversia, ci sono altri giudici speciali con cognizione su diritti soggettivi e interessi soggettivi. In realt\u00e0 alcuni, non sono altri tipi di giurisdizione, dato che questa situazione \u00e8 vietata dall'art.102 Cost. che permette solo sezioni specializzate, mentre altri erano gi\u00e0 stati istituiti\nI giudici speciali sono:\nLe sezioni specializzate presso i Tribunali ordinari e le Corti d'Appello sono:"}
{"id": "834712", "revid": "1372005", "url": "https://it.wikipedia.org/wiki?curid=834712", "title": "Rieneck (famiglia)", "text": "I conti di Rieneck erano una famiglia nobile medievale della Bassa Franconia.\nStoria.\nIl primo conte fu il burgravio Gerardo alla fine dell'XI secolo, che governava la zona tra Neustadt am Main, Lohr am Main e Karlstadt come vassallo dell'Arcivescovo di Magonza.\nLa sua unica figlia spos\u00f2 il conte Arnold de Loon, Contea di Loon (1101-1139). \nA met\u00e0 del XII secolo, un loro discendente, Ludovico I de Loon, assunse il nome di \"von Rheineck\" (o \"von Rieneck\") in aggiunta ai suoi titoli, perch\u00e9 avanzava pretese sulla fortezza renana di Rheineck, presso l'attuale Bad Breisig. Le sue pretese si rivelarono, per\u00f2, vane. \nLa sua famiglia eresse un altro castello sul fiume Sinn che venne chiamato \"Burg Rieneck\". Nel 1168 Ludovico I elesse questo castello e la citt\u00e0 di Rieneck a centro della sua signoria. Nel giro di poco, tuttavia, il castello non apparve pi\u00f9 adeguato e in sua vece, nell'anno 1295, Lohr am Main divent\u00f2 capoluogo della signoria, oltre che posto di frontiera contro l'elettorato di Magonza. \nAlla fine del XIII secolo la contea circondava gran parte dello Spessart, parti del cosiddetto \"Maindreieck\", il triangolo del Meno, la sommit\u00e0 piatta franca all'est del \"Mainviereck\", il quadrato del Meno, la zona di Gr\u00fcnsfeld e territori sparsi dalla Nahe al Steigerwald. Frequenti erano quindi le tensioni di carattere legale e militare con i vicini Arcivescovi di Magonza e di W\u00fcrzburg sia legali sia militari. \nAlla morte di Giovanni, nel 1366 l'Arcivescovo di Magonza pretese di assumere il dominio feudale sull'intera contea, pretesa ribadita dopo la morte di Ludovico XI (1408). \nIl riformatore Johann Konrad Ulmer da Sciaffusa introdusse la Riforma nella contea. \nLa famiglia dei conti fin\u00ec con Filippo III il 3 settembre 1559. I feudi furono restituiti all'Arcivescovo di Magonza e al Vescovo di W\u00fcrzburg.\nNel 1673 i conti di Nostitz comprarono la contea di Rieneck. \nDal 1815 la ex-contea Rieneck \u00e8 parte della Baviera."}
{"id": "834714", "revid": "287204", "url": "https://it.wikipedia.org/wiki?curid=834714", "title": "Renault Type MT", "text": "La Type MT \u00e8 un'autovettura di fascia medio-bassa prodotta tra il 1923 ed il 1924 dalla casa automobilistica francese Renault.\nProfilo.\nLa MT fu il primo esempio di carrozzeria \"skiff\" applicata su una vettura di fascia bassa, una mossa commerciale decisamente atipica all'epoca, quando le carrozzerie particolari andavano a rivestire vetture di fascia alta o addirittura di lusso, su commissione dei loro facoltosi proprietari. In questo modo la MT and\u00f2 controcorrente grazie al design firmato da Jean Labourdette, che propose una carrozzeria del tutto personale rispetto al resto della produzione automobilistica. Le sue forme ricordano quelle di una piccola imbarcazione, specialmente la coda. In Gran Bretagna queste forme erano indicate con il termine di \"boat-tail\", coda di barca.\nLa MT, nata per sostituire la Type KJ, fu costruita prevalentemente come torpedo e stup\u00ec tutti per come una carrozzeria molto particolare riuscisse a sposarsi anche ad un telaio di dimensioni decisamente contenute senza perdere molto in dinamismo.\nUn altro importante dettaglio di stampo prettamente nautico stava nel fatto che la carrozzeria era costruita quasi interamente in legno: legno di mogano, per la precisione. Altra caratteristica era il parabrezza a V, piegato in due, una soluzione aerodinamica estremamente rara su una vettura di fascia bassa o medio-bassa. Inoltre, nella parte posteriore fu ricavato anche un terzo sedile, per cui la MT era di fatto una tre-posti. A proposito degli interni, essi erano in pelle, una soluzione decisamente di rottura con la tradizione che voleva certe comodit\u00e0 e certi vezzi solo su vetture di tutt'altro livello. Altra caratteristica peculiare era la presenza di due gomme di scorta, una per fiancata.\nLa MT era equipaggiata da un motore a 4 cilindri da 950 cm\u00b3 di cilindrata, in grado di erogare circa 15 CV di potenza massima. La trazione era posteriore, con cambio a 3 velocit\u00e0.\nLa MT fu prodotta fino alla fine del 1924, quando fu presentata la NN, che ne avrebbe preso il posto. Oggigiorno si ritiene sia sopravvissuto solo un esemplare di Type MT."}
{"id": "834715", "revid": "1904508", "url": "https://it.wikipedia.org/wiki?curid=834715", "title": "Florestano I di Monaco", "text": "Biografia.\nInfanzia.\nTancredi Florestano Ruggero Luigi era il secondo figlio del principe Onorato IV di Monaco e di Louise d'Aumont Mazzarino, e succedette al trono paterno alla morte del fratello Onorato V.\nMatrimonio.\nFlorestano non era mai stato preparato, vista la presenza del fratello maggiore, per dover un giorno assumere le redini del governo del principato: durante la sua giovinezza si iscrisse al \"Theatre de l'Ambigu-Comique\" dove conobbe quella che poi divenne sua moglie, l'attrice Maria Carolina Gibert de Lametz. Per nulla interessato alle azioni di governo, frequent\u00f2 poco anche il Principato, prendendovi contatti sporadici e concentrandosi soprattutto sulla gaia vita parigina.\nPrincipe di Monaco.\nQuando per\u00f2 suo fratello Onorato V mor\u00ec senza eredi, egli fu costretto ad assumere la corona del principato. La situazione ereditata non era delle pi\u00f9 facili non solo per il carattere disinteressato del principe Florestano, ma anche per l'impopolarit\u00e0 della casata regnante, che si era inasprita a causa del pesante sistema di tassazione portato avanti da Onorato V. In questo clima di incertezze gioc\u00f2 un ruolo fondamentale la principessa consorte Maria Carolina, che prese energicamente le redini del governo, soprattutto nelle opere di riduzione del numero dei poveri. Florestano si occup\u00f2 di migliorare l'istruzione dei bambini del principato dando luogo alla fondazione di diverse scuole e offrendo nuovo lavoro ai cittadini monegaschi.\nPer diverso tempo Florestano fu in grado di far fronte alle condizioni economiche del Principato di Monaco, ponendosi sotto una nuova protezione, quella del Regno di Sardegna, e garantendosi il supporto regionale della Francia. Il Principe, inoltre, si accord\u00f2 per la concessione di due costituzioni, ma la popolazione si rifiut\u00f2, soprattutto quella di Mentone. Quando videro il loro potere venir meno, i sovrani abdicarono in favore del figlio Carlo.\nQuesta riforma avvenne tuttavia troppo tardi. Incoraggiate dagli eventi del 1848, le citt\u00e0 di Mentone e Roccabruna si rivoltarono dichiarandosi indipendenti. Esse erano intenzionate ad unirsi al Regno di Sardegna, ma questo non accadde, e le citt\u00e0 rimasero in una sorta di \"limbo politico\" sino al 1861 quando Carlo III le cedette alla Francia.\nMorte.\nMalgrado le buone intenzioni di Florestano, alla sua morte nel 1856, Monaco si presentava come un paese diviso sotto molti aspetti per la prosperit\u00e0 finanziaria; egli demand\u00f2 ai propri eredi il compito di rimediare alla situazione.\nDiscendenza.\nFlorestano e Maria Carolina Gibert de Lametz ebbero i seguenti eredi:"}
{"id": "834717", "revid": "1543377", "url": "https://it.wikipedia.org/wiki?curid=834717", "title": "Friedrich Hartjenstein", "text": "Ufficiale nazionalsocialista, raggiunse il grado di SS-Obersturmbannf\u00fchrer equivalente a quello di tenente colonnello, fu comandante del centro di sterminio di Auschwitz II - Birkenau e del campo di concentramento di Natzweiler-Struthof.\nBiografia.\nHartjenstein nacque a Peine, in Bassa Sassonia, ed era il figlio maggiore di un calzolaio. Dopo aver frequentato le scuole d'obbligo ed il \"gymnasium\" nella sua citt\u00e0 natale ottenne, nel settembre 1922, la licenza scolastica. Dopo aver passato alcuni anni lavorando come bracciante agricolo Hartjenstein entr\u00f2 il 15 dicembre 1926 nella Reichswehr, le forze armate tedesche antesignane della Wehrmacht. Assegnato inizialmente al \"17\u00b0 Infanterie-Regiments\" di stanza a Celle (in Bassa Sassonia), Hartjenstein fece carriera raggiungendo il grado di tenente della riserva, che gli venne conferito all'atto del congedo dalle forze armate il 14 dicembre 1938.\nIl 5 gennaio 1939 Hartjenstein entr\u00f2 a far parte delle SS con il numero di tessera 327.350 ed il grado di \"SS-Oberscharf\u00fchrer\" (maresciallo). Egli fu assegnato a Sachsenhausen presso il 2\u00ba reggimento \"Brandenburg\" appartenente alle SS-Totenkopfverb\u00e4nde, gli speciali reparti comandati da Theodor Eicke ed adibiti alla custodia dei campi di concentramento.\nAllo scoppio del secondo conflitto mondiale Hartjenstein, come molti altri membri delle \"SS-Totenkopfverb\u00e4nde\", entr\u00f2 a far parte delle Waffen-SS (le SS combattenti) nella SS-Totenkopf-Division. Fino all'agosto 1942 egli combatt\u00e9 al fronte con l'unit\u00e0 in Francia ed Unione Sovietica arrivando a comandarne un battaglione con il grado di \"SS-Sturmbannf\u00fchrer\" (maggiore). Durante il servizio al fronte Hartjenstein ottenne, per il coraggio dimostrato, la Croce di Ferro di prima e seconda classe.\nIl 26 agosto 1942 Hartjenstein torn\u00f2 ad occuparsi di campi di concentramento e fu assegnato all'ufficio D del SS-Wirtschafts- und Verwaltungshauptamt (WVHA, \"Dipartimento economico ed amministrativo delle SS\"), un'articolata struttura che amministrava l'impero economico delle SS ed il lavoro degli internati all'interno dei lager. Dal 1\u00ba settembre 1942 al 22 novembre 1943 Hartjenstein comand\u00f2 il reparto di guardia delle SS presso il campo principale di Auschwitz. Nel novembre 1943 il campo di Auschwitz, che ormai \"lavorava\" a pieno ritmo per portare a termine la soluzione finale della questione ebraica, venne suddiviso in tre strutture indipendenti ed Hartjenstein venne nominato comandante di Auschwitz II - Birkenau, il principale centro di sterminio dell'intero complesso.\nIl 5 maggio 1944, Hartjenstein venne trasferito al comando del campo di concentramento alsaziano di Natzweiler-Struthof, mantenendo l'incarico fino al settembre 1944, quando le SS evacuarono il campo per l'appressarsi delle forze americane. Hartjenstein trascorse gli ultimi mesi del conflitto presso una scuola di addestramento per carristi.\nArrestato dagli Alleati, Hartjenstein fu protagonista nel dopoguerra di una serie di processi. Il 1\u00ba giugno 1946 le forze britanniche lo processarono per l'uccisione di alcune agenti del \"Special Operations Executive\" inglese avvenute nel campo di Natzweiler il 6 luglio 1944 e lo condannarono al carcere a vita. Processato nuovamente il 5 giugno per l'impiccagione di un aviatore inglese della RAF venne condannato a morte mediante fucilazione ma la sentenza venne sospesa ed Hartjenstein estradato in Francia per un nuovo processo. Una corte militare francese lo trov\u00f2 colpevole dell'uccisione di massa di prigionieri a Natzweiler e lo condann\u00f2 nuovamente a morte. La sentenza venne per\u00f2 commutata in carcere a vita.\nMentre stava scontando la sua pena, Hartjenstein mor\u00ec di attacco cardiaco in un carcere a Metz il 20 ottobre 1954."}
{"id": "834719", "revid": "339392", "url": "https://it.wikipedia.org/wiki?curid=834719", "title": "Scout Avventura", "text": ""}
{"id": "834721", "revid": "1904508", "url": "https://it.wikipedia.org/wiki?curid=834721", "title": "Onorato V di Monaco", "text": "Biografia.\nInfanzia.\nEgli era figlio di Onorato IV di Monaco e di Louise d'Aumont Mazarin, duchessa di Mazzarino e de La Meilleraye.\nCarriera militare.\nEgli intraprese ancora giovane la carriera militare nella cavalleria francese all'et\u00e0 di 20 anni, sino a divenire ufficiale alle dipendenze del maresciallo Emmanuel de Grouchy. Egli fu soldato esemplare e venne citato molte volte per il suo coraggio dimostrato sul campo. Ferito al braccio durante la Battaglia di Hohenlinden, per le cure che ne derivarono fu impossibilitato a partecipare con Napoleone alla Battaglia di Austerlitz. Egli ad ogni modo prest\u00f2 servizio nella Battaglia di Jena nelle schiere del corpo di cavalleria diretto da Gioacchino Murat, col quale costrinse un intero battaglione nemico alla resa. Dopo questi atti eroici, il Maresciallo Grouchy lo propose per la Legion d'Onore (che ottenne dopo poco) oltre al titolo di \"Barone di Monaco e dell'Impero napoleonico\" che gli venne attribuito dal 15 marzo 1810.\nAlla caduta di Napoleone ed alla consequenziale restaurazione di Luigi XVIII sul trono francese, i Grimaldi rientrarono nella par\u00eca nobiliare francese, ma molti temevano che in occasione del Congresso di Vienna il piccolo stato di Monaco potesse essere annesso definitivamente alla Francia od al Regno di Sardegna. Grazie per\u00f2 alla politica del principe Talleyrand, ad ogni modo, nel Trattato di Parigi venne inserita una clausola che precludeva l'annessione del principato ad un altro degli stati europei. Quando Napoleone tent\u00f2 di restaurare il proprio impero nei 100 giorni, Monaco venne occupata dalle truppe inglesi e per questo i Grimaldi non poterono giocare un ruolo di appoggio al Bonaparte.\nOnorato IV non era in grado di ritornare a Monaco e per questo nomin\u00f2 suo fratello Giuseppe a reggente in sua vece, fatto che provoc\u00f2 la protesta di Onorato e dopo poco quest'ultimo venne nominato reggente il 3 marzo 1815.\nPrincipe di Monaco.\nNel 1819, alla morte del padre, Onorato divenne Principe sovrano del Principato di Monaco col nome di Onorato V. Le grandi potenze europee erano intenzionate a separare sempre pi\u00f9 Monaco dalla sfera d'influenza francese visto il ruolo che aveva avuto nella causa napoleonica e l'alternativa era quella di farne un protettorato piemontese. Il governo di Torino chiuse le piantagioni di tabacco che Onorato III aveva impiantato in Piemonte e blocc\u00f2 cos\u00ec l'afflusso di denaro a favore di Monaco. Onorato V si rec\u00f2 perci\u00f2 personalmente a Torino per tentare di persuadere Vittorio Emanuele I ma, malgrado venisse trattato con grandi onori e rispetto, nessuna delle sue richieste venne appoggiata. \nCome conseguenza Onorato V venne costretto ad aumentare notevolmente le tasse del Principato, il che aument\u00f2 la sua impopolarit\u00e0. Si garant\u00ec inoltre il monopolio del macinato entro i confini del Principato e cos\u00ec la facolt\u00e0 di decidere il prezzo del pane. La popolazione inizi\u00f2 a ribellarsi, evento subito schiacciato dall'arrivo delle truppe sabaude che placarono l'evento sul nascere.\nMorte.\nNon essendosi mai sposato e non avendo mai avuto figli legittimi, alla sua morte avvenuta il 2 ottobre 1841 a Parigi gli successe il fratello minore Florestano I. L'unico figlio che ebbe da una relazione clandestina fu Oscar Grimaldi, marchese di Beau (1814 - 1894), che ad ogni modo non venne mai riconosciuto per la successione al trono."}
{"id": "834724", "revid": "287204", "url": "https://it.wikipedia.org/wiki?curid=834724", "title": "Contea di Crenshaw", "text": "La contea di Crenshaw, in inglese Crenshaw County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 13.906 abitanti. Il capoluogo di contea \u00e8 Luverne. Il nome le \u00e8 stato dato in onore del giudice Anderson Crenshaw.\nGeografia fisica.\nLa contea si trova nella parte meridionale dell'Alabama. Lo United States Census Bureau certifica che l'estensione della contea \u00e8 di 1.582 km\u00b2, di cui 1.579 km\u00b2 composti da terra e i rimanenti 3 km\u00b2 costituiti da acque interne. Il fiume Conecuh scorre lungo la parte meridionale della contea, e uno dei suoi pi\u00f9 grandi affluenti, il Patsaliga Creek, attraversa la parte nord-occidentale.\nContee confinanti.\nCrenshaw County confina con:\nStoria.\nLa Contea di Crenshaw venne costituita il 24 novembre 1866, includendo parti delle contee di Butler, Coffee, Covington, Pike e Lowndes.\nEconomia.\nI primi coloni erano dediti alla lavorazione del legname nei boschi di pino. Nel 1886, vennero iniziati i lavori per costruire una linea ferroviaria per collegare la contea con la confinante contea di Montgomery, consentendo una prima crescita economica.\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono: \nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 72.6% bianchi, 23.4% neri, 0.4% nativi americani, 1.4% asiatici, 0.7% di altre razze, e 1.5% di due o pi\u00f9 etnie. L'1.5% della popolazione \u00e8 ispanica."}
{"id": "834728", "revid": "1904508", "url": "https://it.wikipedia.org/wiki?curid=834728", "title": "Onorato IV di Monaco", "text": "Biografia.\nInfanzia.\nOnorato di Monaco nacque a Parigi il 17 maggio 1758, figlio del principe Onorato III di Monaco e di sua moglie, la marchesa genovese Maria Caterina Brignole-Sale. Dal 10 marzo 1788, fu il comandante del reggimento Royal-Cravate, chiamato a Parigi da Luigi XVI e Maria Antonietta per reprimere i disordini nel luglio 1789.\nRivoluzione francese.\nLe sue sfortune personali iniziarono con lo scoppio della Rivoluzione francese in quanto la sua situazione di residente nella capitale francese al momento dell'instaurazione del \"Terrore\" lo rese un facile bersaglio del governo repubblicano. Egli venne pertanto arrestato e costretto alla prigionia. Dopo sette anni di carcere venne rilasciato ma il Principato era stato ormai annesso alla Francia col nome di Fort Hercules.\nGrazie al fratello Giuseppe che milit\u00f2 per la causa napoleonica, dapprima nel consolato e poi nell'Impero francese, egli ottenne una posizione privilegiata ritornando in auge nella societ\u00e0 parigina.\nMatrimonio.\nIl 15 luglio 1777, Onorato spos\u00f2 Louise d'Aumont Mazarin, dalla quale ebbe due figli maschi che entrambi, a turno, salirono sul trono monegasco.\nI due divorziarono nel 1798.\nPrincipe di Monaco.\nAlla morte di suo padre Onorato III nel 1795, il principe divenne formalmente reggente del trono monegasco, ma ottenne il trono del Principato \"de facto\" solo dopo la cacciata delle forze napoleoniche da Monaco nel 1814, grazie ad una causa perorata personalmente dal ministro francese Charles Maurice de Talleyrand-P\u00e9rigord al Congresso di Vienna che, col Trattato di Parigi, stabil\u00ec che il principe di Monaco dovesse far ritorno al proprio trono, secondo il principio di legittimit\u00e0, anche contro il parere del Regno di Francia che invece desiderava annettere il piccolo principato ai propri domini. Per questo motivo il principato venne posto sotto tutela del Regno di Sardegna.\nOnorato ottenne il pieno controllo del principato, liberandolo cos\u00ec dall'influsso delle forze esterne e pass\u00f2 i titoli ottenuti dalla moglie, Louise d'Aumont Mazzarino, al proprio figlio, Onorato V di Monaco e quindi alla casata Grimaldi. A partire dal 1814, infatti, venne istituita una reggenza in suo nome diretta per il primo anno da suo fratello Giuseppe e poi, dal 1815, da suo figlio, il principe ereditario Honor\u00e9 che gli succedette poi come principe sovrano.\nMorte.\nGravemente malato da tempo e minato nel corpo dagli anni di prigionia, si spense il 16 febbraio 1819 ed alla sua morte gli successe il figlio maggiore Onorato V.\nCommemorazione.\nIl principe Ranieri III, nel 1958, fece stampare un francobollo commemorativo nel II centenario della sua nascita.\nDiscendenza.\nOnorato e Louise d'Aumont Mazarin ebbero due figli maschi:\nA Onorato IV \u00e8 attribuita anche la paternit\u00e0 di:"}
{"id": "834731", "revid": "66316", "url": "https://it.wikipedia.org/wiki?curid=834731", "title": "Bart Jan Bok", "text": ""}
{"id": "834736", "revid": "767487", "url": "https://it.wikipedia.org/wiki?curid=834736", "title": "Steven Severin", "text": "\u00c8 uno dei membri fondatori del gruppo musicale post-punk dei Siouxsie and the Banshees e il solo musicista, assieme a Siouxsie Sioux, che \u00e8 rimasto in formazione dagli inizi della band al suo scioglimento. Ha fatto parte anche lui del Bromley Contingent, il famoso gruppo di fan dei Sex Pistols.\nIl suo apporto nei Banshees era centrale: assieme a Siouxsie, era lui l'autore di tutti i testi delle canzoni e di molte idee per le basi musicali. Ha fatto parte del gruppo anche nella \"reunion\" del 2002. In qualit\u00e0 di \"archivio\" della band \u00e8 stato molto coinvolto nel processo di ripubblicazione del catalogo dei Banshees che \u00e8 cominciato nel 2005: ha recuperato il materiale bonus da includere, ha scelto tra le varie cassette, ha partecipato al processo di mixing e di rimasterizzazione ed era coinvolto nel meccanismo promozionale.\nLavori fuori dai Banshees.\nDurante la sua militanza nei Banshees ha collaborato con alcuni artisti, spesso a loro volta collegati con la band. Nel 1981 ha prodotto gli Altered Images e il loro album \"Happy Birthday\" e l'anno successivo ha suonato con Lydia Lunch e con Marc Almond in \"Torment\".\nIl suo lavoro principale, perlomeno nel periodo di vita dei Banshees, rimane per\u00f2 sicuramente il progetto The Glove: portato avanti nel 1983, ma ideato tre anni prima, con Robert Smith, che con i suoi Cure faceva da band di supporto nei tour dei Banshees ma che soprattutto suonava nei Banshees stessi, per mancanza di un chitarrista. Il loro unico album \"Blue Sunshine\" rappresenta il prodotto di un viaggio estremo nella psichedelia e nella follia.\nDopo lo scioglimento del gruppo, nel 1995, a differenza di Siouxsie e Budgie che hanno subito cominciato a lavorare nei loro Creatures, Severin si \u00e8 preso una pausa, tornando nel 1998 con il suo album \"Visions\", pubblicato sulla sua propria etichetta, la \"RE:\". Questo progetto rappresenta la continuazione di una colonna sonora da lui realizzata nel 1989 per un cortometraggio di Nigel Wingrove sugli scritti di Santa Teresa d'Avila, mai pubblicato perch\u00e9 censurato per blasfemia; Severin ha riutilizzato le parti composte per quel progetto ampliandole e accompagnandole da altri inediti, per formare un album ambient.\nNel 1999 arriva \"Maldoror\", acquistabile solo attraverso internet, anch'esso nato originariamente nel 1993 come colonna sonora di una produzione teatrale brasiliana. Sempre in quell'anno \u00e8 stato invitato ad essere il direttore musicale della compagnia di danza \"Holy Body Tatoo\".\nIl terzo album di Severin, \"The Woman in the Dunes\" del 2000, \u00e8 stato specificatamente commissionato da Shakti e dalla compagnia di danza dei Vasanda Mala per accompagnare la produzione teatrale omonima.\nNel 2000 esce anche \"The Twelve Revelations\", un libro scritto da lui contenente brani di carattere erotico in prosa e poesia.\nDal 2003 in poi abbandona il lavoro prettamente discografico per dedicarsi alle colonne sonore: arrivano \"London Voodoo\", \"The Purifiers\" (2004) e \"Beauty and the Beast\" (2005, pubblicato questo anche come album) e \"Nature Morte\" (2006).\nNel 2010 pubblic\u00f2 invece il disco solista \"Blood of a Poet\"."}
{"id": "834737", "revid": "44627", "url": "https://it.wikipedia.org/wiki?curid=834737", "title": "Steve Severin", "text": ""}
{"id": "834738", "revid": "44627", "url": "https://it.wikipedia.org/wiki?curid=834738", "title": "Steven Bailey", "text": ""}
{"id": "834739", "revid": "1904508", "url": "https://it.wikipedia.org/wiki?curid=834739", "title": "Onorato III di Monaco", "text": "Biografia.\nInfanzia.\nOnorato era figlio di Giacomo I di Monaco e di Luisa Ippolita, Principessa di Monaco. Onorato III viene ricordato soprattutto per aver retto il Principato di Monaco per pi\u00f9 di sessant'anni (1733-1793).\nAncora giovanissimo, divenne paggio di Luigi XV di Francia, col quale mantenne sempre ottimi rapporti che fonderanno la base dell'amministrazione del suo regno. \nAscesa.\nEgli sal\u00ec successivamente al trono ad appena 14 anni dopo l'abdicazione del padre, il principe Giacomo I e, data la sua minore et\u00e0 Antonio Grimaldi, \"le Chevalier de Grimaldi\", fu reggente in sua vece dal 1732 al 1784, quando Onorato scelse di prendere residenza a Parigi. Intrapresa la carriera delle armi, infatti, Onorato III trascorse molti anni in Francia a seguito dell'esercito di Luigi XV combattendo contro gli inglesi nella Guerra di Successione austriaca. \nEgli, assieme al fratello il principe Carlo Maurizio, cavaliere di Malta, si distinse nella Battaglia di Fontenoy nel 1745 agli ordini del maresciallo francese de Saxe, venendo in seguito nominato dallo stesso Luigi XV maresciallo di campo per un periodo di tre anni. Onorato III venne ferito nella vittoriosa battaglia francese di Rocoux. Successivamente, nella battaglia di Lauffeld, il suo cavallo venne ferito a morte e dopo la Pace di Aix-la-Chapelle nel 1748 venne nominato Maresciallo di Francia.\nMatrimonio.\nNel 1751 spos\u00f2 Maria Caterina Brignole (m. 1813 Inghilterra), dopo aver rifiutato (con grande scandalo della corte francese) la mano della figlia del Duca di Bouillon. La coppia ebbe due figli.\nNel 1770 Onorato III divorzi\u00f2 da Maria Caterina, la quale spos\u00f2 Luigi Giuseppe di Borbone, Principe di Cond\u00e9, nel 1798.\nPrincipe di Monaco.\nNel 1767 il Duca di York, fratello del re Giorgio III d'Inghilterra stava viaggiando da Marsiglia a Genova quando improvvisamente si ammal\u00f2 e fu costretto ad attraccare a Monaco. Il principe Onorato III gli offr\u00ec immediatamente tutto l'aiuto possibile, facendolo alloggiare nel proprio Palazzo anche se il giovane Principe mor\u00ec 11 giorni dopo (da lui prende infatti il nome la Sala York del palazzo). Il Duca di Gloucester ed il re Giorgio III furono ad ogni modo estremamente grati ad Onorato III per la cura dimostrata al loro fratello e gli inviarono come segno di ringraziamento alcuni cavalli appartenuti al defunto Principe ed invitarono Onorato a Londra dove egli si rec\u00f2 nel 1768 e venne ricevuto con una cerimonia sfarzosa e grandissimi onori.\nGoverno riformista.\nContemporaneamente Onorato III era intenzionato ad apportare molte migliorie economiche e sociali al proprio piccolo principato, migliorando il commercio e liberando l'economia dal dipendente e pesante legame alla vendita di limoni che nella zona crescevano rigogliosi ma che relegavano settorialmente il commercio monegasco. Il suo regno vide inoltre l'installazione della prima pressa da stampa a Monaco e la nascita del primo giornale di stato, il \"Courrier de Monaco\". Nel 1784 Chevalier de Grimaldi mor\u00ec, il che fu un grave lutto per la popolazione, ma questo fatto richiam\u00f2 Onorato III ai propri impegni verso lo stato di Monaco. Uno dei vanti di Chevalier era quello di avere promosso l'arte, attirando a corte artisti come Langld, Bosio e Alphonse de Beauchamp che fecero di Monaco un centro culturale ed artistico abbastanza rilevante nel Mediterraneo dell'epoca.\nA livello legislativo egli fece importanti riforme come ad esempio l'abolizione, il 18 agosto 1770 della legge che stabiliva che il Principe di Monaco ereditasse una parte delle sostanze di ogni abitante che si trovava a morire nel principato, giudicando tale appropriazione indebita e barbarica.\nRivoluzione Francese.\nCon lo scoppio della Rivoluzione francese, Monaco rimase tutto sommato calma sino al 14 luglio 1789. Da quel momento anche nel piccolo principato si manifestarono delle rivolte sostenenti la dichiarazione dei diritti dell'uomo e una certa nostalgia per la storica repubblica genovese. Tuttavia si pu\u00f2 dire che il popolo monegasco non fosse intenzionato a cancellare la figura del proprio monarca, ma piuttosto intendeva proclamare la necessit\u00e0 di istituire un parlamento i cui rappresentanti sarebbero dovuti essere eletti dalla popolazione. Onorato III non vide altra scelta se non quella di concedere al sindaco della citt\u00e0 di Monaco di riunire tale assemblea.\nL'Assemblea Costituente formatasi nel 1789, per\u00f2, abol\u00ec i titoli nobiliari e come tali anche quelli che Onorato III deteneva presso la corona francese. Intenzionato a far valere i propri diritti, il principe di Monaco si rec\u00f2 perci\u00f2 a Parigi, dimostrandosi in un primo tempo convincente con i rivoluzionari, ricordando loro come la sua famiglia avesse avuto tali titoli combattendo a favore della Francia, puntando sull'orgoglio nazionalista degli insorti. Malgrado questo i titoli francesi di Onorato III gli vennero confiscati, ma in cambio egli ricevette una sostanziosa pensione dal governo, subito negatagli dalla repentina ascesa di Danton.\nNel 1792 venne dichiarata la Repubblica Francese e gli idealisti insorti fecero sapere che ovunque le truppe francesi avrebbero marciato, avrebbero imposto il regime repubblicano e la libert\u00e0 tra i popoli. Monaco cadde presto vittima di questa politica e dal 13 gennaio 1793 il principe Onorato III venne deposto dalla Convenzione Nazionale Monegasca, ed il territorio del principato venne annesso alla Francia. Questo fatto non manc\u00f2 di destare qualche opposizione anche tra i rivoluzionari pi\u00f9 moderati che avevano considerato ad ogni modo la secolare fedelt\u00e0 del principato monegasco alla causa francese.\nUltimi anni e morte.\nOnorato III cerc\u00f2 in un primo tempo di affiliarsi al governo rivoluzionario con cospicue donazioni derivate dal proprio patrimonio personale, ma nel 1793 venne arrestato con la nuora con la chiara accusa di essere un sostenitore della politica regia della Francia e venne condannato alla ghigliottina per poi essere salvato per mancanza di flagranza con sentenza del 27 luglio 1794, al contrario della nuora Teresa Francesca che venne ghigliottinata a soli 26 anni.\nMor\u00ec il 21 marzo 1795 dopo essere ritornato in patria.\nDiscendenza.\nOnorato III e Maria Caterina Brignole ebbero due figli:"}
{"id": "834743", "revid": "1305772", "url": "https://it.wikipedia.org/wiki?curid=834743", "title": "Rjazan'", "text": "Rjazan' ( , anche traslitterata come \"Ryazan\") \u00e8 una citt\u00e0 della Russia occidentale, situata sul fiume Oka 200 km a sudest di Mosca; \u00e8 capoluogo dell'Oblast' di Rjazan' e capoluogo dell'omonimo rajon.\nStoria.\nLe origini della citt\u00e0 risalgono al 1095, quando fu costruito il suo \"cremlino\" da coloni russi in penetrazione in un territorio prima occupato da popolazioni di stirpe finnica. La prima menzione della citt\u00e0 in un documento scritto sembra risalire al 1301, quando la citt\u00e0 viene citata come \"Perejaslavl' Rjazanskij\" (\"\u041f\u0435\u0440\u0435\u044f\u0441\u043b\u0430\u0432\u043b\u044c \u0420\u044f\u044d\u0430\u043d\u0441\u043a\u0438\u0439\"). Dal 1078, quando si separ\u00f2 dal principato di \u010cernigov, fino al 1571 quando si integr\u00f2 nel Regno russo, fu capitale del Principato di Rjazan', patendo le scorribande dei vari popoli nomadi (peceneghi, khazari, ecc...); i mongoli di Batu Khan, durante una loro sortita nel dicembre 1237, arrivarono addirittura a devastarla in maniera tale da impedire una ricostruzione della citt\u00e0 nello stesso sito (a circa 50 km dalla citt\u00e0 attuale, oggi conosciuto come \"Staraja Rjazan'\", Vecchia Rjazan'). Dal 1796 al 1929 fu capoluogo del Governatorato di Rjazan'.\nPer questa sua lunga storia, Rjazan' \u00e8 una citt\u00e0 importante nel panorama storico e culturale russo, ricca di attrazioni architettoniche.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 500,\n \"height\": 200,\n \"data\": [\n \"name\": \"table\",\n \"values\": [\n \"x\": 1811,\n \"y\": 7800\n {\n \"x\": 1840,\n \"y\": 19000\n {\n \"x\": 1856,\n \"y\": 21400\n {\n \"x\": 1897,\n \"y\": 46100\n {\n \"x\": 1913,\n \"y\": 49100\n {\n \"x\": 1931,\n \"y\": 57200\n {\n \"x\": 1939,\n \"y\": 95400\n {\n \"x\": 1956,\n \"y\": 136000\n {\n \"x\": 1959,\n \"y\": 214100\n {\n \"x\": 1962,\n \"y\": 252000\n {\n \"x\": 1967,\n \"y\": 311000\n {\n \"x\": 1970,\n \"y\": 350200\n {\n \"x\": 1976,\n \"y\": 426000\n {\n \"x\": 1982,\n \"y\": 477000\n {\n \"x\": 1992,\n \"y\": 528500\n {\n \"x\": 1996,\n \"y\": 535600\n {\n \"x\": 2006,\n \"y\": 513300\n {\n \"x\": 2013,\n \"y\": 527900\n {\n \"x\": 2021,\n \"y\": 534800\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "834744", "revid": "1745361", "url": "https://it.wikipedia.org/wiki?curid=834744", "title": "Gradlon", "text": "Gradlon fu un leggendario re della Cornovaglia francese, figlio di Conan Meriadoc e Darerca d'Irlanda, fratello di Gadeon, nonch\u00e9 uno dei personaggi della leggenda bretone di Ys.\nLa leggenda.\nIn quei tempi, Gradlon il Grande, re della Cornouaille, nel sud-ovest della Bretagna, fece costruire per sua figlia Dahut la meravigliosa citt\u00e0 di Ys. Trovandosi sotto il livello del mare, Ys era protetta da una moltitudine di dighe. Una chiave chiudeva le porte della diga e solo Gradlon avrebbe potuto decidere di aprirle o chiuderle, permettendo agli abitanti di pescare.\nLa giovane Dahut, molto devota al culto degli antichi d\u00e8i celti, accus\u00f2 Correntin, vescovo di Quimper, di aver reso la citt\u00e0 triste e noiosa. Lei sognava una citt\u00e0 dove regnava ricchezza, libert\u00e0 e gioia di vivere.\nCos\u00ec, Dahut don\u00f2 alla citt\u00e0 un dragone che osservava tutte le navi mercantili. In questo modo, Ys divenne la citt\u00e0 pi\u00f9 ricca e potente di tutte le citt\u00e0 br\u00e9toni. Dahut vi regn\u00f2 \"con assoluta maestria\" in nome dell'antica religione dei celti. Ogni sera, ella faceva venire un nuovo \"amante al palazzo che a sua volta portava una maschera di seta\". Ma la maschera era incantata e, all'alba, si trasformava in unghie di ferro, uccidendo cos\u00ec l'amante, il cui corpo veniva gettato da una scogliera nell'oceano.\nUn bel mattino, un principe vestito tutto di rosso arriv\u00f2 in citt\u00e0. Dahut si innamor\u00f2 immediatamente dello straniero. Ma era il diavolo che Dio invi\u00f2 per distruggere la citt\u00e0 di peccatori. Per amore per lui, gli don\u00f2 la chiave che rub\u00f2 al padre mentre dormiva. Il principe apr\u00ec le dighe e l'oceano distrusse con furia la citt\u00e0 passando per le strade e soffocando ogni grido di paura degli abitanti.\nSolo, il re Gradlon riusc\u00ec a scappare da quell'inferno grazie all'aiuto di san Vinvaleo. Sul suo cavallo marino, si mise a cavalcare tra le onde, con un peso che non era altro che sua figlia. Su ordine di san Vinvaleo, abbandon\u00f2 il corpo di sua figlia e riusc\u00ec a raggiungere la riva.\nAncora oggi, quando il mare \u00e8 calmo, i pescatori ascoltano le campane che dicono che Ys un giorno torner\u00e0, pi\u00f9 bella che mai."}
{"id": "834746", "revid": "122229089", "url": "https://it.wikipedia.org/wiki?curid=834746", "title": "Rete Citt\u00e0 Sane", "text": "La Rete Citt\u00e0 Sane \u00e8 una delle iniziative promosse dall'Organizzazione Mondiale della Sanit\u00e0 (OMS), l'Agenzia delle Nazioni Unite ONU per la Salute, attraverso il Progetto Citt\u00e0 Sane per aiutare le citt\u00e0 a diffondere la consapevolezza della salute pubblica, sviluppare le politiche locali per la salute ed i programmi sanitari, prevenire e superare le minacce ed i rischi per la salute, anticipare le sfide future per la salute. Il progetto, gestito dal \"Centro per la Salute Urbana\" dell'OMS, ha come quadro di riferimento la Carta di Ottawa del 1986 dove l'OMS afferma la stretta relazione che lega la salute con le citt\u00e0 ed indirizza le politiche di salute su tre punti fermi:\nIl movimento delle Citt\u00e0 Sane si \u00e8 progressivamente diffuso in tutti i continenti. Solo in Europa ci sono pi\u00f9 di 1200 citt\u00e0 in 30 Paesi che oggi lavorano l'una accanto all'altra sulle priorit\u00e0 proposte dall'OMS e su temi scelti ad hoc dalle Reti nazionali.\nAssociazione italiana Rete Citt\u00e0 Sane.\nIn Italia, il progetto Citt\u00e0 Sane \u00e8 partito nel 1995 come movimento di Comuni per poi diventare nel 2001 Associazione senza fini di lucro. Oggi gli Enti (Comuni e regioni) che fanno parte della rete sono circa 70. Capofila della rete italiana \u00e8 il comune di Modena. La sua struttura organizzativa prevede un'Assemblea generale dei soci, un Comitato Direttivo, il Presidente ed il Collegio dei Revisori Contabili.\nTra i principali risultati conseguiti c'\u00e8 un piano orientato a favorire un'azione effettiva di promozione della salute a livello locale in provincia di Bologna e il consorzio fra Comuni toscani per ridurre spese inutili, a sottoporre l'azione dei singoli a regole stabilite dall'organismo comune di coordinamento, a superare un'interpretazione economicistica del concetto di \u201clivelli di assistenza\u201d adattandoli al bisogno."}
{"id": "834747", "revid": "3689", "url": "https://it.wikipedia.org/wiki?curid=834747", "title": "Rete Italiana Citt\u00e0 Sane", "text": ""}
{"id": "834752", "revid": "3115", "url": "https://it.wikipedia.org/wiki?curid=834752", "title": "Ettore Gotti Tedeschi", "text": "Dal 2009 al 2012 ha ricoperto l'incarico di presidente dell'Istituto per le Opere di Religione.\nBiografia.\nPer i primi 12 anni della sua vita professionale si \u00e8 occupato di strategia industriale e finanziaria (con Metra-Sema a Parigi dal 1973 al 1980 e, dal 1980 al 1984, con McKinsey a Milano e Londra); dal 1985 ha cominciato ad occuparsi di finanza: divenne banchiere d'affari per la finanziaria Procomin di Imi-Bnl, per poi passare alla merchant bank Sige (gruppo Imi), dove conobbe il banchiere Gianmario Roveraro.\nCon Roveraro, nel 1987 fond\u00f2 la banca d'affari Akros, raccogliendo 275 miliardi da 210 azionisti (fra cui Fiat, IRI, Cir, Ferrero, Parmalat, Commercial Union, Banca Popolare di Milano e Cassa di Risparmio di Torino).\nNel 1990, tramite la Akros, lavor\u00f2 al collocamento in borsa della Parmalat di Calisto Tanzi e guid\u00f2 per lui fra aprile e maggio 1991 le trattative per l'acquisizione di Fedital dalla Federconsorzi, trovando, sempre attraverso l'Akros, le risorse per l'operazione (poi interrotta, a causa del commissariamento della Federconsorzi). Intanto era entrato nel consiglio d'amministrazione del gruppo Parmalat, nel quale rimase circa un anno, fino al 1991.\nNel 1992 lasci\u00f2 l'Akros per fondare, su richiesta di Emilio Bot\u00edn, la filiale italiana del gruppo spagnolo Banco Santander, venendo nominato nel 1993 presidente per l'Italia della Finconsumo Banca SpA (poi Santander Consumer Bank SpA), ponendosi alla guida delle attivit\u00e0 italiane del gruppo spagnolo Banco Santander. Dopo la rottura con la Banca Intesa, compr\u00f2, per conto del gruppo spagnolo, la Banca Antonveneta e la rivendette al Montepaschi di Siena di Giuseppe Mussari.\nHa ricoperto molti vari incarichi in fondazioni bancarie, fondi di venture capital e private equity.\nNel 2005, nell'ambito del processo Parmalat, \u00e8 stato iscritto, insieme a 71 altri banchieri, nel registro degli indagati, per poi essere prosciolto nel 2007.\n\u00c8 consigliere d'amministrazione del Sanpaolo IMI ed \u00e8 stato nominato dal ministro Giulio Tremonti consigliere per \"i problemi economico-finanziari ed etici nei sistemi internazionali\" e consigliere d'amministrazione della Cassa Depositi e Prestiti dal 2004 al 2007 e dal 2009 a oggi.\nDal 1996 al 2006 \u00e8 stato docente di Strategia finanziaria all'Universit\u00e0 Cattolica del Sacro Cuore di Milano, poi di Etica economica all'Universit\u00e0 degli Studi di Torino. Oggi insegna Etica della finanza all'Universit\u00e0 Cattolica di Milano, ed \u00e8 editorialista de L'Osservatore Romano e del Sole 24 Ore.\nNel 2008 venne chiamato dal cardinale Segretario di Stato Tarcisio Bertone ad occuparsi della gestione finanziaria del Governatorato della Citt\u00e0 del Vaticano, i cui bilanci erano in rosso per pi\u00f9 di 15 milioni di euro. Ha inoltre contribuito alla stesura dell'enciclica \"Caritas in veritate\" di Papa Benedetto XVI.\nDal 2009 al 2013 \u00e8 stato presidente del fondo F2i, fondo che si occupa di investire in infrastrutture (distribuzione gas, aeroporti, rete banda larga, energie alternative, acqua).\nIl 23 settembre 2009 fu nominato presidente dell'Istituto per le Opere di Religione, avviando importanti riforme per la trasparenza. Tuttavia, nel settembre 2010 rimase coinvolto - insieme agli altri vertici dello IOR - in un'indagine della Procura di Roma per supposta violazione delle norme antiriciclaggio: l'indagine era legata al sequestro preventivo di 23 milioni di euro, dietro segnalazione di un'operazione sospetta da parte dell'Unit\u00e0 di informazione finanziaria della Banca d'Italia. \nIl Consiglio di Sovrintendenza dello IOR reag\u00ec il 24 maggio 2012, sfiduciando all'unanimit\u00e0 Gotti Tedeschi e rimuovendolo dalla carica di presidente con la seguente motivazione: \"per non avere svolto varie funzioni di primaria importanza per il suo ufficio\". Il 19 febbraio 2014 il GIP del Tribunale di Roma, accogliendo la richiesta della Procura di Roma, ha archiviato l'inchiesta. Il decreto di archiviazione esclude ogni responsabilit\u00e0 di Gotti Tedeschi. L'8 gennaio 2015 ha reso noto per la prima volta su \"The Catholic Herald\" di essere stato estromesso dallo IOR a causa della sua decisione di presentare al Consiglio una proposta che avrebbe completamente cambiato il governo dell'Istituto, dettata dalla sua preoccupazione rispetto al \"passo indietro\" compiuto dallo IOR in termini di trasparenza con una repentina modifica alla normativa antiriciclaggio nel dicembre 2011.\nPensiero economico e religioso.\nCattolico e liberale, Ettore Gotti Tedeschi ha scritto, con Rino Cammilleri, un libro che ha per titolo: \"Denaro e Paradiso. L'economia globale e il mondo cattolico\", in cui rivendica \u00abla superiorit\u00e0 di un capitalismo ispirato alla morale cristiana\u00bb.\nAvverso alle teorie keynesiane e all'idea che l'economia sia una scienza \"tout court\", ritiene, sulla scorta delle ricerche degli studiosi Giovanni Ceccarelli e Giacomo Todeschini, esperti del pensiero economico medievale, che il capitalismo sia nato \u00abad esaltazione della dignit\u00e0 dell'uomo\u00bb dalle teorie dei teologi francescani nell'Italia del XIII secolo, e che invece il protestantesimo sia il responsabile dei suoi successivi difetti: affarismo, decisionismo, \"laissez-faire\", legge del pi\u00f9 forte. Oggi, secondo Gotti Tedeschi, l'emancipazione dell'economia dalla morale cattolica ha portato ad un \"machiavellismo economico\", che sacrifica l'uomo al potere e al profitto e, di conseguenza, a un'ostilit\u00e0 del mondo cattolico verso il libero mercato e il capitalismo. Ostilit\u00e0 venuta meno, secondo quanto afferma in \"Denaro e Paradiso\", grazie all'enciclica \"Centesimus Annus\" di papa Giovanni Paolo II: per questo, \u00abavrebbero dovuto proporre papa Karol Wojty\u0142a per il Nobel in economia, e non per altri suoi scontati contributi\u00bb.\nAttribuisce all'andamento demografico la crescita o la decrescita della capacit\u00e0 produttiva di un'economia e ritiene quindi che la grande recessione abbia \u00abavuto origine dal non aver seguito le indicazioni della \"Humanae Vitae\", cio\u00e8 dalla negazione della vita e dal blocco delle nascite\u00bb, oltre che dalla \u00abcrescita drogata del debito\u00bb portata avanti negli Stati Uniti.\nGli studiosi con cui si dice pi\u00f9 in sintonia sono i cattolici liberisti e neoconservatori Michael Novak, Robert Sirico, Dario Antiseri e Flavio Felice, ma anche Friedrich von Hayek e Samuel Huntington.\nNel 2007 firm\u00f2 un manifesto di stampo spiccatamente liberista in 13 punti lanciato da Daniele Capezzone, il quale proponeva un'unica flat tax al 20%, il presidenzialismo sul modello americano o francese, il credito d'imposta per la sanit\u00e0 e la scuola, l'obbligo per l'amministrazione pubblica di pagare i danni arrecati, la pensione a 65 anni per tutti, la detassazione del lavoro straordinario, l'abolizione degli ordini professionali e del valore legale dei titoli di studio. Nel 2020, invece, in occasione della situazione di crisi economica globale legata alla pandemia di COVID-19, Gotti Tedeschi si \u00e8 dichiarato favorevole a un intervento statale d'emergenza e alla nazionalizzazione delle imprese in crisi.\nDalle sue dichiarazioni emerge un ruolo molto forte, nella sua conversione a \"fervente cattolico\", di Giovanni Cantoni, fondatore di Alleanza Cattolica."}
{"id": "834770", "revid": "828781", "url": "https://it.wikipedia.org/wiki?curid=834770", "title": "Giobbe Covatta", "text": "\u00c8 anche un ambasciatore di AMREF e testimonial di Save the Children, nonch\u00e9 ex portavoce nazionale della Federazione dei Verdi.\nBiografia.\nNato a Taranto, cresce per\u00f2 a Napoli, dove all'et\u00e0 di tre anni si \u00e8 trasferito con la famiglia. Dopo gli esordi come animatore turistico, Covatta inizia la sua gavetta con il nome d'arte di \u00abGiobbe\u00bb nel 1987 sul canale Odeon TV con il programma \"Una notte all'Odeon\" e nel 1988 debutta in Rai su Rai 2 con il programma \"Tiramis\u00f9\". Lo stesso anno appare in televisione sempre su Rai 2 con \"Fate il vostro gioco\" e \"Chi c'\u00e8 c'\u00e8\", regia di Gian Carlo Nicotra, dodici puntate con il pugliese Gianni Ciardo, in onda da Milano. L'anno seguente lo ritroviamo su Odeon TV, mentre nel 1990 arriva la svolta e trova il suo trampolino di lancio nel \"Maurizio Costanzo Show\", che gli assicura fama nazionale.\nNel 1991 esordisce al teatro Ciak di Milano con l'opera \"ParaboleIperboli\". Nel 1994, con la collaborazione di Greenpeace, realizza uno spettacolo che tratta la salvaguardia delle balene con il titolo \"Aria Condizionata\", dall'irriverente sottotitolo (\"e le balene m\u00f2 stanno incazzate...\"). Dal 1995 al 1997 \u00e8 sempre in scena, prima con lo spettacolo \"Primate Assoluto\", poi debutta a Roma al Teatro Parioli con \"Io e Lui\", spettacolo scritto e diretto con altri due attori di teatro partenopei Vincenzo Salemme e Francesco Paolantoni, e infine con \"Art\" , ove \u00e8 diretto da Ricky Tognazzi. Grandissimo successo a livello nazionale \u00e8 il suo \"Dio li fa e poi li accoppa\", tanto da convincerlo a concedere il bis con \"Dio li fa... Terzo millennio\".\nNel 1993 ha anche esordito sul grande schermo con \"Pacco, doppio pacco e contropaccotto\", poi ha proseguito con \"Camere da letto\" nel 1997. Nel 1999 \u00e8 protagonista in \"Muzungu - Uomo bianco\". Nel biennio 2001 e 2002 ritorna in teatro con la commedia \"Double Act\" al teatro Parioli e riappare anche su Rai 2, con a fianco Serena Dandini e Corrado Guzzanti, nel programma \"L'ottavo nano\". La passione per la vela lo conduce a essere ospite in \"Velisti per caso\" e a diventare un simpatico maestro di navigazione in \"Vela spiego io\", in onda sul Sailing Channel per l'emittente Sky. Dal 2003 al 2005 \u00e8 stato ospite fisso per due edizioni dei programmi della Gialappa's Band Mai Dire Domenica, replicando esperienze sporadiche avute anche in passato negli anni 90 partecipando a qualche puntata di Mai dire Gol.\nMolta fortuna ha avuto anche nell'editoria dove i suoi libri hanno riscontrato sempre un buon successo di pubblico. Gi\u00e0 con il primo libro \"Parola di Giobbe\", rivisitazione della Bibbia, pubblicato nel 1991, sbanca le classifiche con un milione di copie vendute. Nel 1993 e nel 1996 pubblica \"Pancreas - Trapianto del libro Cuore\" e \"Sesso? Fai da te!\". Nel 1999 ritorna con \"Dio li fa e poi li accoppa\", da cui trae uno spettacolo teatrale, dove rivisita Creazione e Diluvio. Nel 2001 va in scena \"Corsi e ricorsi, ma non arrivai\", spettacolo teatrale che porta lo stesso titolo di un libro pubblicato nel 2005, mentre \u00e8 del 2004 \"Melanina e Varechina\", uno spettacolo che affronta il rapporto fra Africa e mondo occidentale.\nA gennaio 2007 debutta in teatro con Seven. La stagione 2007/2008 di \"Zelig\", condotta da Claudio Bisio e Vanessa Incontrada, ospita Covatta in scena con un nuovo personaggio. Nell'estate 2008 prende parte ad una serie televisiva prodotta da Mediaset, \"Medici Miei\", nella quale impersona il Dottor Colantuono, primario nella clinica Sanabel. A gennaio 2010 \u00e8 nuovamente in teatro con Trenta, spettacolo dedicato ai 30 articoli della Dichiarazione universale dei diritti umani. A marzo 2011, in coppia con Enzo Iacchetti, interpreta la commedia \"Niente progetti per il futuro\", con ben 87 repliche nei teatri di tutta Italia. Da gennaio 2012 porta in teatro \"6\u00b0\" (sei gradi). Anche in questo caso il numero ha un forte significato simbolico: rappresenta l'aumento in gradi centigradi della temperatura del nostro pianeta.\nVita privata.\n\u00c8 sposato dal 2003 con la sceneggiatrice Paola Catella, dalla quale ha avuto una figlia, Olivia.\nEsperienza politica.\nAlle elezioni comunali di Roma del 27 e 29 maggio 2006 Giobbe Covatta si candida come consigliere comunale del partito dei Verdi e viene eletto grazie alle sue 3.586 preferenze personali.\nSi candida alle elezioni regionali del 31 maggio 2015 con la lista di centrosinistra \"Uniti per le Marche\" per il consiglio regionale delle Marche; nelle consultazioni ottiene 655 voti nella circoscrizione di Ancona e non viene eletto.\nNel novembre 2015 viene eletto nuovo portavoce nazionale della Federazione dei Verdi. In occasione delle elezioni comunali a Roma del 2016 si candida come capolista dei Verdi a sostegno di Roberto Giachetti, risultando il pi\u00f9 votato con 503 preferenze ma non riuscendo a essere eletto a causa del mancato raggiungimento dello sbarramento da parte della lista verde."}
{"id": "834773", "revid": "383359", "url": "https://it.wikipedia.org/wiki?curid=834773", "title": "Mind the gap", "text": "Mind the gap (\"attenzione al buco\", lett. \"ricorda il vuoto\") \u00e8 una frase in lingua inglese resa popolare dall'uso nella metropolitana di Londra, dove fu introdotta nel 1969 per avvertire i passeggeri dello spazio presente fra la banchina e le porte del treno. La frase \u00e8 diventata cos\u00ec famosa da essere spesso stampata anche su souvenir e gadget turistici diffusi in tutto il mondo, e in numerosi sistemi di trasporto ferroviario di tutto il mondo sono presenti indicazioni con frasi simili e con lo stesso scopo.\nOrigine della frase.\nFino al 1968, a Londra, i conducenti e gli operatori di stazione della metropolitana erano soliti eseguire frequentemente annunci vocali dal vivo per ricordare ai passeggeri di fare attenzione allo spazio presente tra il treno e la banchina. Nel 1968 l'amministrazione della metropolitana, allo scopo di evitare ai propri lavoratori di ripetere continuamente gli stessi annunci, scelse di iniziare a fare uso della registrazione digitale, per poter avere un annuncio preregistrato da diffondere quando necessario. La scelta di utilizzare la frase \"Mind the gap\" fu dettata dal fatto che i sistemi di memoria digitale allora in uso erano molto costosi e dotati di memorie non molto capienti, pertanto si sarebbe dovuta scegliere una frase molto breve; un messaggio breve, inoltre, sarebbe stato sia pi\u00f9 facile da riportare sulle banchine sia pi\u00f9 facile da comprendere per i passeggeri.\nLa frase venne quindi stampata su cartelli segnaletici posti nelle banchine della metropolitana londinese ed utilizzata in un annuncio registrato e diffuso tuttora nelle stazioni all'arrivo di ogni treno; nell'annuncio utilizzato attualmente, la frase viene pronunciata dal doppiatore e speaker radiofonico della BBC Philip Sayer, scomparso nel 2016.\nLa frase nel mondo.\nSebbene nei servizi di trasporto pi\u00f9 moderni le stazioni in curva siano sempre meno frequenti, la segnalazione che ricorda all'utenza di prestare attenzione allo spazio tra treno e banchina continua ad essere usata da diversi sistemi di trasporto.\n\"Mind the gap\" viene usata, ad esempio, dalla Toronto Transit Commission, che ha segnali \"Mind the gap\" in quasi tutte le stazioni, sebbene non esistano quasi pi\u00f9 stazioni in curva, oppure a bordo dei treni della North East Line della Mass Rapid Transit (MRT) di Singapore, gestita da SBS Transit; a Hong Kong, l'espressione \u00e8 usata dalla metropolitana (\"Mass Transit Railway\", MTR) e dalla Kowloon-Canton Railway (KCR) in annunci e segnali.\nNell'area di New York i servizi pendolari della Metro-North fanno uso dell'espressione \"Watch the gap\" su treni e banchine.\nIn Italia, sulle porte dei convogli della metropolitana di Milano \u00e8 presente un adesivo giallo di forma triangolare che riporta l'avvertimento in italiano \"\"Attenzione allo spazio fra treno e banchina\" e la traduzione in inglese \"Mind the gap between train and platform\"\". Una frase di avvertimento similare \u00e8 presente anche sugli adesivi sulle porte dei treni italiani.\nNella metropolitana di Madrid, in particolare nelle stazioni Sol, Estaci\u00f3n del Arte o \u00d3pera, viene diffuso l'annuncio \"Atenci\u00f3n, estaci\u00f3n en curva: al salir, tengan cuidado para no introducir el pie entre coche y and\u00e9n\", che significa \"Attenzione, uscita su stazione in curva; fare attenzione a non introdurre il piede tra il vagone e la banchina\".\nNella metropolitana di Stoccolma si utilizza il messaggio \"T\u00e4nk p\u00e5 avst\u00e5ndet mellan vagn och plattform n\u00e4r du stiger av\", cio\u00e8 \"Fai attenzione allo spazio tra il vagone e la banchina quando scendi\".\nAd Atene, alla stazione Monastiraki della linea 1 della metropolitana, la scritta in inglese \"Mind the gap\" si trova sul bordo della banchina accanto a quella in greco \"\u03a0\u03c1\u03bf\u03c3\u03bf\u03c7\u03ae \u03c3\u03c4\u03bf \u03ba\u03b5\u03bd\u03cc\" che significa letteralmente \"Attenzione al vuoto\". \nA bordo dei treni l'annuncio \"Mind the gallery\" \u00e8 ripetuto in inglese e in greco nella formula completa: \"\u03a0\u03c1\u03bf\u03c3\u03bf\u03c7\u03ae \u03c3\u03c4\u03bf \u03ba\u03b5\u03bd\u03cc \u03bc\u03b5\u03c4\u03b1\u03be\u03cd \u03c3\u03c5\u03c1\u03bc\u03bf\u03cd \u03ba\u03b1\u03b9 \u03b1\u03c0\u03bf\u03b2\u03ac\u03b8\u03c1\u03b1\u03c2\" ossia \"Attenzione al vuoto tra convoglio e banchina\". La stessa formula, in greco e in inglese, \u00e8 annunciata sui treni della ferrovia suburbana Proastiak\u00f3s."}
{"id": "834774", "revid": "1305772", "url": "https://it.wikipedia.org/wiki?curid=834774", "title": "Mind the gap (disambigua)", "text": "Mind the gap (\"attenzione al vuoto\" in lingua inglese) \u00e8 un avvertimento di sicurezza nella Metropolitana di Londra.\nL'espressione pu\u00f2 inoltre riferirsi a:"}
{"id": "834775", "revid": "110157", "url": "https://it.wikipedia.org/wiki?curid=834775", "title": "Mind the Gap (Scooter)", "text": ""}
{"id": "834776", "revid": "68382430", "url": "https://it.wikipedia.org/wiki?curid=834776", "title": "Libro sulla nativit\u00e0 di Maria", "text": "Il Libro sulla nativit\u00e0 di Maria \u00e8 un testo apocrifo redatto in latino in epoca carolingia (VIII-IX secolo). Racconta la miracolosa nascita di Maria, madre di Ges\u00f9, rappresentando sostanzialmente un rimaneggiamento dei primi 11 capitoli del coevo Vangelo dello pseudo-Matteo. Non trattando direttamente della vita di Ges\u00f9 e del suo ministero, il testo non pu\u00f2 essere propriamente chiamato Vangelo, ma dato lo stretto legame che mostra con gli altri vangeli dell'infanzia viene solitamente incluso nelle raccolte dei vangeli apocrifi.\nAutore e data.\nSimilmente al Vangelo dello pseudo-Matteo, il testo si presenta pseudoepigraficamente come opera di Girolamo (347-420), autorevolissimo autore della Vulgata, che avrebbe tradotto in latino un testo precedente. In realt\u00e0 l'esame filologico del testo ne suggerisce una datazione all'VIII-IX secolo nell'ampio alveo della chiesa latina."}
{"id": "834784", "revid": "2122884", "url": "https://it.wikipedia.org/wiki?curid=834784", "title": "Adele Pellegatta", "text": "Ha doppiato Brenda Hillhouse in \"Dal tramonto all'alba\", Brooke Adams in \"In due si litiga meglio\", Bel Hernandez in \"Selena\", Hattie Winston in \"Il grande cuore di Clara\", Lane Carroll in \"La citt\u00e0 verr\u00e0 distrutta all'alba\", Nichelle Nichols in \"Star Trek VI: Rotta verso l'ignoto\", Kathy Baker in \"A Natale tutto \u00e8 possibile\", Rusty Schwimmer in \"La piccola principessa\", Alana Steward in \"Una gorilla da salvare\", Jill Eikenberry in \"Impresa d'amore in Alaska\", Aisling O'Sullivan in \"Il garzone del macellaio\" e Gisken Armand in \"Insomnia\", Jenifer Lewis in \"Squadra Med - Il coraggio delle donne\" e Theresa in Fable 2."}
{"id": "834792", "revid": "712828", "url": "https://it.wikipedia.org/wiki?curid=834792", "title": "Pok\u00e9 ball", "text": ""}
{"id": "834794", "revid": "13102", "url": "https://it.wikipedia.org/wiki?curid=834794", "title": "Moschione (scrittore tecnico)", "text": "Biografia.\nVisse probabilmente in Sicilia. In una sua opera dette una descrizione della nave di Gerone II di Siracusa, \"La Siracusia\" e della sua costruzione. La descrizione ci \u00e8 stata tramandata da Ateneo. La precisione con cui riferisce dettagli tecnici ha fatto supporre che fosse stato coinvolto nella progettazione o nella realizzazione della nave.\nNessun'altra fonte lo menziona, a meno di considerarlo coincidente con l'omonimo drammaturgo del quale Stobeo ci ha trasmesso qualche frammento."}
{"id": "834795", "revid": "1872303", "url": "https://it.wikipedia.org/wiki?curid=834795", "title": "Fondo delle Nazioni Unite per la popolazione", "text": "Il Fondo delle Nazioni Unite per la popolazione (UNFPA dal vecchio nome inglese \"United Nations Fund for Population Activities\") \u00e8 un fondo delle Nazioni Unite nato per il supporto delle popolazioni in situazioni di crisi, nel 1969. Attualmente la missione di UNFPA \u00e8: \"Contribuire a creare un mondo dove ogni gravidanza sia desiderata, ogni nascita protetta e dove ogni giovane possa sviluppare il proprio potenziale\".\nDescrizione.\nUNFPA lavora in partnership coi governi, altre entit\u00e0 e agenzie di cooperazione bilaterale e multilaterale e con la societ\u00e0 civile. L'agenzia si basa in primis sul quadro normativo del piano di azione della Conferenza del Cairo sulla Popolazione e lo Sviluppo del 1994 et sugli Obiettivi di Sviluppo del Millennio.\nLa sede dell'organizzazione \u00e8 a New York, ma UNFPA opera in almeno 150 paesi del mondo, ed ha 129 uffici nazionali, dove attua programmi che vanno al di l\u00e0 dell'appoggio specialistico alla produzione di normative rispettose degli standard internazionali su popolazione e sviluppo. L'agenzia interviene attivamente in paesi in via di sviluppo, in situazione post-conflitto o fragili, e in crisi umanitarie.\nUNFPA mira a raggiungere l'accesso universale ai servizi di salute materna e riproduttiva (compresa la pianificazione familiare), a promuovere la realizzazione dei diritti sessuali e riproduttivi di tutti gli individui, a ridurre la mortalit\u00e0 materna e infantile ovunque nel mondo. Per fare ci\u00f2, UNFPA si concentra sui diritti umani di giovani e donne, sull'eguaglianza di genere e sulla promozione della comprensione delle dinamiche di popolazione delle istituzioni locali, nazionali, regionali e internazionali, della societ\u00e0 civile, di uomini, donne, ragazze, ragazzi e bambini. UNFPA comincia dalle analisi demografiche, in particolare sulla crescita, l'et\u00e0 della popolazione, la sua fertilit\u00e0, mortalit\u00e0 e i flussi migratori, in quanto fattori principali influenzanti lo sviluppo umano. La salute sessuale e riproduttiva e l'emancipazione femminile sono identificati dall'agenzia come il nocciolo del suo intervento, per poter influenzare delle dinamiche di popolazione.\nI progetti principali riguardano quindi interventi: \nDal 2008, UNFPA \u00e8 guidata dal Dr. Babatunde Osotimehin, originario della Nigeria. Il Dr. Babatunde ha sostituito la Signora Thoraya A. Obaid, nata in Arabia Saudita e in carica tra il 2001 et il 2010, che succedeva a sua volta alla dottoressa Nafis Sadik del Pakistan, alla testa dell'organizzazione tra il 1987 e il 2000, successore del Signor Rafael M. Salis, primo direttore di UNFPA, in carica tra il 1969 e il 1987 e proveniente dalle Filippine.\nIl Fondo \u00e8 finanziato unicamente da aiuti volontari, nel 2012 l'organizzazione ha avuto 963.2 milioni di dollari di contributi, di cui meno di 2 milioni sono donati dall'Italia. Infatti, tra il 2011 ed il 2012 l'Italia ha ridotto assai significativamente i suoi contributi a UNFPA passando da circa 1 milione e 400\u00a0000 dollari a meno di 400\u00a0000 annui, come contributo regolare. Bisogna per\u00f2 aggiungere che l'Italia contribuisce sostanzialmente al fondo comune di UNICEF ed UNFPA per la lotta alle mutilazioni genitali femminili dal 2008 (nel 2012 la donazione si \u00e8 elevata sui 400\u00a0000 dollari, pi\u00f9 che dimezzata rispetto agli anni precedenti)."}
{"id": "834798", "revid": "125674433", "url": "https://it.wikipedia.org/wiki?curid=834798", "title": "Eugenio Marinelli", "text": "Biografia.\nCarriera.\nTra gli attori doppiati, John Goodman in \"Barton Fink - \u00c8 successo a Hollywood\", Gene Wilder in \"La signora in rosso\", Tony Shalhoub in \"Paulie - Il pappagallo che parlava troppo\" e nella serie tv \"Detective Monk\", Ving Rhames in \"Pulp Fiction\" e Tom Savini in \"Dal tramonto all'alba\". Inoltre ha doppiato il personaggio di Hercule Poirot (interpretato dall'attore inglese David Suchet) in tutte le stragioni a partire dalla seconda del serial televisivo \"Poirot\", prodotto in Gran Bretagna dal 1989 al 2013; nella prima stagione il personaggio aveva la voce di Ambrogio Colombo. Capace di parlare uno spagnolo fluente, \u00e8 spesso chiamato a doppiare attori di origine ispanica o sudamericana, ed ha anche partecipato come attore alla telenovela argentina \"Milagros\", nella quale per\u00f2 \u00e8 stato a sua volta doppiato da Romano Malaspina.\nPer la Disney ha doppiato il personaggio di Pico De Paperis dal 1990 al 1997.\nVita privata.\nFratello minore dell'attrice e doppiatrice Sonia Scotti (pseudonimo di Sonia Giulia Marinelli), ha tre figli: Luca, attore, Giorgia, ex-doppiatrice e Francesca."}
{"id": "834801", "revid": "767487", "url": "https://it.wikipedia.org/wiki?curid=834801", "title": "Conca ternana", "text": "La Conca ternana \u00e8 un'area geografica, situata nell'Umbria meridionale, con andamento pianeggiante, completamente circondata da colline e montagne: l'area, caratterizzata da una densit\u00e0 demografica piuttosto elevata, coincide con il circondario della citt\u00e0 di Terni.\nGeografia.\nDa un punto di vista amministrativo \u00e8 suddivisa tra i comuni di Terni, Narni, San Gemini, Acquasparta, Amelia e Stroncone, tutti in provincia di Terni, per una popolazione di 155.000 abitanti distribuiti su una superficie di 650 km\u00b2: la valle \u00e8 bagnata dal fiume Nera e dai torrenti Serra e Tescino e il centro pi\u00f9 importante \u00e8 Terni, dal quale prende il nome.\nIl paesaggio appare quanto mai variegato: sui versanti montagnosi abbondano i lecci, mentre a quote pi\u00f9 basse \u00e8 frequente incontrare oliveti; il versante meridionale ospita vasti filari e siepi; il territorio della Conca, sebbene presenti vaste aree agricole, \u00e8 sede di estesi complessi industriali, siderurgici e chimici, tra i pi\u00f9 imponenti d'Europa."}
{"id": "834814", "revid": "25152", "url": "https://it.wikipedia.org/wiki?curid=834814", "title": "Storia svizzera", "text": ""}
{"id": "834818", "revid": "287204", "url": "https://it.wikipedia.org/wiki?curid=834818", "title": "Artinite", "text": "Lartinite \u00e8 un minerale, un carbonato idrato di magnesio.\nIndividuata nel 1902 in Val Malenco e caratterizzata dal mineralogista dell'Universit\u00e0 di Pavia Luigi Brugnatelli (9 dicembre 1859 - 27 aprile 1928), la roccia prende il nome da Ettore Artini (1866 - 1928), suo collega dell'Universit\u00e0 di Milano, che in seguito gli restitu\u00ec il favore dedicandogli la brugnatellite, da lui descritta nel 1909. Il cloruro analogo dell'artinite \u00e8 la chlorartinite.\nMorfologia.\nIn masse botrioidali o globulari composti da sottili cristalli aciculari. A volte presente anche in incrostazioni.\nQuando si presenta in aggregati raggiati di cristalli millimetrici e di color bianco candido, il minerale riveste notevole interesse collezionistico. I cristalli sono monoclini aghiformi e fibrosi.\nOrigine e giacitura.\nL'origine del minerale \u00e8 secondaria, dovuta all'alterazione di rocce serpentinose, provocata da acque carbonatiche; la paragenesi \u00e8 con idromagnesite, brucite, calcite e aragonite.\nIl minerale si pu\u00f2 trovare entro marmi formatisi mediante processi termometamorfici.\nCaratteri fisico-chimici.\n\u00c8 solubile, con viva effervescenza, nell'acido cloridrico diluito; per riscaldamento perde acqua. Solubile con effervescenza anche in altri acidi, \u00e8 infusibile. Fragile."}
{"id": "834820", "revid": "729019", "url": "https://it.wikipedia.org/wiki?curid=834820", "title": "Fascia prestazionale", "text": "Nella progettazione architettonica la fascia prestazionale \u00e8 l'individuazione dell'area o dei limiti entro cui collocare i pi\u00f9 comuni apparecchi in uso (citofono, prese di corrente, telefono, etc) in un luogo chiuso (appartamento, hotel, ospedale) utile a tutta l'utenza reale.\nTale area si colloca a circa 1 m da terra."}
{"id": "834822", "revid": "110157", "url": "https://it.wikipedia.org/wiki?curid=834822", "title": "Pallacanestro ai Giochi della XVII Olimpiade", "text": "Il torneo di pallacanestro ai Giochi della XVII Olimpiade si disput\u00f2 a Roma dal 26 agosto al 10 settembre 1960, e vide la vittoria degli .\nSquadre partecipanti.\nPresero parte ai Giochi 16 squadre nazionali. Oltre all', paese ospitante, furono iscritte di diritto le prime 8 classificate ai Giochi della XVI Olimpiade, con il in sostituzione del . Anche e furono ammesse di diritto, in virt\u00f9 del piazzamento ai III Giochi panamericani (rispettivamente al 2\u00ba e 4\u00ba posto, alle spalle di e gi\u00e0 ammesse). Le altre 5 squadre furono selezionate tramite un torneo di qualificazione, disputato a Bologna dal 12 al 20 agosto 1960.\nPaese ospitante\nPrime 8 alle Olimpiadi 1956\nAmmesse tramite i III Giochi panamericani\nAmmesse tramite il Torneo di qualificazione\nTorneo di Qualificazione.\nBOLOGNA Torneo preolimpico di basket per Roma 1960.\nDal 12 al 20 agosto diciotto squadre nazionali di basket provenienti da tutto il mondo, si sfidano al Palazzo dello Sport nel Torneo preolimpico. Esso deve promuovere quattro formazioni alle finali di Roma (diventeranno cinque dopo la rinuncia del Cile).\nL'evento \u00e8 inaugurato ufficialmente il 12 agosto con una sfilata delle delegazioni sportive dal Palazzo dello Sport al Palazzo comunale, con tanto di banda musicale e, in testa, una bandiera a cinque cerchi, che verr\u00e0 issata sulla Torre Asinelli.\nL'\"Anticamera delle Olimpiadi\" vedr\u00e0 la qualificazione diretta di Cecoslovacchia, Spagna, Ungheria e Jugoslavia, mentre la Polonia conquister\u00e0, in uno spareggio, il quinto posto disponibile.\nFormula.\nNella fase preliminare le 16 squadre vennero suddivise in 4 gironi; le prime due classificate di ciascun girone furono ammesse alla seconda fase; le 8 squadre eliminate si affrontarono poi in una fase a gironi per stabilire i piazzamenti dal 9\u00ba al 16\u00ba posto.\nLe 8 squadre ammesse alla fase finale furono suddivise in due gironi; le prime due classificate passarono alle semifinali, mentre quelle escluse disputarono un girone all'italiana per la classifica dal 5\u00ba all'8\u00ba posto.\nLe semifinali furono disputate sempre con la formula del girone, mantenendo accumulati i risultati della seconda fase. Le prime due classificate disputarono la finale; non fu giocata alcuna finale per il 3\u00ba posto, in quanto venne considerato il risultato in classifica del girone di semifinale.\nRisultati.\nSeconda fase.\nGruppi 1\u00ba-8\u00ba posto.\nLe prime due di ogni girone accedono al girone valevole per il piazzamento dal 1\u00ba al 4\u00ba posto. Le squadre al terzo e quarto posto disputano invece un girone valevole per la classifica dal 5\u00ba all'8\u00ba posto.\nGruppi 9\u00ba-16\u00ba posto.\nLe prime due di ogni girone accedono al girone valevole per il piazzamento dal 9\u00ba al 12\u00ba posto. Le squadre al terzo e quarto posto disputano invece un girone valevole per la classifica dal 13\u00ba al 16\u00ba posto.\nFase finale.\nNel conteggio dei punti in classifica, si tiene conto anche dei risultati ottenuti nella fase precedente nelle partite disputate contro le squadre del proprio gruppo."}
{"id": "834828", "revid": "125978006", "url": "https://it.wikipedia.org/wiki?curid=834828", "title": "Glauco Onorato", "text": "\u00c8 stato uno dei pi\u00f9 rappresentativi doppiatori della sua generazione, dando la voce ad attori come Bud Spencer, Charles Bronson, James Coburn, Lino Ventura, Arnold Schwarzenegger.\nEra figlio dell'attore palermitano Giovanni Onorato, fratello di Marco Onorato, direttore della fotografia, e Maria Virginia Onorato, attrice, regista e sceneggiatrice, e padre di Riccardo Niseem Onorato, attore e doppiatore.\nBiografia.\nCarriera di attore.\nFormatosi all'Accademia d'arte drammatica \"Silvio d'Amico\", oltre ad aver doppiato molti celebri attori, ha recitato per il cinema, la televisione e il teatro. Tra i film che ha girato: \"I tre volti della paura\" di Mario Bava, \"I girasoli\" di Vittorio De Sica, \"Le cinque giornate\" di Dario Argento (con il quale torn\u00f2 a collaborare per un episodio del ciclo televisivo \"La porta sul buio\"), \"Il vizietto II\", \"Zucchero, miele e peperoncino\" e \"Chi nasce tondo...\", suo ultimo film nel 2008. Ha partecipato a quasi un intero ciclo di commedie che Eduardo De Filippo registr\u00f2 per la Rai negli anni sessanta, tra cui \"Bene mio, core mio\", \"La paura numero uno\" e \"Mia famiglia\", interpretando quasi sempre lo stesso ruolo, quello di un giovane innamorato della figlia del protagonista, di solito Eduardo.\nHa recitato nello sceneggiato televisivo \"Una tragedia americana\" di Anton Giulio Majano (1962) e nello storico \"I promessi sposi\" (1967), dove \u00e8 stato diretto da Sandro Bolchi nell'interpretazione del Griso, uno dei bravi di Don Rodrigo, ottenendo l'apprezzamento del pubblico e della critica. Nello stesso anno ha partecipato allo sceneggiato \"Vita di Cavour\" nel ruolo di Giuseppe Garibaldi. Nel 1968 \u00e8 stato fra i protagonisti del classico \"La freccia nera\" vestendo i panni di Ellis Duckworth, il capo dei banditi. Nel 1971 ha partecipato allo sceneggiato \"La vita di Leonardo da Vinci\" di Renato Castellani, interpretando Piero da Vinci, padre di Leonardo. Negli ultimi anni della sua lunga carriera ha preso parte a diverse fiction, tra cui \"Le ali della vita 2\", \"CentoVetrine\" e \"A voce alta\".\nA teatro \u00e8 stato in scena nel 1978 con Enrico Montesano nella commedia musicale \"Rugantino\", dove recitava la parte di Gnecco; nel 1985 era con Corrado Pani in \"Una burla riuscita\", su testo di Tullio Kezich tratto da un racconto di Italo Svevo, per la regia di Egisto Marcucci. Nel 1987 fu protagonista, con Didi Perego, di \"Marina\", di Edward Albee, diretta da Giancarlo Nanni; nel 1992 ha recitato in \"Pazza\" di Tom Topor (regia di Giancarlo Sepe) al fianco di Ottavia Piccolo. \u00c8 stato il sir John Falstaff di un classico shakespeariano, \"Le allegre comari di Windsor\", nel 1997, diretto da Nucci Ladogana. Nel 2001 ha interpretato il ruolo di Osso di Cordova, consigliere dell'imperatore Costantino, nello spettacolo \"Costantino\" scritto e diretto da Daniela Eritrei ed interpretato da Milo Vallone. Nel 2003, infine, ha recitato nello spettacolo \"Sapienza di Rosvita\", per la regia di Roberto Biselli.\nCarriera di doppiatore.\nDoppiatore dall'inconfondibile timbro vocale, era famoso per aver doppiato Bud Spencer in quasi tutte le sue interpretazioni. Per essere commerciabili anche all'estero, molti film erano girati in inglese e venivano doppiati in italiano per rendere pi\u00f9 neutra la pronuncia degli attori (che avevano spesso parlate dagli accenti locali), ritenuta pi\u00f9 adeguata a un pubblico nazionale.\nHa prestato la voce anche a Charles Bronson (ad esempio ne \"I magnifici sette\", \"I 4 del Texas\" e \"Il giustiziere della notte 5\"), a James Coburn (ad esempio ne \"La grande fuga\" e \"Sciarada\"), a Danny Glover (ad esempio nella serie di \"Arma letale\"), ad Arnold Schwarzenegger in alcuni dei suoi film pi\u00f9 iconici (come \"Terminator\" e \"Predator\"), oltre che a Lee Marvin (ad esempio ne \"L'uomo che uccise Liberty Valance\") e a Oliver Reed (ne \"I tre moschettieri\", \"Venom\" e \"Il gladiatore\").\nAltri attori doppiati da Onorato: Anthony Quinn, Tony Burton, Nick Nolte, Lino Ventura, David A. Hess, Omar Sharif, Rock Hudson, Dick Van Dyke, Brian Dennehy, Terence Stamp, Gene Hackman, Rutger Hauer, Kris Kristofferson, John Goodman, Stephen Boyd, O. J. Simpson, Sidney Poitier, Lee Marvin, Sean Connery, Walter Matthau, John Wayne. Tra i telefilm si ricordano \"Le strade di San Francisco\", \"La signora in giallo\", \"Twin Peaks\", \"Jarod il camaleonte\", \"West Wing - Tutti gli uomini del Presidente\", \"Roswell\", \"Senza traccia\", \"Raven\".\nHa doppiato anche personaggi dei film d'animazione Disney: il Toro in piedi in \"Peter Pan\" (doppiaggio del 1986), il Danese ne \"La carica dei 101\" (1961), il capitano delle guardie in Robin Hood, il Fantasma del Natale presente in \"Canto di Natale di Topolino\" (ridoppiaggio del 1990), B.P Richfield ne \"I dinosauri\", il professor Rattigan in \"Basil l'investigatopo\" (1986), Sykes in \"Oliver &amp; Company\" (1988), la Caverna delle Meraviglie in Aladdin, il narratore in \"Fantasia 2000\" (1999), Kron in \"Dinosauri\" (2000), il capitano Gantu in \"Lilo &amp; Stitch\" (2002) e Kazar in \"Uno zoo in fuga\" (2006).\nIn \"Charlie - Anche i cani vanno in paradiso\" (1989) ha dato la voce a Carface e nel giapponese \"Princess Mononoke\" (1997) a Okkotonushi.\nNei cartoni animati \u00e8 noto per aver doppiato lo Sciamano in \"Aladdin\", Lorentz Keele in \"Neon Genesis Evangelion\", Morbo (nella prima stagione) in \"Futurama\", capitano Gantu in \"Lilo &amp; Stitch\", re Filippo nell'anime \"Alexander - Cronache di guerra di Alessandro il Grande,\" George Harrison nel film d'animazione del 1968 \"Yellow Submarine\". Nel 1995 ha vinto il premio \"Leggio d'oro miglior interpretazione maschile dell'anno\" per il doppiaggio di Arnold Schwarzenegger in \"True Lies.\"\nMalato da tempo, \u00e8 morto a Roma il 31 dicembre 2009 all'et\u00e0 di 73 anni."}
{"id": "834830", "revid": "693426", "url": "https://it.wikipedia.org/wiki?curid=834830", "title": "Libera universit\u00e0 della politica", "text": "La Libera Universit\u00e0 della Politica (LUP) \u00e8 un'associazione nata a Palermo nel 1994, su iniziativa di padre Ennio Pintacuda e sulla scia del rinnovamento sociale e politico della cosiddetta Primavera di Palermo. \nAlcuni tra i protagonisti di questo periodo di \u201crigenerazione\u201d della politica come Alfredo Galasso e Michelangelo Salamone insieme con Pintacuda, Diego Novelli e Giuseppe Gambale, soci fondatori della LUP, intendevano con questa associazione costruire un ambito stabile per lo studio e l'analisi dei processi di cambiamento che andavano maturando e per la formazione politica della nuova classe dirigente.\nObiettivi.\nLa finalit\u00e0 principale dello statuto dell'associazione \u00e8 imparare a gestire la cosa pubblica per il bene comune. L'associazione impegna i soci a realizzare corsi, seminari, stage di formazione politica per preparare coloro che intendono impegnarsi direttamente nelle istituzioni, quelli che gi\u00e0 vi operano e tutti quelli che sono interessati alla conoscenza delle discipline riguardanti il settore politico, economico e socio-culturale.\nInoltre l'associazione fornisce un servizio integrato e interdisciplinare per:\nStoria.\nCostituita la Libera Universit\u00e0 della Politica, padre Ennio Pintacuda ha assunto l'incarico di presidente dell'associazione e nel frattempo con l'ingresso di nuovi soci, Giacomo Greco, Piero Aiello, Roberto Caggia, Nicola Navarra, si \u00e8 rafforzata la compagine tecnico-scientifica; la LUP ha proseguito fino alla fine degli anni '90 nella realizzazione degli stage di formazione politica a Filaga, modificandone gradualmente l'originaria impostazione, politicamente pi\u00f9 militante, rendendo gli appuntamenti estivi un luogo di dibattito e confronto politico aperto a tutti.\nConclusa l'esperienza di Filaga, negli anni successivi e fino alla scomparsa del suo fondatore Pintacuda la Libera Universit\u00e0 della Politica introduce nuovi soci, Pierluigi Matta, Maurizio Franco, Fabrizio Cappellani, Sandro Distefano e sposta il suo baricentro su Palermo. \nDopo la scomparsa di padre Pintacuda (04/09/2005), il Consiglio Direttivo della Libera Universit\u00e0 della Politica ha nominato presidente il prof. Alfredo Galasso, che fino a quel momento aveva ricoperto la carica di vicepresidente. Il 4 settembre 2006 viene inaugurata la sede di Catania di cui \u00e8 responsabile il Dr. Sandro Distefano.\nDal 2009 un nuovo Consiglio Direttivo presieduto da Pierluigi Matta guida la LUP. Affianca il Direttivo nelle attivit\u00e0 di guida culturale della LUP un Comitato Tecnico-Scientifico composto da studiosi ed esperti di elevata rilevanza e radicamento nella comunit\u00e0 accademica e nella societ\u00e0 civile, presieduto dal 2009 da Maurizio Carta, prorettore dell'Universit\u00e0 di Palermo. Al Comitato Tecnico-Scientifico \u00e8 affidato il ruolo di individuare e approfondire le \"tesi\" che vengono annualmente discusse durante lo Stage di Filaga (oggi Alta Scuola di Formazione Politica).\nFilaga.\nMaterialmente la LUP prende forma a Filaga, una frazione di Prizzi, dove nell'estate del 1992 e del 1993 si realizzano i primi due stage residenziali di formazione politica, il primo con il titolo a tema: \"L'altra Italia a confronto per un progetto politico-culturale\" ed il secondo con titolo a tema: \"Democrazia e solidariet\u00e0\".\nNon casuale la scelta del luogo; l'assenza d'adeguate strutture per accogliere l'organizzazione dello stage, i corsisti e i docenti che venivano da tutta l'Italia, un luogo nel quale tutto era approntato e realizzato per l'occasione, si prestava a rappresentare la metafora del desiderio del nuovo.\nAi primi due stage di formazione politica partecipano ministri e rappresentanti delle Istituzioni, leader politici nazionali e locali, sociologi, politologi, giornalisti.\nNelle ultime due edizioni di Filaga del 1997 e del 1998, con titoli a tema \"Progetto euro-mediterraneo: centralit\u00e0 della Sicilia nel ruolo dell'Italia\" e \"Dopo l'Euro l'Italia al centro del Mediterraneo\", la Libera Universit\u00e0 della Politica imposta un dibattito sul confronto culturale e politico tra Occidente ed Islam, evidenziandone le reciproche opportunit\u00e0 per lo sviluppo.\nContenuti e metodi di lavoro e valori che in seguito padre Pintacuda trasferir\u00e0 anche nelle attivit\u00e0 palermitane della LUP e nella sua contemporanea esperienza di Presidente del Ce.ri.s.di. (Centro Ricerche e Studi Direzionali).\nPalazzo Palagonia.\nNel 2004 la LUP si trasferisce in una nuova sede pi\u00f9 ampia ed attrezzata, all'interno del seicentesco Palazzo dei Principi di Palagonia, gi\u00e0 sede della direzione generale del comune di Palermo e del museo enologico."}
{"id": "834848", "revid": "291370", "url": "https://it.wikipedia.org/wiki?curid=834848", "title": "Ennio Pintacuda", "text": "Biografia.\nTerzo di quattro figli, fu accettato a 15 anni come novizio della Compagnia di Ges\u00f9, a Bagheria, il 10 marzo del 1948. Il 15 agosto del 1967 pronunci\u00f2 i suoi ultimi voti che l'hanno legato definitivamente alla Compagnia di Ges\u00f9.\nLaureato in Giurisprudenza all'Universit\u00e0 Cattolica di Milano, studi\u00f2 Teologia alla Pontificia Universit\u00e0 Gregoriana di Roma e si specializz\u00f2 in Sociologia politica a New York. Pubblicista, svolse l'attivit\u00e0 di docente in diverse scuole di Palermo: Istituto Gonzaga, Centro studi sociali Cesare Terranova, Istituto di formazione politica Pedro Arrupe, Isas, Liceo Linguistico Provinciale di Palermo. Fu collaboratore della programmazione della Pastorale diocesana e direttore della radio diocesana \"Voce nostra\".\nImpegno politico.\nIspiratore della stagione politica che port\u00f2 alla primavera palermitana, impegnato nella ricerca scientifica e nella promozione dello sviluppo sociopolitico della Sicilia, negli anni ottanta si schier\u00f2 a fianco di Leoluca Orlando e contribu\u00ec alla nascita di alcuni importanti movimenti politici come Citt\u00e0 per l'Uomo e soprattutto La Rete. Successivamente ruppe con Orlando e, dopo una virata sicilianista col movimento \"Noi Siciliani\", pass\u00f2 tra le file del centrodestra berlusconiano.\nDi padre Ennio Pintacuda si ricordano anche le sue numerose battaglie contro la Mafia - per le quali visse per qualche tempo scortato - e l'usura. Da segnalare al tempo stesso la sua parentela col boss di Cosa Nostra Filippo Marrella (suo fratello aveva sposato la figlia di quest'ultimo, capomafia di Prizzi), di cui nell'agosto del 1990 tenne l'orazione funebre.\nCon la Provincia regionale di Palermo fond\u00f2 il laboratorio antiusura, di cui era presidente onorario. Agli inizi degli anni novanta fond\u00f2 la Libera universit\u00e0 della politica a Filaga, frazione di Prizzi, sulle montagne del Corleonese.\nNel 1998 accett\u00f2 la presidenza del Cerisdi, la scuola di formazione che si trova al Castello Utveggio, a Palermo, su incarico dell'allora presidente della Regione siciliana, Giuseppe Drago, poi reso esecutivo dal successivo presidente della Regione, Angelo Capodicasa.\nOpere.\nFu autore di numerose pubblicazioni, tra le quali:"}
{"id": "834849", "revid": "339392", "url": "https://it.wikipedia.org/wiki?curid=834849", "title": "Serie di Emmanuelle", "text": ""}
{"id": "834852", "revid": "33689", "url": "https://it.wikipedia.org/wiki?curid=834852", "title": "Travian3", "text": ""}
{"id": "834853", "revid": "339392", "url": "https://it.wikipedia.org/wiki?curid=834853", "title": "Saga di Emmanuelle", "text": ""}
{"id": "834856", "revid": "123621791", "url": "https://it.wikipedia.org/wiki?curid=834856", "title": "Marcello Maddalena", "text": "Biografia.\nGiudice istruttore a Torino negli anni '70, fu collega e collaboratore del procuratore capo Bruno Caccia, assassinato dalla 'ndrangheta nel 1983. L'anno successivo coordin\u00f2 il pool di magistrati presso la Procura di Torino che, basandosi sulle dichiarazioni di numerosi \"pentiti\", spiccarono centinaia di mandati di cattura contro gli affiliati al clan dei catanesi che si era insediato a Torino e aveva insanguinato la citt\u00e0 tra gli anni '70 e '80. Nel 2000 \u00e8 Procuratore della repubblica del Tribunale di Torino, fino al 30 giugno 2008. Su posizioni pi\u00f9 conservatrici rispetto a quelle del suo successore Gian Carlo Caselli, ha condotto le indagini relative ad importanti inchieste tra le quali l\"'affaire\" Telekom Serbia e il caso Moggi-Pairetto. \nNel gennaio 2006 ha criticato con durezza l'indulto varato dal parlamento della XV legislatura.\nDal 2009 Procuratore Generale della Repubblica presso la Corte di Appello di Torino fino al 31 dicembre 2015, quando \u00e8 collocato in quiescenza.\nTra i fondatori della componente Magistratura Indipendente, che ha guidato nei primi anni '90, la lascia nel febbraio 2015 per aderire ad \" Autonomia e indipendenza\" di Piercamillo Davigo.\n\u00c8 presidente onorario di Rete Dafne Italia per cui ha firmato il 14 settembre 2017, assieme al Ministro della Giustizia Andrea Orlando, il protocollo d'intesa con il Ministero della Giustizia."}
{"id": "834858", "revid": "111433", "url": "https://it.wikipedia.org/wiki?curid=834858", "title": "Cocalo", "text": "Nella mitologia greca, Cocalo (\u039a\u03ce\u03ba\u03b1\u03bb\u03bf\u03c2 in greco antico) era il nome di un re sicano la cui roccaforte si trovava a Camico, localit\u00e0 variamente identificata con alcuni siti archeologici della Sicania.\nMito.\nCocalo \u00e8 ricordato per aver dato rifugio a Dedalo quando fugg\u00ec insieme al suo figlio Icaro dal labirinto di Minosse. Il re di Creta allora and\u00f2 alla sua ricerca infuriato della fuga. Sapendo della sua abilit\u00e0 inventoria Minosse andava in giro chiedendo di risolvergli un enigma, dove si chiedeva di passare un filo in una spirale di una conchiglia. Nessuno vi era riuscito e solo Cocalo chiedendo aiuto al suo amico aveva la soluzione: grazie all'aiuto di una formica il filo era riuscito a passare tranquillamente. Minosse intu\u00ec immediatamente che vi era lo zampino di Dedalo. Allora Cocalo, disperato, decise di uccidere lo stesso re per salvare l'ospite, tramite le figlie che, con la scusa di un bagno che sarebbe servito ad avere l'eterna giovinezza, gli tolsero la vita.\nLa morte di Minosse viene raccontata in diversi modi, durante il bagno o con l'acqua calda o con la pece bollente.\nSofocle scrisse una tragedia che raccontava della vicenda."}
{"id": "834861", "revid": "33689", "url": "https://it.wikipedia.org/wiki?curid=834861", "title": "Rovescino", "text": ""}
{"id": "834887", "revid": "36426", "url": "https://it.wikipedia.org/wiki?curid=834887", "title": "Laringotracheite infettiva", "text": "La Laringotracheite infettiva (acronimo ILT) \u00e8 una malattia delle vie aeree superiori di alcune specie volatili di allevamento sostenuta da Herpesvirus.\nEpidemiologia e storia.\nQuesta patologia \u00e8 stata descritta per la prima volta nel 1927, in Italia \u00e8 stata segnalata per la prima volta nel 1965, e successivamente nel 1980.\nSono maggiormente interessati il pollo e il fagiano, ma colpisce anche il tacchino, tutte le fasce di et\u00e0 possono essere colpite, ma la sintomatologia classica si manifesta in adulti e animali in accrescimento.\nEziologia.\nL'agente eziologico \u00e8 un virus della famiglia Herpesviridae, sottofamiglia Herpesvirinae, denominato Galli HV 1, a DNA con envelope, del quale esiste un unico sierotipo con ceppi a diversa virulenza, resistente alle basse temperature ma sensibile a disinfettanti e alte temperature.\nLa trasmissione \u00e8 di tipo aerogeno: il virus espulso con le secrezioni sotto forma di aerosol nell'aria penetra le mucose della congiuntiva e della trachea.\nPatogenesi.\nL'Herpesvirus penetra nelle cellule delle mucose respiratorie e della congiuntiva tramite recettori specifici, replica il DNA nel nucleo, libera il capside nel citoplasma e il virione completo esce prendendo l'envelope dalla membrana cellulare.\nIl virus si localizza esclusivamente a livello di mucose, non da viremia n\u00e9 trasmissione verticale tramite l'uovo, tuttavia come molti Herpesvirus pu\u00f2 risalire le vie neuronali e localizzarsi in un ganglio trigeminale dove integra il proprio DNA a quello delle cellule, rimanendo latente, salvo poi riapparire in caso di situazioni stressanti, quali l'ovodeposizione. In questo caso l'animale portatore non manifesta pi\u00f9 sintomatologia ma libera il virus infettante nell'ambiente.\nComplicanze.\nLa laringotracheite pu\u00f2 facilmente aprire la strada ad infezioni batteriche secondarie, anche da flora normalmente non patogena.\nAnatomia patologica.\nRilievi di:\nMacro:\nMicro:\nClinica.\nA seconda del ceppo e della condizione immunitaria dell'allevamento, si distingue una forma grave (con morbilit\u00e0 alta fino al 95-100%) e una forma lieve (a morbilit\u00e0 molto bassa).\nDiagnosi differenziale.\nNella forma grave \u00e8 patognomonico il rilievo di sangue nel muco espettorato.\nLa forma lieve, invece, \u00e8 clinicamente indistinguibile da altre forme respiratorie: Malattia di Newcastle, Influenza aviaria,ecc.\nTrattamento.\nInesistente o economicamente non sostenibile.\nPrognosi.\nNella forma grave la mortalit\u00e0 si attesta generalmente sul 10-20% ma pu\u00f2 arrivare a punte del 70%.\nLa forma lieve decorre con mortalit\u00e0 del 1-2%.\nPostumi e Follow up.\nL'animale colpito che supera la malattia diventa portatore asintomatico per il predetto meccanismo di integrazione del genoma virale con quello animale.\nPrevenzione.\nLa forma migliore di combattere la malattia\n\u00c8 disponibile un vaccino vivo attenuato che per\u00f2 sembra presentare il pericolo di rivirulentazione, somministrabile individualmente o di gruppo. Per i broiler \u00e8 indicata la somministrazione a 3-4 settimane di vita, mentre per le galline ovaiole a 4-6 settimane."}
{"id": "834901", "revid": "1305772", "url": "https://it.wikipedia.org/wiki?curid=834901", "title": "Il geografo", "text": ""}
{"id": "834902", "revid": "3732", "url": "https://it.wikipedia.org/wiki?curid=834902", "title": "Ted Nelson", "text": "A lui si deve, nel 1963, la coniazione del termine \"ipertesto\", che avrebbe fatto la sua prima comparsa in una pubblicazione nel 1965.\nGli si attribuisce anche il primo utilizzo delle parole \"ipermedia\", \"docuverso\", \"transclusione\", \"virtualit\u00e0\", \"interconnettibilit\u00e0\" e \"teledildonico\". Il suo impegno principale \u00e8 da sempre rivolto all'accessibilit\u00e0 dei computer per gli utenti comuni. \nBiografia.\nFiglio del regista televisivo e cinematografico Ralph Nelson, vincitore del Premio Emmy, e di Celeste Holm, attrice vincitrice di un Premio Oscar, Ted Nelson \u00e8 di origini norvegesi. I genitori divorziarono quando Ted aveva solo due anni. Crebbe con i nonni materni; frequent\u00f2 le scuole a New York.\nNel 1959 consegu\u00ec la laurea triennale in filosofia allo Swarthmore College, seguita nel 1963 dalla laurea specialistica in sociologia all'Universit\u00e0 Harvard. Ad Harvard ebbe come docenti: Jerome Bruner, psicologo d'impostazione cognitivista; George Homans, fondatore della sociologia comportamentale e della teoria dell'interscambio sociale (\"Social exchange theory\"); David McClelland, psicologo sociale, noto per la sua teoria dei bisogni.\nNel 1960 Nelson elabor\u00f2 il progetto Xanadu, che contiene \"in nuce\" l'idea di ipertesto informatico, cio\u00e8 della possibilit\u00e0 di collegare tra loro diversi documenti elettronici aventi caratteristiche comuni. Il progetto comprendeva anche la creazione di un'interfaccia utente semplice da usare. Nelson tratt\u00f2 di Xanadu in due opere: \"Computer Lib/Dream Machines\" (1974) e \"Literary Machines\" (1981):\nNel 1995 il giornalista Gary Wolf ha scritto un racconto fintamente apologetico, \"The Curse of Xanadu\", pubblicato sulla rivista \u00abWired\u00bb, che narra di Nelson e del suo progetto definendolo \"la pi\u00f9 lunga vicenda di vaporware nella storia dell'industria informatica\". Nelson non ha gradito l'articolo ed ha espresso la sua riprovazione sul proprio sito web, definendo Wolf uno \"sciacallo spietato\" e minacciandolo di querela. Nelson sostiene che, in verit\u00e0, alcuni aspetti della sua visione sono stati soddisfatti dall'invenzione di Tim Berners-Lee, il World Wide Web. Tuttavia afferma di aborrire sia il World Wide Web sia l'XML che tutti i \"linguaggi di markup embedded\", considerando l'invenzione di Berners-Lee una grossolana semplificazione della sua opera:\nL'idea che Nelson difendeva era diversa: concepire il computer e la rete in generale come forme di libert\u00e0; di conseguenza solo una visione dinamica della testualit\u00e0 avrebbe potuto permettere la realizzazione del suo progetto. Nella sua formulazione originale, espressa nel saggio \"A File Structure for the Complex, the Changing, and the Indeterminate\" (\"Una struttura di archivio per l'insieme, per il cambiamento e per l'indeterminato\", 1965), il sistema che punta a realizzare Ted Nelson deve essere in grado di riprodurre la complessit\u00e0, la velocit\u00e0 e soprattutto l'imprevedibilit\u00e0 del ragionamento umano, con la sua particolare caratteristica di creare analogie e operare secondo collegamenti. L'utilizzo del computer non dev'essere finalizzato alla realizzazione di un documento stampato. \nNel suo articolo \"As We Will Think\" (1972), una risposta al famoso \"As We May Think\" di Vannevar Bush (1945), Nelson afferma in proposito \"[...] scrivere \u00e8 un processo che trasforma l'albero del pensiero in uno steccato.\"\nNel 2002 Nelson ha conseguito un dottorato di ricerca in semiotica dei nuovi media e usabilit\u00e0 presso la Keio University (Giappone).\nNel 2004 \u00e8 stato nominato ricercatore al Wadham College di Oxford ed \u00e8 stato professore associato all'Oxford Internet Institute, dove attualmente sta conducendo le sue ricerche. Nelson sta lavorando su una nuova struttura informatica, ZigZag, descritto sul sito web del progetto Xanadu, che ospita anche due versioni del codice Xanadu. \u00c8 professore onorario ad Oxford.\nCitazioni.\nTed Nelson ha dichiarato di seguire questo motto:\nTed Nelson sostiene quattro massime:\nQuesta citazione proviene dall'articolo, gi\u00e0 citato, di Gary Wolf, apparso sulla rivista \u00abWired\u00bb (\"The Curse of Xanadu\", giugno 1995).\nOpere.\nDopo il 1974, Ted Nelson ha pubblicato la maggiore parte delle sue opere con \u00abMindful Press\u00bb, la sua casa editrice personale:"}
{"id": "834903", "revid": "122944016", "url": "https://it.wikipedia.org/wiki?curid=834903", "title": "Sarpedonte (figlio di Laodamia)", "text": "Sarpedonte () \u00e8 nella mitologia greca il nome di un semidio alleato di Troia durante la famosa guerra della mitologia greca: era figlio di Zeus e di Laodamia, a sua volta figlia di Bellerofonte e sorella di Isandro e Ippoloco.\nIl mito.\nNascita e infanzia.\nAncora giovane, Laodamia fu amata da Zeus, e da lui gener\u00f2 un figlio, il piccolo Sarpedonte. Gli zii del bambino, Isandro e Ippoloco, quando egli era ancora un bambino stabilirono di disputare una gara per vedere chi di loro sarebbe salito al trono. Insieme proposero di appendere al petto di un bambino un anello d'oro e di scoccare una freccia attraverso quel difficile bersaglio. Sorse tuttavia una lite a proposito del bambino da utilizzare come vittima; ciascuno di loro infatti reclam\u00f2 il figlio dell'altro.\nPer impedire una lotta fratricida, Laodamia intervenne, offrendosi di legare al collo del figlio Sarpedonte il fatidico anello. Di fronte a questo gesto di puro coraggio, i due fratelli rinunciarono alle loro pretese e affidarono il regno a Sarpedonte, il quale, cresciuto, regn\u00f2 sul suo popolo associando poi al trono il giovane cugino Glauco, figlio di Ippoloco.\nNella guerra di Troia.\nQuando Paride, figlio di Priamo, rap\u00ec da Sparta la regina Elena, moglie di Menelao e sorellastra di Sarpedonte, provocando una dichiarazione di guerra da parte di Agamennone e di tutti i capi Achei, il figlio di Zeus, pur avanti negli anni, abbandon\u00f2 la moglie e il figlio ancora neonato nella sua terra per accorrere in aiuto dei Troiani. Egli part\u00ec insieme al figlio illegittimo Antifate (avuto da una schiava), ai due fratellastri Claro e Temone (figli di Laodamia e di un mortale non noto) e a Glauco (che gli fu sempre fedelissimo compagno) con grandi truppe di guerrieri della Licia, provenienti dall'intera regione dell'Asia Minore.\nCombattimento contro Tlepolemo.\nNel bel mezzo della battaglia, quando Pandaro venne ucciso ed Enea fu colpito gravemente da Diomede, Sarpedonte avanz\u00f2 verso Ettore e lo rimprover\u00f2 aspramente per il suo comportamento privo di ferocia e foga nei confronti dei nemici; le sue parole provocatorie irritarono particolarmente l'eroe troiano, il quale torn\u00f2 in battaglia e continu\u00f2 a fare vittime. Ad un certo punto Tlepolemo, il valoroso guerriero acheo, figlio di Eracle, quasi spinto dalla Moira, si apprest\u00f2 a raggiungere Sarpedonte e lo oltraggi\u00f2, criticandolo per la sua vigliaccheria e il timore della battaglia.\nFurente, Sarpedonte replic\u00f2 duramente in risposta. Poi scagli\u00f2 l'asta di frassino contro di lui, nello stesso momento in cui Tlepolemo ricambiava il colpo. Sarpedonte colse il nemico in pieno collo, coprendogli gli occhi con la morte tenebrosa; l'asta scagliata da Tlepolemo non fu comunque vana, ma colp\u00ec l'avversario alla coscia, penetrando fino all'osso, tanto che la Moira pass\u00f2 davanti al giovane eroe, ma venne subito allontanata dal padre Zeus, che molto teneva alla vita del figlio.\nQuando i compagni di Sarpedonte videro il loro comandante caduto e ferito gravemente, accorsero e lo condussero fuori dalla battaglia per farlo riprendere.\nSarpedonte, accortosi ben presto che molti dei suoi uomini cadevano uccisi per mano di Ulisse, invoc\u00f2 Ettore, chiedendo al colmo delle lacrime il suo aiuto; ma l'eroe troiano rifiut\u00f2 duramente, scavalcando il suo corpo e procedendo nei combattimenti. Ben presto il capo licio venne portato in salvo dai compagni e disteso sotto la sacra quercia del padre; qui, il fedele amico Pelagonte gli trasse fuori l'arma e, grazie al soffio di Borea, egli pot\u00e9 riacquistare i sensi.\nPartecip\u00f2 allo scontro presso le navi, dove brill\u00f2 per coraggio ed eroicit\u00e0. Protetto dal padre Zeus, incit\u00f2 i guerrieri lici a superare le mura di cinta greche e uccidendo il guerriero greco Alcmaone, figlio di Testore, mentre cercava di fermarlo ad ogni costo. Infine riusc\u00ec addirittura a respingere, senza uccidere, Aiace Telamonio e suo fratello Teucro. Insieme agli altri comandanti troiani port\u00f2 soccorso ad Ettore ferito a causa di un macigno.\nContro l'accampamento acheo.\nNonostante i presagi e le condizioni fossero perlopi\u00f9 sfavorevoli ai Troiani, Ettore cont\u00f2 solo sul suo valore in battaglia e sulla paura che incuteva nei nemici e stabil\u00ec di attaccare direttamente l'accampamento acheo, per giungere sino alle loro navi. Il suo consigliere Polidamante lo convinse ad essere pi\u00f9 cauto nelle sue mosse, invitandolo a dividere in gruppi l'esercito e a posizionarne ciascuno di fronte alle varie porte della muraglia.\nL'eroe troiano ascolt\u00f2 il saggio consiglio dell'amico e impart\u00ec a ciascun capitano troiano l'ordine di organizzare un proprio gruppo.\nLa morte.\nAffront\u00f2 Patroclo, che indossava le armi d'Achille, ma riusc\u00ec soltanto a uccidere Pedaso (l'unico cavallo mortale del Pelide) e finendo per\u00f2 egli stesso trafitto dalla lancia dell'eroe greco. Quando i greci iniziarono ad infierire sul corpo senza vita, intervenne Zeus che invi\u00f2 Ipno (il Sonno) e Tanato (la Morte), i quali lo portarono in Licia dove ricevette gli onori funebri, come era stato stabilito dagli dei.\nApprofondimenti.\nGuerrieri lici giunti a Troia.\nL'elenco seguente nomina i pi\u00f9 importanti guerrieri lici che accompagnarono Sarpedonte alla guerra di Troia.\nAtimnio e Maride erano i due giovani figli di Amisodaro, il custode della Chimera, che era stata uccisa da Bellerofonte, avo di Sarpedone.\nVittime di Sarpedonte.\nL'elenco seguente fa menzione dei guerrieri achei che Sarpedonte uccise lottando contro gli Achei: secondo Gaio Giulio Igino, egli uccise due guerrieri, ma le versioni riguardo a ci\u00f2 sono piuttosto contrastanti.\nCulto.\nNella Licia il suo nome era oggetto di culto eroico, a suo nome furono fondate diverse citt\u00e0 del tempo a conferma dell'importanza che avesse il suo nome (o quello degli omonimi).\nSarpedonte nell'Eneide.\nVirgilio ricorda varie volte Sarpedonte nell'Eneide: nel libro I Enea, evocando i grandi morti di Troia, lo definisce \"grande\" (\"ingens\", v.100); nel IX libro \u00e8 descritta la morte del figlio illegittimo Antifate, ucciso da Turno nel corso della guerra tra troiani e italici (v. 697); nel X libro, Giove rievoca con commozione ad Alcide (Ercole) la morte del proprio figlio Sarpedonte \"Troiae sub moenibus altis\", come altri figli di d\u00e8i (vv. 469-471); nel XII, Turno uccide in combattimento anche i due fratellastri del re licio, Claro e Temone."}
{"id": "834920", "revid": "136840", "url": "https://it.wikipedia.org/wiki?curid=834920", "title": "Addio mia amata", "text": ""}
{"id": "834925", "revid": "30274", "url": "https://it.wikipedia.org/wiki?curid=834925", "title": "Nimbo", "text": ""}
{"id": "834930", "revid": "1060", "url": "https://it.wikipedia.org/wiki?curid=834930", "title": "Confessioni di fede", "text": ""}
{"id": "834934", "revid": "48479", "url": "https://it.wikipedia.org/wiki?curid=834934", "title": "Catari", "text": ""}
{"id": "834936", "revid": "1632387", "url": "https://it.wikipedia.org/wiki?curid=834936", "title": "Diomede di Tarso", "text": "Medico, sub\u00ec il martirio in quanto cristiano, \u00e8 venerato come santo dalla Chiesa cattolica e dalle Chiese orientali.\nBiografia.\nNato a Tarso, era un medico che esercit\u00f2 lungo tempo a Costantinopoli. Era un cristiano zelante e fu arrestato e decapitato sotto Diocleziano a Nicea.\nUna fonte afferma: \nCulto.\nPer alcuni sinassari bizantini e per gli antichi martirologi la sua festa era il 9 giugno.\nNel Martirologio Romano \u00e8 ricordato invece il 16 agosto: \n\u00c8 raffigurato in un raro affresco nel monastero ortodosso serbo di Hilandar.\nLe isole Diomede derivano il loro nome da questo santo: infatti, Vitus Bering avvist\u00f2 queste isole il 16 agosto 1728, il giorno in cui la Chiesa ortodossa russa celebra la memoria di san Diomede."}
{"id": "834937", "revid": "48479", "url": "https://it.wikipedia.org/wiki?curid=834937", "title": "Albigesismo", "text": ""}
{"id": "834938", "revid": "6923", "url": "https://it.wikipedia.org/wiki?curid=834938", "title": "Chiesa evangelica valdese", "text": "La Chiesa evangelica valdese \u00e8 una chiesa cristiana riformata di tradizione valdese, con un'organizzazione di tipo presbiteriano, presente da circa otto secoli in Italia. \u00c8 membro della Federazione delle Chiese evangeliche in Italia, dell'Alleanza mondiale delle Chiese riformate, della World Communion of Reformed Churches e del Consiglio ecumenico delle Chiese. Nel 1975 si \u00e8 unita alla Chiesa metodista italiana, dando vita all'Unione delle Chiese metodiste e valdesi.\nHa una popolazione complessiva, al 31 dicembre 2010, di 25.693 fedeli in Italia (gran parte dei quali nelle valli valdesi) e in alcune comunit\u00e0 di lingua italiana nelle maggiori citt\u00e0 della Svizzera e circa 13.000 in Argentina e Uruguay.\nStoria recente.\nLa Chiesa Valdese nacque a Lione nel XII secolo con gli insegnamenti di Valdo di Lione (Lione, 1140\u00a0\u2013 1206 circa) come risposta alla corruzione dell'epoca della Chiesa di Roma. Presenti in Italia dal XIII secolo, per secoli i valdesi furono oggetto di dure persecuzioni. Tra queste, particolarmente cruente furono quelle del XVII secolo nelle valli Valdesi del Piemonte: le Pasque piemontesi del 1655, e le persecuzioni del 1686, sfociate nell'esilio e nel successivo Glorioso rimpatrio. Il 17 Febbraio 1848, con le Lettere patenti, il Re Carlo Alberto concesse i diritti civili ai valdesi. Da allora la Chiesa valdese si \u00e8 sviluppata e diffusa in tutta la penisola italiana.\nDurante l'occupazione nazista dell'Italia settentrionale nella seconda guerra mondiale, i valdesi italiani furono attivi nel mettere in salvo molti ebrei, che altrimenti sarebbero stati minacciati dallo sterminio imminente, nascondendoli nella stessa val Pellice, il territorio in cui gli antenati valdesi trovarono rifugio.\nI primi insediamenti di valdesi italiani in Sudamerica sono nati nel 1856 ed oggi la Chiesa valdese del R\u00edo de La Plata (\"Iglesia valdense de Rio de La Plata\") ha 24 congregazioni e 13.000 membri divisi fra l'Uruguay e l'Argentina.\nI valdesi sono diffusi soprattutto in Piemonte, dove contano 41 chiese (120 in tutta Italia) di cui 18 nelle cosiddette valli valdesi, ed hanno il loro centro a Torre Pellice, in provincia di Torino. La citt\u00e0 di Torino ha quattro chiese valdesi. A Roma le chiese sono due: quella storica e pi\u00f9 antica di\nvia IV novembre e quella di piazza Cavour collegata alla Facolt\u00e0 valdese di teologia. Ogni anno nell'ultima settimana di agosto, i deputati delle chiese locali ed i pastori si riuniscono a Torre Pellice, per dare luogo al \"Sinodo Valdese\", massimo momento assembleare e decisionale nella vita delle chiese.\nDa ricordare l'isola linguistico-religiosa di Guardia Piemontese in Calabria, dove la popolazione, pur non professando ormai la fede riformata valdese a seguito della strage del 1561 ad opera dell'inquisizione romana, parla ancora un dialetto provenzale. Sulla piazza centrale, chiamata piazza della Strage, la porta del Sangue ricorda il triste episodio.\nNegli ultimi decenni si \u00e8 sviluppato, nonostante le comprensibili diffidenze dovute alle vicende storiche, un dialogo ecumenico con la Chiesa cattolica, il cui risultato pi\u00f9 concreto \u00e8 l'intesa sui matrimoni misti negli anni novanta. Permangono notevoli distanze anche riguardo alle questioni etiche, quali la contraccezione, l'interruzione di gravidanza, l'accanimento terapeutico e l'eutanasia.\nResta forte l'impegno politico dei valdesi, i quali hanno partecipato attivamente al Risorgimento e alla Resistenza. Esponenti della chiesa - tra i quali spesso anche pastori (come Tullio Vinay, Lino De Benetti e Domenico Maselli negli ultimi anni) - sono stati eletti al Parlamento italiano. Sono membri della Chiesa evangelica valdese due ex ministri (Valdo Spini e Paolo Ferrero), un ex presidente di regione (Riccardo Illy), un ex deputato (Domenico Maselli), un senatore (Lucio Malan), un deputato (Luigi Lacquaniti), un sindaco di citt\u00e0 capoluogo di provincia (Rosario Olivo), alcuni consiglieri regionali e l'eurodeputato Niccol\u00f2 Rinaldi.\nLaicit\u00e0 dello stato, temi etici e progressismo sociale.\nI valdesi sono sempre stati impegnati a favorire la piena laicit\u00e0 dello Stato. La chiesa valdese si \u00e8 pronunciata in senso fortemente contrario all'esposizione del crocifisso, e pi\u00f9 in generale di ogni simbolo religioso, in luoghi pubblici. Per quanto riguarda i cosiddetti \"temi etici\", i valdesi hanno favorito il dibattito su temi quali omosessualit\u00e0, aborto, testamento biologico ed eutanasia. Si \u00e8 anche detta molto favorevole ai registri per il testamento biologico, che in molte citt\u00e0 sono gestiti dalle comunit\u00e0 valdesi. Durante il sinodo del 2010, la chiesa valdese si \u00e8 espressa a favore della ricerca sulle cellule staminali.\nValdismo e omosessualit\u00e0.\nNella Chiesa valdese di oggi \u00e8 largamente prevalente un'apertura ai temi dell'omoaffettivit\u00e0. Il sinodo valdese, a larga maggioranza, ha deliberato in favore della benedizione delle coppie omosessuali. La Chiesa valdese si impegna attivamente nella lotta all'omofobia e nel supporto alle persone LGBT. Il dibattito sul tema dell'omosessualit\u00e0 avviene anche tramite la \"R.E.F.O.\" (Rete Evangelica Fede e Omosessualit\u00e0) e l'\"Associazione Fiumi d'acqua viva - Evangelici su fede e omosessualit\u00e0\".\nLa benedizione delle coppie omoaffettive \u00e8 stata approvata da un ordine del giorno del sinodo della Chiesa valdese il 26 agosto 2010 \u00ab laddove la chiesa locale abbia raggiunto un consenso maturo e rispettoso delle diverse posizioni \u00bb; l'orientamento \u00e8 stato confermato nel corso del Sinodo 2011..\nA tale posizione si oppone un gruppo minoritario di dissenzienti, radunati nell'associazione \"Sentieri Antichi Valdesi\", che si ritengono i pi\u00f9 fedeli ai principi espressi dalla confessione di fede della Chiesa valdese e considerano l'omosessualit\u00e0 una \"degenerazione\" dell'ordinamento divino ed un peccato dal quale il credente debba ravvedersi. Il diverso approccio scelto da tale gruppo minoritario ha come nocciolo teorico il letteralismo legato al richiamo delle citazioni del Levitico, approccio che contrasta con la riflessione storico, filologico ed esegetica condotta dalla Chiesa valdese unita, da un lato, alla constatazione dei risultati della scienza circa la naturalit\u00e0 dell'orientamento omosessuale e, dall'altro, al messaggio evangelico di inclusione cos\u00ec come esplicitato e vissuto da Ges\u00f9 verso tutti coloro che manifestavano, oltre alla fede, l'amore, compreso dunque l'amore omosessuale.\nNelle date attorno alla Giornata internazionale contro l'omofobia (17 maggio), la Chiesa valdese, insieme ad altre confessioni cristiane e alla Chiesa cattolica, sostiene e organizza veglie di preghiera in memoria delle vittime dell'omofobia e della transfobia.\nDottrina.\nNell'esegesi biblica, la Chiesa valdese, nelle sue espressioni oggi ufficiali, rifiuta l'approccio letteralista o fondamentalista, accostandosi piuttosto ai testi della Bibbia con il metodo storico-critico. I testi vetero- o neotestamentari vengono contestualizzati nell'ambiente storico e sociale in cui furono scritti, e interpretati alla luce di un messaggio evangelico universale e sempre valido.\nIntesa con lo Stato italiano.\nLo Stato Italiano, oltre al Concordato con la Chiesa cattolica, ha stretto intese con alcune confessioni religiose presenti nel Paese, ai sensi dell'art. 8 della Costituzione. L'Intesa con la Tavola valdese \u00e8 stata conclusa 21 febbraio 1984 e approvata con la legge 449/1984, revisione conclusa il 25 gennaio 1993 e approvata con la legge 409/1993.\nLo stemma valdese.\nLe chiese valdesi hanno oggi come stemma un candeliere con una candela accesa, attorno alla cui fiamma stanno sette stelle e la scritta \"Lux lucet in tenebris\".\nScarsi e sparsi sono gli scritti sullo stemma valdese pubblicati nel corso del tempo sui periodici valdesi e altrove: essi sono di vario tipo, dal carattere storico all'araldico, dal pastorale al poetico, dal meditativo all'esortativo.\nLa forma dell'emblema valdese ha subito non poche modificazioni, secondo l'epoca, l'estro e le intenzioni del disegnatore di turno, causando a volte dibattiti e polemiche alla vana ricerca della sua forma originale o di quella considerata pi\u00f9 acconcia.\nApparso per la prima volta nel 1640 sul frontespizio di un libro di Valerio Grosso, allora pastore a Bobbio Pellice, una trentina di anni pi\u00f9 tardi lo si trova nell'opera di Jean L\u00e9ger,\" Histoire des Vaudois des Alpes\".\nDi origine ignota, probabilmente in relazione con lo stemma dei conti di Luserna, antichi feudatari della Val Pellice. Compare per la prima volta in opere a stampa del XVII secolo. La candela o fiamma sul candeliere associata alla scritta \"in tenebris lux\" o \"lux lucet in tenebris\" \u00e8 chiaro riferimento al testo evangelico di \"Giovanni\" 1,5 dove Ges\u00f9 \u00e8 detto luce che risplende nelle tenebre.\nLe stelle sono quasi sicuramente un riferimento alla visione dell'Apocalisse (cap. 1, 16) dove Ges\u00f9 \u00e8 presentato come un sacerdote nella cui mano destra stanno sette stelle che rappresentano le chiese dell'Asia allora perseguitate.\nCon questa immagine le chiese valdesi intendevano comunicare: siamo come una lampada che regge la luce dell'Evangelo e siamo come le sette chiese perseguitate dell'Apocalisse.\nMolto probabilmente i valdesi del XVII secolo hanno tratto quest'idea dal blasone dei conti di Luserna San Giovanni, allora signori della val Pellice, che per questo si chiamava val Luserna fino al tempo della Rivoluzione francese. Si tratta di una lampada accesa, in latino appunto \"lucerna\", con una scritta anch'essa di origine biblica: \"Verbum tuum lampada pedibus meis\" (\"la tua parola \u00e8 una lampada al mio piede\"; Salmo 119, 105).\nOrganizzazione.\nLa pi\u00f9 alta autorit\u00e0 valdese \u00e8 il Sinodo, cio\u00e8 l'assemblea generale composta da 180 membri che si riunisce ogni anno partendo dalla domenica che precede l'ultimo venerdi d'agosto, e finisce allo scadere di quest'ultimo, a Torre Pellice.\nL'organo che rappresenta la Chiesa verso lo Stato e le altre organizzazioni ecumeniche \u00e8 la Tavola Valdese, composta da 7 membri e presieduta dal moderatore. Le cariche hanno una durata limitata a 7 anni.\nL'attuale moderatora \u00e8 la diacona Alessandra Trotta, in carica dal 2019, subentrata al pastore Eugenio Bernardini."}
{"id": "834941", "revid": "53588", "url": "https://it.wikipedia.org/wiki?curid=834941", "title": "Credo degli apostoli", "text": ""}
{"id": "834951", "revid": "228587", "url": "https://it.wikipedia.org/wiki?curid=834951", "title": "Simbolo di fede", "text": ""}
{"id": "834962", "revid": "228587", "url": "https://it.wikipedia.org/wiki?curid=834962", "title": "Simbolo della fede", "text": ""}
{"id": "834963", "revid": "1305772", "url": "https://it.wikipedia.org/wiki?curid=834963", "title": "La lettera d'amore", "text": ""}
{"id": "834968", "revid": "1186766", "url": "https://it.wikipedia.org/wiki?curid=834968", "title": "Citt\u00e0 dell'Oman", "text": "Lista di citt\u00e0 del Sultanato dell'Oman ordinate per popolazione:"}
{"id": "834969", "revid": "110157", "url": "https://it.wikipedia.org/wiki?curid=834969", "title": "Citocromo c perossidasi", "text": "La Citocromo \"c\" perossidasi, o CCP, \u00e8 un enzima, appartenente alla classe delle ossidoreduttasi. che contiene eme solubile in acqua. Fa parte della famiglia delle perossidasi che prende equivalenti riducenti dal citocromo \"c\" e riduce il perossido di idrogeno in acqua:\nLa Citocromo \"c\" perossidasi pu\u00f2 reagire anche con idroperossidi diversi dal perossido di idrogeno ma la velocit\u00e0 di reazione \u00e8 molto minore che con il perossido di idrogeno.\nFu isolato per la prima volta nel lievito da R. A. Altschul, Abrams, e Hogness nel 1940, bench\u00e9 non alla purezza. La prima preparazione purificata di lievito CCP si deve a Takashi Yonetani e la sua preparazione mediante cromatografia a scambio ionico nei primi anni Sessanta. La struttura ai raggi X fu opera di Thomas Poulos nei tardi anni '70.\nL'enzima del lievito \u00e8 un monomero di peso molecolare 34,000, contenente 293 amminoacidi, e contiene anche un singolo legame eme \"b\" non covalente. \nStranamente per le proteine, questo enzima cristallizza quando sottoposto a dialisi con acqua distillata. Ancora, l'enzima si purifica come conseguenza della cristallizzazione, facendo cicli di cristallizzazione un effettivo passo per la purificazione finale.\nSimilmente alla catalasi, la reazione del citocromo \"c\" perossidasi si sviluppa in tre passaggi, formando dapprima un composto I del CCP e poi un composto II del CCP:\nCCP a riposo ha un eme ferrico e dopo l'aggiunta di due equivalenti ossidanti da un idroperossido, diviene un enzima con stato formale di ossidazione V. Comunque, sia basse temperature, misuramenti a suscettibilit\u00e0 magnetica e la spettroscopia M\u00f6ssbauer mostrano che il ferro nel composto I del CCP \u00e8 un ferro +4 ferrile, e non in stato di ossidazione V. L'altra caratteristica saliente del composto I del CCP \u00e8 un longevo radicale libero, la cui presenza suggerisce una specie diversa dai radicali liberi di porfirina di altri composti I di perossidasi. Inizialmente era riconosciuto essere un radicale libero organico, con il grosso dell'evidenza che lo legava alla catena laterale del residuo di triptofano (Trp-191).\nDiversamente da molte perossidasi, il composto I del CCP \u00e8 abbastanza longevo, decadendo in composto II di CCP con una vita media a temperatura ambiente che va da 40 minuti a un paio d'ore."}
{"id": "834983", "revid": "47767", "url": "https://it.wikipedia.org/wiki?curid=834983", "title": "Diomede (nome)", "text": "Origine e diffusione.\nL'etimologia del nome \u00e8 greca, ma le interpretazioni sono diverse. Il primo elemento \u00e8 certamente \u0394\u03b9\u03bf\u03c2 (\"Dios\"), genitivo di Zeus, quindi \"di Zeus\" (da cui anche i nomi Diocle, Dioscoro, Diodoro e Diogene), mentre sul secondo le fonti sono discordi riconducendolo ai seguenti termini:\n\u00c8 un nome di tradizione classica, portato da pi\u00f9 figure della mitologia greca, fra le quali spiccano soprattutto Diomede, figlio di Tideo e di Deipile, che combatt\u00e9 con Ulisse nella Guerra di Troia e fond\u00f2 poi la citt\u00e0 di Brindisi, e Diomede, figlio di Ares e di Cirene, proprietario delle cavalle che Eracle uccise durante una delle sue dodici fatiche.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "834984", "revid": "1305772", "url": "https://it.wikipedia.org/wiki?curid=834984", "title": "Lares (Porto Rico)", "text": "Lares \u00e8 una citt\u00e0 di Porto Rico situata nella regione centro-occidentale dell'isola. L'area comunale confina a nord con Quebradillas, Camuy e Hatillo, a est con Utuado e Adjuntas, a sud con Yauco e Maricao e a ovest con Las Mar\u00edas e San Sebasti\u00e1n. Il comune, che fu fondato nel 1827, oggi conta una popolazione di quasi 33.000 abitanti ed \u00e8 suddiviso in 11 circoscrizioni (\"barrios\")."}
{"id": "834987", "revid": "110157", "url": "https://it.wikipedia.org/wiki?curid=834987", "title": "Lessebo (comune)", "text": "Lessebo \u00e8 un comune svedese, situato nella contea di Kronoberg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "834991", "revid": "1543377", "url": "https://it.wikipedia.org/wiki?curid=834991", "title": "Monte Lov\u0107en", "text": "Il Monte Lov\u0107en (1.749 - in serbo cirillico \"\u041b\u043e\u0432\u045b\u0435\u043d\"), a volte indicato in italiano come \"Monte Leone\", \u00e8 una montagna del Montenegro sud-occidentale. L'area centrale e pi\u00f9 elevata del massiccio costituisce uno dei quattro parchi nazionali del Montenegro.\nIl Monte Lov\u0107en si innalza nell'entroterra montenegrino, a poca distanza delle Bocche di Cattaro (\"Boka Kotorska\") e dal Mar Adriatico. Il massiccio montuoso presenta due picchi distinti, \"\u0160tirovnik\" (1.749\u00a0m s.l.m.) e \"Jezerski vrh\" (1.657\u00a0m).\nI pendii della montagna si presentano aspri, sassosi e caratterizzati da numerose fessure, cavit\u00e0 e profonde depressioni. Trovandosi a cavallo tra due ambienti naturali diversi, la costa adriatica e il montagnoso entroterra montenegrino, il Monte Lov\u0107en presenta un clima particolare, influenzato sia dai miti influssi della costa sia dal carattere pi\u00f9 rigido del clima interno.\nDalla sommit\u00e0 del monte si possono osservare le Bocche di Cattaro, il Mar Adriatico, il lago di Scutari e il massiccio del monte Durmitor. Secondo alcuni nelle giornate di sole si pu\u00f2 anche scorgere, al di l\u00e0 dell'Adriatico, l'Italia e viceversa.\nIl Parco nazionale.\nIl parco nazionale del Monte Lov\u0107en \u00e8 stato costituito nel 1954 ed ha un'estensione di 62,2\u00a0km\u00b2. L'area protetta presenta 1158 specie vegetali, delle quali 4 sono endemiche.\nOltre alle bellezze naturali, il Monte Lov\u0107en \u00e8 particolarmente importante per il patrimonio culturale incluso nei suoi confini.\nIl territorio del massiccio si caratterizza per numerose costruzioni tradizionali inserite in un pregiato ambiente naturale, come i \"katuni\", le capanne estive dei pastori-guerrieri montenegrini.\nLa storica strada a serpentine, famosa per la bellezza dei panorami (in particolare sulle Bocche di Cattaro), che da Cattaro risale i versanti del monte Lov\u0107en \u00e8 costituita da una lunga serie di tornanti, complessivamente 32. Dentro il parco nazionale si trova inoltre il villaggio di Njegu\u0161i, con la casa natale dell'antica famiglia reale montenegrina, i Petrovi\u0107-Njego\u0161. Questo nucleo abitativo conserva i caratteri tradizionali dell'architettura montenegrina, in particolare le antiche abitazioni in pietra.\nSulla sommit\u00e0 del \"Jezerski vrh\" \u00e8 stato edificato il mausoleo del poeta e principe vescovo (\"vladika\") Petar II Petrovi\u0107-Njego\u0161 (1813-1851), una delle figure pi\u00f9 importanti della storia e della cultura montenegrina. Alla sua morte, Petar venne sepolto per sua volont\u00e0 in una piccola cappella sulla sommit\u00e0 del Monte Lov\u0107en, nel luogo dove tra il 1951 (a cent'anni della sua scomparsa) e il 1974 venne costruito l'imponente mausoleo in granito, una sorta di \"sacro altare\" per i Montenegrini.\nPer queste ragioni, il Monte Lov\u0107en rappresenta uno dei simboli della nazione montenegrina."}
{"id": "834993", "revid": "767487", "url": "https://it.wikipedia.org/wiki?curid=834993", "title": "Tetramero", "text": "Con il termine tetramero si indica in chimica un oligomero costituito da 4 sottounit\u00e0, ovvero 4 monomeri.\nSoprattutto nel caso dei tetrameri proteici, esso si assembla tipicamente a partire da 2 dimeri, come nel caso dell'emoglobina, che \u00e8 costituita da due dimeri identici, composti da una catena \u03b1 e una \u03b2.\nIn caso i quattro monomeri siano identici tra di loro, la molecola si definisce omotetramero."}
{"id": "835001", "revid": "123177052", "url": "https://it.wikipedia.org/wiki?curid=835001", "title": "Regioni degli Stati Uniti d'America", "text": "Le regioni degli Stati Uniti d'America sono l'articolazione della suddivisione degli Stati Uniti d'America che legano aspetti geografici ad aspetti storico-culturali.\nQueste suddivisioni hanno valore solo a fine statistico e comunque sono arbitrarie e dunque possono variare a seconda della fonte. \nDi seguito si espone la suddivisione in regioni proposta dall'istituto ufficiale di statistica americano, lo United States Census Bureau.\nGeneralit\u00e0.\nRegioni secondo lo United States Census Bureau.\nDivisioni regionali utilizzate dallo United States Census Bureau\nRegioni intrastatali.\nOltre alle regioni sovrastatali (\"interstate regions\"), esiste un gran numero di regioni, individuate all'interno di ciascuno Stato (\"intrastate regions\"). Di seguito se ne d\u00e0 un elenco.\nTennessee.\nGrandi Divisioni\nDivisioni geografiche"}
{"id": "835005", "revid": "12245", "url": "https://it.wikipedia.org/wiki?curid=835005", "title": "Lov\u0107en", "text": ""}
{"id": "835007", "revid": "12245", "url": "https://it.wikipedia.org/wiki?curid=835007", "title": "Lovcen", "text": ""}
{"id": "835008", "revid": "6923", "url": "https://it.wikipedia.org/wiki?curid=835008", "title": "Osvaldo I di Zurlauben", "text": "In Italia partecip\u00f2 alle battaglie di Novara, Marignano, Ravenna e Pavia. Dopo la battaglia di Marignano, pass\u00f2 al servizio di Francesco I di Francia.\nNel 1531 era generale maggiore delle truppe del Canton Zugo. Partecip\u00f2 e contribu\u00ec notevolmente nella battaglia che i cantoni cattolici vinser\u00f2 a Zugo contro Zwingli che vi fu ucciso."}
{"id": "835011", "revid": "767487", "url": "https://it.wikipedia.org/wiki?curid=835011", "title": "Diomede il Giovane", "text": "Vita.\nSarebbe stato educato dal vescovo san Trifillio. \nQuando Cipro fu attaccata dai Saraceni, con il solo segno della croce sarebbe riuscito a fermarli e convertirli.\nMor\u00ec in data 28 ottobre, giorno in cui \u00e8 festeggiato."}
{"id": "835018", "revid": "33689", "url": "https://it.wikipedia.org/wiki?curid=835018", "title": "Urbano (usurpatore romano)", "text": "Alcuni storici ne ritengono dubbia l'esistenza."}
{"id": "835020", "revid": "52953", "url": "https://it.wikipedia.org/wiki?curid=835020", "title": "Swamp rock", "text": "Swamp rock \u00e8 un termine coniato alla fine degli anni '60 originariamente per definire lo stile di Roots rock \ndel gruppo rock Creedence Clearwater Revival.\nPur essendo californiani, i Creedence Clearwater Revival si ispiravano tra l'altro alle sonorit\u00e0 del cosiddetto \n\"swamp pop\" della Louisiana, ottenendo un grande successo con una cover del celebre successo anni '50 di\nDale Hawkins, \"Suzie Q\".\nIl termine in seguito \u00e8 stato associato ad artisti d'ispirazione \"roots\" come Tony Joe White e altri musicisti come Larry Jon Wilson, Jim Dickinson, Travis Wammack, J.J. Cale, Bobbie Gentry, e pi\u00f9 recentemente i Deadboy and the Elephantmen."}
{"id": "835021", "revid": "102832", "url": "https://it.wikipedia.org/wiki?curid=835021", "title": "Struzzo dell'Arabia", "text": ""}
{"id": "835025", "revid": "1043", "url": "https://it.wikipedia.org/wiki?curid=835025", "title": "Nuovo Partito Progressista di Porto Rico", "text": ""}
{"id": "835027", "revid": "1305772", "url": "https://it.wikipedia.org/wiki?curid=835027", "title": "The Ultimate Sin", "text": "The Ultimate Sin \u00e8 il quarto album in studio di Ozzy Osbourne, datato 1986, ed ha venduto oltre 3\u00a0000\u00a0000 di copie in tutto il mondo.\nDescrizione.\nSiamo nella met\u00e0 degli anni ottanta, questo fu un periodo molto prolifico per i vari generi di heavy metal, come l'heavy metal classico, il thrash metal e soprattutto l'hair metal, il quale riscosse alte vendite, superiori agli altri due generi menzionati. Quest'ultimo influenz\u00f2 molto la musica di Ozzy e nel 1986 esce il disco in questione, \"The Ultimate Sin\". La band presenta nuovi arrivi, il batterista Randy Castillo (ex collaboratore di Lita Ford), il bassista Phil Soussan e il tastierista Mike Moran. Come gi\u00e0 detto, l'hair metal di M\u00f6tley Cr\u00fce e Ratt (in questi ultimi suon\u00f2 il chitarrista di Ozzy, Jake E. Lee) port\u00f2 cambiamenti nel sound del gruppo e anche il \"look\" dei componenti (osservabile nel booklet del disco) riecheggia lo stile di questo genere. \"The Ultimate Sin\" ebbe varie critiche dai fan storici di Osbourne, proprio a causa di questa svolta e venne ripreso anche Lee, a causa del suo marcato stile glam che influ\u00ec molto sulla composizione dell'album. Ciononostante, le vendite ricompensarono il lavoro del gruppo, tanto da ricevere due dischi di platino negli Stati Uniti e il singolo \"Shot in the Dark\" balz\u00f2 in vetta alle classifiche statunitensi. Anch'esso (come \"Diary of a Madman\") fu oggetto di vari screzi per mancati diritti d'autore. Il bassista Bob Daisley compare ancora nei crediti dei brani (riconosciutigli dopo varie battaglie legali contro Ozzy e la moglie Sharon) e anche Phil Soussan reclam\u00f2 mancati copyright nei suoi confronti. Infine, gli venne riconosciuta solamente \"Shot in the Dark\", scritta assieme a Osbourne."}
{"id": "835039", "revid": "508036", "url": "https://it.wikipedia.org/wiki?curid=835039", "title": "Pasquale Bruno", "text": " Tra le sue vittorie figurano la Coppa UEFA 1989-1990, conquistata con la , e due Coppe Italia.\nPersonaggio molto discusso, era soprannominato \"O' Animale\" per la sua grinta agonistica \u2014 pi\u00f9 volte tramutatasi in violenza \u2014, caratteristica che gli fece collezionare in sedici anni di calcio italiano oltre cento ammonizioni, numerosi cartellini rossi e una cinquantina di giornate di squalifica, e per la quale era anche apprezzato dai tifosi, i quali lo incoraggiavano a interventi rudi: in questo senso, durante il periodo granata fu protagonista di un derby contro la Juventus in cui fu espulso e, successivamente, squalificato per otto giornate per il suo impeto dopo il cartellino rosso.\nBiografia.\nPasquale Bruno \u00e8 nato a San Donato di Lecce. \u00c8 sposato con Marcella e ha due figlie: Sandra e Marta. \u00c8 il suocero di Ernesto Chevant\u00f3n, legato a sua figlia Sandra.\nIl soprannome \"O' Animale\" fu coniato da Roberto Tricella, suo compagno ai tempi della , per l'omonimia con Pasquale Barra, killer pentito della camorra tra i cui appellativi c'\u00e8 proprio \"O' Nimale\", attribuitogli per la ferocia dei suoi delitti. Bruno ha svelato di non aver mai avuto un amico calciatore, nemmeno tra i suoi compagni di squadra, eccezion fatta per Ian Rush.\nHa dichiarato pi\u00f9 volte di essere diventato ricco e di aver raggiunto la notoriet\u00e0 grazie alla sua cattiveria e costruendo un personaggio su di essa, senza la quale non avrebbe mai potuto \u2014 a suo dire \u2014 giocare ad alti livelli.\nDa quando ha terminato la carriera calcistica svolge principalmente la professione di intermediario: \u00e8 socio, con Jason Ferguson, figlio di Alex, della Elite Sport Group, societ\u00e0 di procure sportive a Manchester. Inoltre ha lavorato come commentatore televisivo per TELE+ e nella stagione 2010-2011 per Dahlia TV. Dal 2020 \u00e8 spesso ospite a \"Tiki Taka - La repubblica del pallone\", programma condotto da Piero Chiambretti su Italia 1.\n\u00c8 tifoso del ed \u00e8 un appassionato di mountain bike.\nCaratteristiche tecniche.\nDifensore arcigno e non molto dotato tecnicamente, faceva del gioco duro la sua arma principale. Tuttavia, ingaggiando duelli non sempre regolari con gli attaccanti avversari, sapeva fornire ottime prestazioni come marcatore a uomo. Numerosi furono gli screzi e le liti avute con gli avversari, tra i quali Crippa, Baggio, Ruben Sosa, Vialli, Casiraghi, van Basten, R\u0103ducioiu, Maradona, Lerda.\nVeniva impiegato prevalentemente nel ruolo di terzino, oppure come stopper.\nCarriera.\nClub.\nGli esordi al Lecce.\nBruno inizia la sua carriera professionistica nel 1979 con la maglia del , nel campionato di Serie B. Il 30 marzo 1980 realizza la sua prima rete nella partita Lecce- (2-1). Con i giallorossi partecipa a quattro campionati cadetti, disputando 111 gare e realizzando 9 reti. Nel campionato 1981-1982 marca 6 gol, suo record stagionale.\nL'arrivo al Como e le prime stagioni in Serie A.\nNell'estate del 1983 passa al , con cui raggiunge il secondo posto nel campionato di Serie B e la sua prima promozione in Serie A, alla prima stagione. Tra i suoi compagni ci sono Annoni e Fusi, che ritrover\u00e0 poi negli anni 1990 al .\nIl 16 settembre 1984 il Como \u00e8 impegnato, contro i campioni d'Italia della , nella prima gara di campionato. Bruno fa il suo debutto in Serie A, accompagnato dalla prima espulsione nel massimo campionato. La partita termina 0-0. Il 13 gennaio 1985 Bruno realizza il suo primo gol in Serie A, nella partita -Como, siglando al 40' la rete del definitivo 0-2. Durante il campionato Bruno prende parte a 27 partite e il Como termina all'11\u00ba posto.\nLa stagione successiva, a campionato in corso, come allenatore subentra Rino Marchesi, che vorr\u00e0 Bruno con s\u00e9 anche alla Juventus due anni dopo. Il Como termina al 9\u00ba posto in campionato e nella Coppa Italia giunge sino alle semifinali, dove viene eliminato dalla . Dopo quattro stagioni, 109 presenze in campionato e due reti, nell'estate del 1987 lascia Como per approdare alla Juventus.\nLe vittorie alla Juventus.\nNei primi giorni di giugno del 1987 Bruno viene acquistato dalla . Con i bianconeri, causa un infortunio che gli fa saltare le prime partite, fa il suo debutto ufficiale alla terza gara di campionato, Juventus- (3-1) del 27 settembre. Al termine del campionato la Juventus sar\u00e0 sesta, mentre in Coppa Italia verr\u00e0 eliminata dai concittadini del in semifinale.\nNell'estate del 1988 la Juventus cambia allenatore e sceglie Dino Zoff, che conosce Bruno per averlo convocato da selezionatore della Nazionale olimpica nel 1987. Il terzino affermer\u00e0 che Zoff \u00e8 stata la persona da cui ha avuto i migliori insegnamenti e di avere sempre fatto tesoro dei suoi consigli.\nIl 1\u00ba marzo 1989, a Torino, si gioca l'andata dei quarti di finale della Coppa UEFA, che vede affrontarsi Juventus e ; la partita, terminata 2-0, viene sbloccata al 13' da un potente tiro di Bruno da fuori area che supera il portiere partenopeo Giuliani. Questa sar\u00e0 l'unica rete di Bruno in bianconero in 99 gare, di cui 67 di campionato. Tuttavia, nonostante il vantaggio dell'andata, la Juventus verr\u00e0 eliminata subendo un 3-0 (dopo i tempi supplementari) nella gara di ritorno al San Paolo.\nIl 28 maggio 1989 si gioca Juventus- \u2014 trentesima giornata del campionato, che i bianconeri termineranno al quarto posto \u2014 e Bruno deve marcare Roberto Baggio. Al 73' vengono espulsi entrambi, il primo per una scorrettezza mentre il pallone era lontano, il secondo per un fallo di reazione. A causa di questa lite, continuata anche negli spogliatoi, entrambi sconteranno due giornate di squalifica e proseguiranno la loro inimicizia: Baggio considerava il gioco di Bruno troppo duro, mentre secondo il difensore, il fantasista era un cascatore.\nNell'ultima stagione in bianconero Bruno vince la Coppa Italia e la Coppa UEFA. La sua ultima partita \u00e8 Fiorentina-Juventus (0-0), finale di ritorno della UEFA, disputatasi il 16 maggio 1990 al Partenio di Avellino, gara in cui viene anche espulso.\nL'affermazione al Torino.\nUna volta svincolatosi dalla Juventus, Pasquale Bruno si accorda coi concittadini del . La trattativa tra la societ\u00e0 granata e il terzino \u2014 svoltasi durante il mese di giugno e sponsorizzata dal nuovo tecnico Mondonico, gi\u00e0 suo allenatore ai tempi del Como, con il quale non mancheranno le polemiche \u2014 \u00e8 contestata da molti tifosi, il cui ostracismo deriva dal recente passato del difensore tra le file dei rivali bianconeri. Ma a distanza di pochi mesi Bruno diventer\u00e0 il loro idolo nonch\u00e9 un leader della squadra.\nEsordisce il 5 settembre 1990 nella partita di Coppa Italia -Torino (0-4). Quattro giorni dopo debutta anche in campionato, allo Stadio delle Alpi, contro la e viene espulso per una gomitata rifilata a Ruben Sosa, che \u2014 secondo quanto riportato dallo stesso Bruno \u2014 gli avrebbe sputato. Il Torino si piazzer\u00e0 al quinto posto in campionato e nel mese di giugno vincer\u00e0 la Mitropa Cup.\nIl 17 novembre 1991 si gioca la decima giornata di campionato e il Torino \u00e8 impegnato nel derby contro la Juventus. Questa partita, terminata 1-0 per i bianconeri, verr\u00e0 ricordata per l'espulsione e la reazione di Bruno che alcuni giornali definiranno \u00abisterica\u00bb. Gi\u00e0 ammonito dopo 5 minuti di gioco, Bruno rifila una gomitata a Casiraghi, inducendo l'arbitro Ceccarini a espellerlo al 16\u00ba minuto del primo tempo per somma di ammonizioni, cosa che fa perdere la testa al calciatore che tenta di aggredirlo, non riuscendoci grazie al tempestivo intervento di Lentini, aiutato poi anche da Cravero, Casagrande e altri componenti della panchina granata, i quali riescono ad accompagnare Bruno, scoppiato in lacrime, fuori dal campo. Ceccarini e i due guardalinee lasceranno lo stadio scortati dalla polizia. Per il suo comportamento verr\u00e0 squalificato inizialmente per otto giornate, poi ridotte a cinque dalla Commissione disciplinare, che accoglier\u00e0 il ricorso del Torino. Bruno, dopo l'accaduto, si giustificher\u00e0 dando la colpa all'arbitro, criticher\u00e0 i suoi compagni e Mondonico per averlo censurato e accuser\u00e0 Casiraghi di essere un provocatore.\nIl 26 febbraio 1992 si gioca al Delle Alpi il ritorno dei quarti di finale di Coppa Italia tra Torino e . Al 22\u00ba minuto di gioco, su un cross di Maldini Bruno colpisce il pallone, svirgolandolo e facendolo rimbalzare dentro la porta difesa da Marchegiani: van Basten, dopo avere subito le pressioni del difensore granata in avvio di partita, si lascia andare a un balletto irridente nei suoi confronti, danzando a gambe aperte sopra il corpo di Bruno disteso a terra; Marchegiani, nel tentativo di rincorrere l'olandese, travolge Simone, rischiando l'espulsione, mentre nell'area si accende una mischia. La terna arbitrale non segue attentamente gli sviluppi dell'episodio, che invece inducono l'allenatore rossonero Capello \u2014 dopo due minuti dal gol \u2014 alla sostituzione di van Basten, per evitare l'aggravarsi della situazione. Bruno segue l'attaccante verso la panchina, insultandolo, e dichiarer\u00e0 in seguito di non essersi accorto di nulla, in quanto frastornato dall'autogol, e che avrebbe senz'altro reagito se fosse stato lucido.\nIn Coppa UEFA, il Torino avanza agevolmente sino alle semifinali, dove incontra il blasonato . Nella partita di andata, al Bernab\u00e9u, i padroni di casa si impongono per 2-1. Il 15 aprile 1992, nella gara di ritorno, i granata ribaltano il risultato, vincendo 2-0; Bruno disputa un'ottima gara, neutralizzando Butrague\u00f1o. Nelle finali i granata affronteranno gli olandesi dell', i quali si aggiudicheranno la competizione in virt\u00f9 del maggior numero di gol segnati in trasferta dopo il 2-2 di Torino e lo 0-0 di Amsterdam.\nIl 17 maggio 1992, nel penultimo turno di campionato, Bruno va in rete con una giocata pregevole nella partita -Torino, fissando il risultato sull'1-3. Questa sar\u00e0 la sua unica rete in maglia granata in 106 presenze totali tra campionati e coppe. Al termine della stagione 1991-1992 il Torino si classificher\u00e0 terzo in Serie A.\nDopo due buoni anni al Torino, Bruno comincia la stagione 1992-1993 subendo un calo di rendimento e non \u00e8 pi\u00f9 efficace nei suoi interventi. Per questo viene criticato da Mondonico e dalla stampa. A chi gli fa notare le sue opache prestazioni risponde:\nIl 7 febbraio 1993 si gioca allo Stadio delle Alpi Torino-, 19\u00ba turno di campionato. Al 45\u00ba minuto del primo tempo Bruno entra con irruenza sulla gamba sinistra dell'attaccante romeno R\u0103ducioiu \u2014 che sar\u00e0 costretto a lasciare il terreno di gioco in barella \u2014, alla quale verranno applicati nove punti di sutura. Nel dopopartita il romeno accuser\u00e0 di essere stato minacciato dal difensore e Bruno, di fronte alle telecamere, vi scherzer\u00e0 sopra:\nIl neo presidente del Torino Goveani, indispettito dalle dichiarazioni di Bruno, decider\u00e0 di non rinnovargli il contratto, in scadenza, e non lo multer\u00e0. Nei giorni seguenti la FIGC \u2014 su richiesta dello stesso R\u0103ducioiu, appoggiato dal presidente dell'Associazione Italiana Calciatori Sergio Campana \u2014 aprir\u00e0 un'inchiesta federale.\nVerso la fine di febbraio Bruno, in un'intervista televisiva, fa sapere di essersi accordato con il per la stagione successiva: approfittando di due giorni liberi concessigli, \u00e8 andato a trattare in prima persona con il club inglese e \u2014 stando alle sue parole \u2014 si \u00e8 anche allenato con i suoi futuri compagni, a totale insaputa della societ\u00e0 torinese, che rimarr\u00e0 delusa per la vicenda e lo multer\u00e0. Il 19 giugno 1993 disputa la sua ultima partita con la maglia granata all'Olimpico di Roma, in occasione della finale di ritorno della Coppa Italia tra e Torino, che vedr\u00e0 come vincitrice proprio la squadra piemontese.\nRitorno in Serie B: Fiorentina e Lecce bis.\nIl 30 giugno 1993 passa alla per la cifra di 1,5 miliardi di lire, firmando un contratto biennale da 650 milioni netti annui, e torna a giocare in Serie B dopo 9 stagioni consecutive in Serie A.\nEsordisce con la Fiorentina il 22 agosto 1993 nella gara di Coppa Italia Fiorentina- (2-0). Dopo avere saltato le prime due gare per squalifica, il successivo 12 settembre Bruno fa il suo debutto in campionato con i viola nella terza giornata, in occasione di -Fiorentina (1-1). Nel dopopartita viene sorteggiato per il controllo antidoping e allunga la provetta delle urine con acqua minerale; nonostante l'evidenza del fatto, Bruno negher\u00e0 tutto. In seguito, il 22 ottobre, verr\u00e0 squalificato per due turni.\nIl 26 settembre 1993, al termine della quinta giornata di campionato Fiorentina- (2-1), Bruno colpisce con un pugno al volto Lerda nel sottopassaggio che porta agli spogliatoi, reagendo agli insulti e agli sputi dell'attaccante bresciano. Il difensore viola, che escluder\u00e0 il suo coinvolgimento nella vicenda, verr\u00e0 squalificato per tre turni, ai quali verranno sommati gli altri due per aver falsificato il test antidoping, per un totale di cinque giornate consecutive di squalifica.\nIn occasione della gara di ritorno, giocata al Rigamonti di Brescia nel febbraio del 1994, Bruno viagger\u00e0 sdraiato sul fondo del pullman per evitare di attirare le ire dei tifosi avversari e verr\u00e0 accompagnato da quattro guardie del corpo fino al campo.\nNel frattempo il 3 dicembre 1993, all'indomani della partita di Coppa Italia Fiorentina- (1-2) \u2014 che fa registrare un'altra espulsione di Bruno \u2014, il presidente Cecchi Gori decide di metterlo fuori squadra a tempo indeterminato (salvo poi rivedere il suo provvedimento e optare solamente per escluderlo dalla rosa, grazie alla mediazione dell'allenatore Claudio Ranieri), stanco dei suoi comportamenti e delle sue squalifiche che \u2014 a suo dire \u2014 rovinano l'immagine della societ\u00e0. Solamente in questi primi mesi della stagione Bruno \u00e8 stato multato per la cifra complessiva di 117 milioni di lire dal presidente, in seguito alle sue ripetute gravi condotte.\nL'acquisto di Bruno, voluto da Cecchi Gori per dare solidit\u00e0 difensiva, si rivela fallimentare, non solo per i suoi comportamenti, ma \u2014 sempre secondo Cecchi Gori \u2014 anche per le sue prestazioni insufficienti.\nNel nuovo anno la punizione di Cecchi Gori termina, sicch\u00e9 il 2 gennaio 1994 Bruno torna in campo per la partita di campionato -Fiorentina (1-1). Nel girone di ritorno esibisce una buona condizione fisica. A fine stagione la Fiorentina vincer\u00e0 il campionato cadetto e sar\u00e0 promossa in Serie A. Bruno, inaspettatamente, sar\u00e0 riconfermato.\nNella stagione successiva viene messo fuori rosa per contrasti con Ranieri, il quale lo reintegrer\u00e0 in squadra il 30 novembre 1994 \u2014 dopo che il difensore decider\u00e0 di adattarsi alla panchina \u2014 in occasione dei quarti di finale di Coppa Italia -Fiorentina (2-0), partita nella quale andr\u00e0 in panchina per la prima volta nella stagione.\nIn rotta con la societ\u00e0 viola, dopo una nuova multa di Cecchi Gori, Bruno chiede di essere ceduto; nel mese di ottobre tenta il trasferimento al , senza successo.\nNei primi giorni del novembre 1994 il Brescia acquista Pasquale Bruno dalla Fiorentina. Dopo le contestazioni dei tifosi lombardi \u2014 dovute ai suoi passati incidenti con R\u0103ducioiu e Lerda, all'epoca dei fatti calciatori del Brescia \u2014 la societ\u00e0 preferisce non presentare il difensore, che decide di non trasferirsi a Brescia, preoccupato per l'incolumit\u00e0 sua e della sua famiglia.\nIl 3 gennaio 1995 firma un contratto per due stagioni con il , che disputa il campionato di Serie B. Il suo ritorno in campo con la maglia giallorossa avviene cinque giorni dopo nella partita Lecce- (1-0). A fine stagione il Lecce terminer\u00e0 all'ultimo posto e retroceder\u00e0 in Serie C1; Bruno totalizzer\u00e0 tre reti in 17 gare di campionato e, contrariamente agli accordi, non seguir\u00e0 la squadra la stagione successiva in Serie C.\nLe esperienze nel Regno Unito e il ritiro.\nNell'autunno del 1995 firma un contratto biennale dall'equivalente di 300 milioni di lire annui con l', squadra di Edimburgo. Bruno, accolto con calore, si ingrazi\u00f2 presto i tifosi scozzesi. Il suo esordio avviene il 4 novembre 1995 nella partita Hearts- (3-0). Nella sua prima stagione raggiunge la finale della Scottish Cup, dove gli Hearts perdono 5-1 contro il Rangers Glasgow.\nNel 1997 passa al dove disputer\u00e0 solamente 45 minuti in tutta la stagione, alla fine della quale si ritirer\u00e0, salvo poi ritornare a giocare come attaccante nel 2002 \u2014 all'et\u00e0 di quarant'anni \u2014 con il Delta San Donato, squadra di terza categoria, della sua citt\u00e0 natale, allenata dal fratello Gigi e diretta dal padre Pino.\nNazionale.\nBruno fa parte della selezione che, nell'ottobre del 1981, disputa in Australia il campionato mondiale Under-20. Gioca le prime due partite contro la Corea del Sud e il Brasile, rimediando due cartellini gialli. L'Italia esce al primo turno, dopo tre sconfitte in tre partite.\nIl 16 dicembre 1981 disputa, con la Nazionale italiana B Under 21, una partita amichevole contro una selezione simile della Spagna.\nNel novembre del 1986, durante il periodo di militanza nel , Bruno entra nel giro della Nazionale olimpica allenata da Zoff, nella quale vanta sei convocazioni totali. Tra il gennaio e l'aprile del 1987, viene chiamato per le partite contro Grecia, Portogallo, Germania Est e Islanda. Dopo aver debuttato contro la Germania Est, nell'aprile del 1988 gioca in Italia-Paesi Bassi (3-0) la sua seconda e ultima partita con la selezione olimpica. Bruno verr\u00e0 incluso nella preselezione per i giochi olimpici di Seul 1988 dal nuovo CT Rocca \u2014 che sostituir\u00e0 Zoff dopo il suo passaggio alla \u2014, ma non far\u00e0 parte della rosa dei 20 finali."}
{"id": "835044", "revid": "125413835", "url": "https://it.wikipedia.org/wiki?curid=835044", "title": "Conan O'Brien", "text": "Ha condotto il \"Late Night with Conan O'Brien\", talk show della NBC, dal 1993 al 2009. Dal 1\u00ba giugno 2009 al 22 gennaio 2010 ha sostituito Jay Leno a \"The Tonight Show\" sulla medesima rete, abbandonando il programma dopo soli sette mesi di conduzione per contrasti con il network. Dal 2010 al 2021 \u00e8 stato inoltre conduttore e produttore esecutivo del late-night talk show \"Conan\" sulla TBS.\nDopo il ritiro dalle scene di David Letterman, avvenuto il 20 maggio 2015, O'Brien \u00e8 divenuto per alcuni anni il conduttore di talk show notturni statunitensi con pi\u00f9 anzianit\u00e0 di servizio. Il primato \u00e8 tuttavia terminato nel giugno 2021, con il suo ritiro dalla televisione tardo-serale dopo quasi 28 anni di attivit\u00e0.\nBiografia.\nConan O'Brien \u00e8 cresciuto in una famiglia cattolica irlandese con sei fratelli a Brookline, periferia di Boston. Suo padre Thomas \u00e8 medico al Brigham and Womens' Hospital e professore associato all'Universit\u00e0 di Harvard, mentre sua madre Ruth Reardon O'Brien \u00e8 un'ex avvocata che ha esercitato nello studio Ropes &amp; Gray di Boston fino al 1997.\nIl 12 gennaio 2002, O'Brien ha sposato la pubblicitaria Liza Powel a Seattle. La coppia ha due figli, Neve, nata il 14 ottobre 2003 a New York e Beckett, nato il 9 novembre 2005 a New York.\nCarriera.\n\"Saturday Night Live\" (1987-1991).\nDopo aver conseguito una laurea magna cum laude in storia e letteratura all'Universit\u00e0 di Harvard e aver fatto parte della \"Harvard Lampoon\", scrisse per diversi spettacoli comici a Los Angeles, prima di venire assunto nel gennaio 1988 come autore al \"Saturday Night Live\". Nel 1991 divenne uno degli autori de \"I Simpson\", una delle sitcom animate pi\u00f9 popolari della storia della televisione.\n\"I Simpson\" (1991-1993).\nDal 1991 al 1993, O'Brien fu uno degli sceneggiatori e produttori de \"I Simpson\". Quando egli giunse la prima volta alla Fox, gli venne temporaneamente assegnato quello che era stato l'ufficio di Jeff Martin. Conan era nervoso ed intimorito, pensando di fare una brutta figura davanti a un gruppo di autori valido e collaudato come quello della serie. Invece si inserisce molto presto nel gruppo, e scrisse alcuni episodi della serie che sono considerati tra i migliori di sempre, come \"Marge contro la monorotaia\" e \"Homer va all'universit\u00e0\". In generale, critici, fan e persino quelli che lavoravano al programma riconobbero che la serie \"cambi\u00f2 direzione\" dopo \"Marge contro la monorotaia\". Lo show, dopo l'arrivo di O'Brien, prese una piega maggiormente surreale. Oltre a questi episodi, Conan scrisse \"La nuova ragazza del quartiere\" e \"La paura fa novanta IV\".\nNel frattempo, David Letterman, conduttore del \"Late Night\" stava per abbandonare lo show, e chiese al produttore Lorne Michaels (creatore del Saturday Night Live) di cercare un nuovo presentatore. Michaels chiam\u00f2 O'Brien in veste di produttore; ma egli disse che era interessato piuttosto alla conduzione del programma. Fu quindi organizzato per lui un provino sul palco del \"Tonight Show\". Jason Alexander e Mimi Rogers erano gli ospiti in studio, e il pubblico era composto dagli autori de \"I Simpson\". La sua performance venne trasmessa via satellite a New York, dove Lorne Michaels e la dirigenza NBC visionarono il tutto. Il provino and\u00f2 bene, e Conan O'Brien fu scelto come nuovo conduttore del \"Late Night\" il 26 aprile 1993.\nLa Fox, tuttavia, non voleva rescindere il contratto con O'Brien. Alla fine, lui e la NBC si divisero a met\u00e0 l'ammontare della penale per liberarlo dagli obblighi contrattuali.\n\"Late Night with Conan O'Brien\" (1993-2009).\nIl 26 aprile 1993 O'Brien venne scelto come conduttore del \"Late Night\", dove sostituisce David Letterman. In 16 anni, il programma ha ottenuto una media di circa 2,5 milioni di telespettatori.\nInizialmente gli ascolti calano, e i critici attaccano O'Brien. Generalmente, la critica lo vede troppo nervoso e insicuro davanti alle telecamere, e lo giudica \"troppo intelligente, troppo East Coast, troppo sofisticato, troppo giovane e persino troppo alto per avere successo\". Lo show \u00e8 a costante rischio di cancellazione; e tocca il punto pi\u00f9 basso nel 1994, quando la NBC decide di rinnovare il contratto di Conan di settimana in settimana. La dirigenza sarebbe ansiosa di sostituirlo con Greg Kinnear, conduttore del talk show \"Later\".\nLe cose iniziano a migliorare lentamente con il passare del tempo. Lo show aumenta di popolarit\u00e0 e la qualit\u00e0 degli sketch e delle rubriche sale (\"If They Mated\", \"Desk Drive\", \"In the Year 2000\"). Nello spazio di un anno, la formula si rivela vincente, e diventano famosi personaggi ricorrenti nel programma, come \"L'orso che si masturba\".\nIl pubblico di O'Brien, in larga parte costituito da giovani di sesso maschile, sostiene il programma e lo show entra stabilmente nella lista dei migliori indici d'ascolto, continuando a farlo per 15 stagioni.\n\"The Tonight Show\" (2009-2010).\nNel 2004 O'Brien negozia un nuovo contratto con la NBC, dove viene siglato un accordo secondo il quale Conan O'Brien avrebbe sostituito Jay Leno alla guida del \"Tonight Show\" nel 2009. La prima puntata del \"Tonight Show\" di Conan va in onda il 1\u00ba giugno 2009 con ospiti Will Ferrell e i Pearl Jam.\nDurante la registrazione della puntata del \"Tonight Show\" di venerd\u00ec 25 settembre 2009, Conan si infortuna cadendo malamente e battendo la testa mentre stava correndo una gara come parte di una scenetta comica con l'ospite Teri Hatcher. Trasportato all'ospedale fu sottoposto a vari esami e poi dimesso il giorno stesso. Quella sera, a causa dell'incidente, venne mandata in onda una replica, ma O'Brien torn\u00f2 al lavoro il luned\u00ec successivo e cit\u00f2 scherzosamente l'infortunio prendendosi gioco dell'accaduto.\nAbbandono del \"The Tonight Show\".\nIl 7 gennaio 2010 il produttore esecutivo della NBC Jeff Zucker incontr\u00f2 Leno e O'Brien per discutere come spostare Leno dalla prima serata, dove i suoi ascolti erano bassi, e riportarlo in seconda serata, dove anche O'Brien aveva un'audience limitata. La proposta fu di spostare il \"Tonight Show\" alle 24:05 per inserire uno show di 30 minuti condotto da Leno alle 23:35. Il 10 gennaio, Jeff Gaspin, presidente della NBC Universal Television Entertainment conferma ufficialmente lo spostamento di orario del \"The Jay Leno Show\". In disaccordo con questa decisione, il 12 gennaio O'Brien rassegna le dimissioni da conduttore dello show dopo soli sette mesi dal suo insediamento, ricevendo una buonuscita di 45 milioni di dollari (di cui 12 vennero destinati allo staff).\nL'ultima puntata del \"Tonight Show\" con Conan and\u00f2 in onda il 22 gennaio 2010, e gli ospiti in studio furono Tom Hanks, Steve Carell (che in uno sketch distrusse il badge NBC di Conan), Neil Young, e Will Ferrell.\nJay Leno torn\u00f2 quindi alla conduzione del \"Tonight Show\", a causa delle dimissioni di Conan, e fu molto criticato per questa scelta considerata \"opportunista\" e scorretta nei confronti del collega.\n\"Conan\" (2010-2021).\nDopo aver condotto un tour in 30 citt\u00e0 statunitensi, il 12 aprile 2010 viene annunciato il suo ritorno in televisione sul canale via cavo TBS con lo show omonimo \"Conan\". Ad aprile 2013 il programma viene rinnovato fino al 2015. Nonostante nel maggio 2017 la TBS avesse comunicato un ulteriore prolungamento fino al 2022, l'ultima puntata del programma va in onda il 24 giugno 2021.\nSoprannome.\nConan acquisisce il soprannome \"Coco\" a seguito dell'utilizzo dello stesso nel primo sketch \"Twitter Tracker\" durante la seconda puntata del suo \"Tonight Show\". L'ospite Tom Hanks lo chiam\u00f2 cos\u00ec nel corso della sua successiva intervista, chiedendo anche al pubblico in sala di ripeterlo in coro. In reazione all'epiteto, Conan rispose scherzosamente a Hanks: \u00abSe attecchisce [il soprannome], ti faccio causa!\u00bb"}
{"id": "835054", "revid": "729019", "url": "https://it.wikipedia.org/wiki?curid=835054", "title": "Quinto Poppedio Silone", "text": "Strenuo fautore dei diritti delle popolazioni italiche, fu amico del tribuno della plebe Marco Livio Druso, prima di assumere un ruolo decisivo, militare e politico, nella ribellione italica.\nValente condottiero, Poppedio Silone si batt\u00e9 tenacemente contro Roma alla guida degli alleati italici fino alla fine, ottenendo numerosi successi; cadde sul campo di battaglia.\nBiografia.\nNei pressi di Milonia, citt\u00e0 antica della valle del Giovenco (Marsica), ebbe origine la \"gens Poppedia\", famiglia marsa il cui esponente pi\u00f9 importante fu proprio Quinto Poppedio Silone, comandante degli Italici nella Guerra sociale combattuta tra il 91 e l'88 a.C.\nPlutarco nella sua \"Vita di Catone il giovane\" narra un aneddoto in cui compare Poppedio Silone; egli, avendo fatto una visita a casa dell'amico Marco Livio Druso, il famoso tribuno fautore dell'estensione della cittadinanza romana a tutti i popoli italici, chiese ai due bambini, Quinto Servilio Cepione e Marco Porcio Catone, presenti in casa: \nServilio Cepione, annuiva, ma il fratellastro Marco Catone Uticense non rispondeva; Poppedio Silone soggiunse: \nAllora per farlo parlare Poppedio Silone sollev\u00f2 a testa in gi\u00f9 il piccolo Catone, tenendolo per i piedi, ma nonostante ci\u00f2 il bambino continu\u00f2 stoicamente a non rispondere, vista tale ostinazione Silone disse: \nLivio Druso venne assassinato per aver perorato la causa degli italici al Senato romano; questo evento favor\u00ec l'inizio della Guerra sociale.\nAl comando di Quinto Poppedio Silone militavano le forze dei Marsi, dei Peligni, dei Vestini, dei Marrucini e dei Frentani. Nel 90 a.C. batt\u00e9 i romani guidati da Quinto Cepione e, in ricordo di questa vittoria, gli italici coniarono monete incise con un'icona del giuramento degli Italici e la scritta \"Q. SILO\" (Quintus Silo = Quinto Poppedio Silone).\nNell'89 a.C. perse contro i romani guidati da Gaio Mario in due battaglie, ad Alba Fucens e in Val Comino. Successivamente sconfisse e uccise il comandante romano Lucio Porcio Catone, ma non riusc\u00ec a difendere la capitale della lega italica, Corfinium, che fu occupata dalle forze romane. Nello scontro finale contro il generale romano Mamerco Emilio il condottiero marso fu sconfitto e cadde in battaglia nell'88 a.C., forse per mano dello stesso generale, fratello dell'amico Livio Druso, nei pressi di Teanum Apulum."}
{"id": "835055", "revid": "76963", "url": "https://it.wikipedia.org/wiki?curid=835055", "title": "Cody Linley", "text": "\u00c8 noto per i suoi ruoli in \"Hoot\" e per il ruolo di Jake Ryan nella serie \"Hannah Montana\".\nBiografia.\nCody Linley \u00e8 nato a Lewisville, appena fuori da Dallas, in Texas, da Allen Linley e Cathy Sue Martin. Dopo aver frequentato la scuola elementare a Lewisville, si \u00e8 iscritto alla Huffines Middle School. Cody ha tre fratelli adottivi: Ben, Scotty e Jason. Il suo fratello biologico, Chad Linley, \u00e8 morto il 7 agosto 2011, all'et\u00e0 di 29 anni.\nCarriera.\nFece il suo debutto nel 1998 partecipando al film \"\". Successivamente ha avuto delle piccole parti in tre film del 2000:\" Il mio cane Skip\", \"Qui, dove batte il cuore\" e\" Miss Detective\". Nel 2003, ha avuto un ruolo importante nel film \"\u00c8 arrivato Zachary\".\nAl quinto anno della scuola elementare, fece le audizioni per il ruolo di Harry Potter, ma non fu scritturato. Pi\u00f9 recentemente, Cody \u00e8 comparso su Disney Channel nel telefilm \"Hannah Montana\" interpretando la parte di Jake Ryan, un giovane attore, comparso in diversi episodi, e anche in Raven nell'episodio \"Five-Finger Discount\". In \"Hoot\" Cody interpret\u00f2 Mullet Fingers assieme a Logan Lerman e Brie Larson, tre giovani che provano a salvare una citt\u00e0 da una minaccia, in Florida. Il film \u00e8 un adattamento del libro di \"Carl Hiaasen\". E fece anche la parte del bullo in \"Una scatenata dozzina\"."}
{"id": "835063", "revid": "599013", "url": "https://it.wikipedia.org/wiki?curid=835063", "title": "Stelios Giannakopoulos", "text": "\u00c8 primatista di presenze (14) con il Bolton nelle competizioni calcistiche europee.\nCaratteristiche tecniche.\nEra un esterno destro.\nCarriera.\nClub.\nFiglio dell'ex calciatore Alekos Giannakopoulos, inizia la propria trafila nel settore giovanile dell'Ethnikos Asteras, dove arriva a sette anni di et\u00e0. Trascorre una stagione al Doxa Vyrona, dove contribuisce alla promozione della squadra in seconda serie greca.\nTornato all'Ethnikos, esordisce giovanissimo nella terza divisione del campionato greco nell'autunno 1991, in una stagione che si conclude con la promozione del club in terza divisione. L'anno successivo, nella sua prima stagione da professionista, segna 6 gol.\nNel 1993 passa al Paniliakos, dove in tre anni segna 26 gol in 84 partite. In questo periodo si conquista un posto da titolare nell'Under-21 greca.\nNell'estate 1996 viene acquistato dall'Olympiakos. Qui si afferma come centrocampista, segnando diversi gol anche in Champions League. Giannakopoulos conquista la Nazionale maggiore, convocato prima da Vassilis Danil e poi da Otto Rehhagel.\nVeste la maglia biancorossa per sette stagioni, durante le quali vince altrettanti campionati e una Coppa di Grecia nel 1999. In questo periodo entra a far parte stabilmente della Nazionale, a partire dal 1997.\nNell'estate del 2003 si trasferisce al Bolton a parametro zero, essendo scaduto il suo contratto con l'Olympiakos Pireo. Vestir\u00e0 per molti anni la maglia numero 7 del club inglese, scegliendo di apporre proprio la scritta \"Stelios\" al posto del suo cognome. \u00c8 schierato da Sam Allardyce prevalentemente come esterno destro di centrocampo. Il 28 gennaio 2006 una sua rete permette alla squadra di eliminare l'Arsenal dalla FA Cup nei sedicesimi di finale.\nAl termine della stagione 2007-2008 il suo contratto scade e il 23 settembre 2008 \u00e8 acquistato a parametro zero dalla compagine inglese dell'Hull City, squadra neopromossa in Premier League, con la quale ottiene due presenze nella prima parte della stagione. Il 22 gennaio 2009 torna in patria nelle file del Larissa. Nelle file del club ellenico ritrova Nikolaos Dabizas e Stylianos Venetid\u012bs, suoi ex compagni di Nazionale al . Giannakopoulos contribuisce al quinto posto nel campionato greco e alla qualificazione per l'Europa League.\nNazionale.\nGiannakopoulos \u00e8 stato uno dei protagonisti della nazionale greca guidata da Otto Rehhagel alla vittoria del Campionato d'Europa del 2004 in Portogallo. Ha iniziato come titolare la finale disputata a Lisbona il 4 luglio contro i padroni di casa. Risult\u00f2 peraltro importante, ai fini della partecipazione della squadra ellenica ai campionati europei, un gol siglato a Saragozza da Giannakopoulos, decisivo per la vittoria della Grecia di quella partita e conseguentemente anche del girone di qualificazione, proprio davanti alla Spagna, poi ritrovata dai greci nel girone portoghese."}
{"id": "835066", "revid": "1543377", "url": "https://it.wikipedia.org/wiki?curid=835066", "title": "Progetto Xanadu", "text": "Il progetto Xanadu \u00e8 stato tra i primi progetti informatici a fare uso di ipertesti. Fondato nel 1960 da Ted Nelson, il progetto ha attraversato una lunga fase di implementazione che si \u00e8 conclusa soltanto nel 1998 con la pubblicazione del software completo.\nStoria.\nDurante il suo primo anno di dottorato di ricerca ad Harvard, Ted Nelson cominci\u00f2 ad utilizzare il sistema che conteneva l'abbozzo di quello che doveva diventare il progetto Xanadu: un programma di scrittura testi (il termine \"word processor\" comparve diversi anni pi\u00f9 tardi) capace di memorizzare pi\u00f9 versioni dello stesso scritto (ovvero tutta la cronologia delle modifiche) e capace di visualizzare le differenze tra le diverse versioni. Nelson non riusc\u00ec all'epoca a portare a termine l'implementazione, tuttavia una dimostrazione del sistema si dimostr\u00f2 sufficiente per attirare l'interesse sul progetto.\nL'idea base di Nelson era di facilitare la scrittura non sequenziale, che d\u00e0 al lettore una possibilit\u00e0 in pi\u00f9: quella di poter scegliere il proprio percorso. Il tutto utilizzando l'informatica. Espose questa idea il 24 agosto 1965 alla conferenza annuale dell'Association for Computing Machinery (ACM) a Cleveland. Titolo della relazione: \"Una struttura di archivio per l'insieme, per il cambiamento e per l'indeterminato\" (\"A File Structure for The Complex, The Changing and the Indeterminate\"). Defin\u00ec la sua idea \"elenchi a cerniera\" (\"zippered lists\"). Questi elenchi permettevano ai documenti composti di essere formati da parti di altri documenti, un concetto definito transclusione. Essi andavano poi collegati (\"linkati\" diremmo oggi) ad altri documenti che presentavano argomenti simili. \nNel 1967, mentre lavorava per la casa editrice Harcourt chiam\u00f2 il suo progetto Xanadu, in onore del poema \"Kubla Khan\" di Samuel Taylor Coleridge.\nTed Nelson pubblic\u00f2 le sue idee nel libro del 1974 \"Computer Lib/Dream Machines\" e in un'opera successiva uscita nel 1981: \"Literary Machines\".\n\"Computer Lib/Dream Machines\" \u00e8 scritto secondo uno spazio logico non-sequenziale: \u00e8 una raccolta di pensieri di Nelson in merito al calcolo ed alle tematiche ad esso connesse, senza disporre di un ordine particolare. Contiene due saggi, stampati in maniera tale che uno si legga a partire dalla copertina frontale e l'altro capovolgendo il libro. \"Computer Lib\" contiene i pensieri di Nelson sulla necessit\u00e0 di una diffusa e profonda comprensione del funzionamento dei computer, \"Dream Machines\" tratta invece delle sue speranze sull'applicabilit\u00e0 dei computer alle discipline umanistiche.\nNel 1972 Cal Daniels complet\u00f2 la prima versione dimostrativa del software Xanadu su un computer che Nelson aveva noleggiato appositamente. Tuttavia Nelson esaur\u00ec presto le risorse economiche. Nel 1974, con l'avvento delle prime reti informatiche, Nelson ridefin\u00ec i suoi pensieri su Xanadu, concependolo come sorgente centrale d'informazione denominata \"docuverse\".\nNell'estate del 1979 Nelson si riun\u00ec con l'ultimo gruppo dei suoi seguaci (Roger Gregory, Mark Miller e Stuart Greene) a Swarthmore, in Pennsylvania. In una casa presa in affitto da Gregory, i convenuti espressero tutte le loro idee per l'implementazione di Xanadu, ma alla fine dell'estate il gruppo segu\u00ec vie separate. Miller e Gregory crearono un sistema di indirizzi basato sui numeri transfiniti che chiamarono \"Tumbler\", permettendo a qualsiasi parte di file di avere dei riferimenti. Il gruppo continu\u00f2 il suo lavoro fino a sfiorare la bancarotta. \nNel 1983 Nelson fond\u00f2 la \u00abXanadu Operating Company\u00bb (XOC) per portare il progetto a compimento. Essa ebbe fin dall'inizio notevoli difficolt\u00e0, a causa dei conflitti interni e per la mancanza di investimenti. Nel 1988 l'azienda di software Autodesk acquist\u00f2 i diritti di Xanadu ed assunse la direzione del progetto creando \u00abXanadu development\u00bb. Alla Autodesk, il gruppo di ricerca diretto da Gregory si accinse a completare una versione del software scritto nel linguaggio di programmazione C. Il software non funzionava a dovere, tuttavia questa versione di Xanadu fu presentata con successo alla Hackers Conference e riscosse un notevole interesse. A questo punto un gruppo pi\u00f9 recente di programmatori, creato dallo Xerox PARC, decise di riscrivere il software in linguaggio Smalltalk, adducendo come pretesto il suo malfunzionamento in C. Ci\u00f2 divise il gruppo in due fazioni e comport\u00f2 la fissazione da parte di Autodesk di una data di scadenza al di fuori della portata del gruppo di lavoro. Nell'agosto del 1992 Autodesk, terminati i finanziamenti, chiuse il progetto, che rimase quindi incompiuto. Nelson, che svolgeva un ruolo dirigenziale, fu licenziato. Riusc\u00ec per\u00f2 a riacquistare i diritti di Xanadu.\nCharles S. Smith, fondatore di un'azienda chiamata Memex (il nome dell'ipertesto fondato da Vannevar Bush), assunse molti programmatori Xanadu e registr\u00f2 la tecnologia Xanadu. Di l\u00ec a poco Memex dovette affrontare a sua volta delle difficolt\u00e0 finanziarie. I programmatori, malpagati, decisero di licenziarsi e se ne andarono portandosi dietro i computer (vennero pagati in un secondo tempo). All'incirca in questo periodo Tim Berners-Lee stava sviluppando il World Wide Web. A proposito del web, Nelson ebbe a dire: \"I software pi\u00f9 utilizzati di oggi simulano i supporti cartacei. Il World Wide Web (un'altra imitazione cartacea) banalizza il nostro modello di ipertesto originale con collegamenti monodirezionali in continua interruzione e senza alcuna possibilit\u00e0 di gestione della versione o dei contenuti\". \nNel 1995 Wired ha definito Xanadu la \"pi\u00f9 lunga vicenda di vaporware nella storia dell'industria informatica\". Nel 1998 Ted Nelson rese di pubblico dominio il codice sorgente di Xanadu come \"Project Udanax\", con la speranza che le tecniche e gli algoritmi usati potessero aiutarlo ad annullare alcune licenze software.\nDato che Ted Nelson \u00e8 stato il primo coniatore del termine \"ipertesto\" Xanadu \u00e8 a volte erroneamente indicato come il primo progetto informatico ipertestuale. In realt\u00e0, come ammette lo stesso Nelson, al momento del concepimento di Xanadu Douglas Engelbart stava gi\u00e0 lavorando su progetti ipertestuali a Stanford."}
{"id": "835074", "revid": "30445", "url": "https://it.wikipedia.org/wiki?curid=835074", "title": "Jon Stewart", "text": "Candidato a 49 Emmy Awards, ne ha vinti 22.\nBiografia.\nStewart presentava lo spettacolo satirico-politico \"The Daily Show\" (1999-2015), in cui attirava l'attenzione contro il potere e le manipolazioni dei media ufficiali. \u00c8 famoso anche per aver condotto due volte la cerimonia della consegna degli Oscar, nel 2006 e nel 2008. A lui si \u00e8 ispirato Bassem Youssef per l'omonimo programma egiziano \"Al Bernameg\".\nDurante la sua permanenza al \"Daily Show\", Stewart ha sovente criticato giornalisti e network giornalistici. In particolare, ha accusato \"Fox News\" di distorcere le notizie per andare incontro a un\u2019agenda politica conservatrice. Ad esempio, ha fatto notare come nel 2009 il network abbia utilizzato immagini di un convegno del \"Tea Party\" di qualche anno prima per dare l\u2019impressione che l\u2019evento fosse stato pi\u00f9 partecipato di quanto in realt\u00e0 non fosse vero.\nDoppiatori italiani.\nDa doppiatore \u00e8 sostituito da:"}
{"id": "835076", "revid": "436907", "url": "https://it.wikipedia.org/wiki?curid=835076", "title": "Soft rock", "text": "Il soft rock \u00e8 un'evoluzione del pop rock emersa nei primi anni settanta negli Stati Uniti e nel Regno Unito. Il termine indica anche un formato radiofonico dedicato a un rock leggero e poco aggressivo.\nStoria.\nIl soft rock si svilupp\u00f2 nei primi anni settanta, in parte come reazione alle dure sonorit\u00e0 di alcuni stili di rock in voga nei tardi anni sessanta (hard rock, garage rock). Si tratta di un genere musicale dalle velocit\u00e0 medio-lente (dovute al voler contrapporsi ai tempi veloci tipici dell'hard rock), ispirato al sound dei cantautori e in genere al folk rock, pi\u00f9 qualche accenno di pop rock, ma ulteriormente addolcito in tutte le sue sfumature.\nEsponenti del genere, come i Bread, i Carpenters e i Chicago si basavano su brani semplici e melodici e incisioni di qualit\u00e0. Durante gli anni '70, il soft rock domin\u00f2 la scena musicale e negli anni ottanta si evolse nel suono sintetizzato della corrente adult contemporary.\nTra i cantanti pi\u00f9 noti di questo genere troviamo invece Carly Simon, Cat Stevens, Linda Ronstadt e Phil Collins."}
{"id": "835077", "revid": "287204", "url": "https://it.wikipedia.org/wiki?curid=835077", "title": "Blodite", "text": ""}
{"id": "835081", "revid": "640469", "url": "https://it.wikipedia.org/wiki?curid=835081", "title": "Kieran Doherty", "text": "\"Provo\" dell'IRA, mor\u00ec durante il secondo sciopero della fame nel carcere di Long Kesh.\nBiografia.\nNato a Belfast, nel quartiere di Andersonstown, in una famiglia di forte tradizione repubblicana (due fratelli sono stati internati a Long Kesh e due cugine, Dorothy Maguire e Maura Meehan, entrambe del Cumann na mBan, organizzazione femminile di supporto all'IRA, erano state uccise nel 1971 dall'esercito britannico).\nNel 1971 si unisce ai Fianna Eireann e nel marzo 1972 entra a far parte del Primo Battaglione della Brigata Belfast dell'IRA.\nInternato dal 1973 al 1975, nell'aprile 1976 partecipa all'operazione dell'IRA in cui perde la vita il suo amico e compagno Sean McDermott e viene arrestata Mairead Farrell, che poi parteciper\u00e0 nel 1980 al primo sciopero della fame prima di essere uccisa dai SAS a Gibilterra nel 1988.\nKieran riesce a evitare l'arresto ma viene catturato pochi mesi dopo, in agosto, e condannato a 18 anni.\nInizia lo sciopero della fame il 22 maggio 1981 e, in giugno, viene eletto al D\u00e1il \u00c9ireann nella circoscrizione di Cavan-Monaghan. Il 2 agosto muore, dopo 73 giorni di digiuno, non riuscendo per poche ore a superare il triste record di Terence MacSwiney, \"Lord Mayor\" di Cork e membro dell'IRA, che nel 1920 digiun\u00f2 per 74 giorni prima di morire nel carcere londinese di Brixton.\nKieran Doherty \u00e8 sepolto nel \"Republican Plot\" del cimitero di Milltown, a Belfast accanto a Bobby Sands e Joe McDonnell."}
{"id": "835090", "revid": "226458", "url": "https://it.wikipedia.org/wiki?curid=835090", "title": "Stelle principali della costellazione del Pesce Australe", "text": "Segue un prospetto delle stelle principali della costellazione del Pesce Australe, elencate per magnitudine decrescente."}
{"id": "835092", "revid": "287204", "url": "https://it.wikipedia.org/wiki?curid=835092", "title": "Hairspray", "text": ""}
{"id": "835094", "revid": "177966", "url": "https://it.wikipedia.org/wiki?curid=835094", "title": "Teatro Filarmonico (Verona)", "text": "Il Teatro Filarmonico \u00e8 il principale teatro d'opera di Verona. \u00c8 di propriet\u00e0 dell'Accademia Filarmonica di Verona, fin dalla sua fondazione; \u00e8 utilizzato dalla Fondazione Arena di Verona come sede della stagione lirica invernale.\nStoria.\nVerona necessitava all'inizio del Settecento di un nuovo e stabile teatro lirico, e fu cos\u00ec deciso di costruirne uno all'altezza della citt\u00e0, su iniziativa del marchese Scipione Maffei che present\u00f2 al Senato veneto la richiesta dell'edificazione del teatro. Si scelse la struttura all'italiana, con una vasta platea ed ordini di palchi sovrapposti. Per la progettazione fu convocato l'architetto teatrale al tempo pi\u00f9 celebre: Francesco Galli da Bibbiena. I lavori iniziarono nel 1716, e durarono 13 anni. Da tutta Europa giungevano incisori e pittori per riprodurlo, poich\u00e9 all'epoca era sicuramente fra i pi\u00f9 moderni ed innovativi. Finalmente fu inaugurato la sera del 6 gennaio 1732, con il dramma pastorale \"La Fida Ninfa\" di Antonio Vivaldi, su libretto di Scipione Maffei.\nLa stagione operistica divenne celeberrima, e le rappresentazioni portavano affari d'oro, pur non essendo Verona una capitale di uno stato o una sede di una corte o di un principe. Tuttavia il 21 gennaio 1749 si propag\u00f2 un incendio nel teatro. Ricostruito con alcuni cambiamenti, fu inaugurato una seconda volta nel 1754 con l'opera \"Lucio Vero\" del napoletano Davide Perez. L'opera ebbe uno scarso successo. Nel corso del XIX secolo si ebbero nel teatro una lunga serie di festeggiamenti, come la Cantata \"Il vero omaggio\" di Gioachino Rossini, rappresentato con il secondo atto dell'opera \"Tebaldo e Isolina\" di Francesco Morlacchi, in una serata di gala organizzata alla presenza dell'imperatore Francesco II e degli altri regnanti europei presenti in citt\u00e0 in occasione del Congresso dell'autunno del 1822. Il teatro ospit\u00f2 cantanti internazionali, e nel suo repertorio comparivano le pi\u00f9 famose opere del melodramma italiano e straniero.\nSi arriva alla tragica notte del 23 febbraio 1945: il teatro croll\u00f2 sotto i bombardamenti anglo-americani. L'accademia filarmonica annunci\u00f2 che avrebbe cercato di ricostruire il teatro esattamente com'era prima. I lavori durarono parecchio tempo: il teatro fu inaugurato di nuovo nel 1975 con l'opera \"Falstaff, ossia le tre burle\" di Antonio Salieri. Tuttora il teatro ospita nella stagione invernale opere, balletti e concerti. Nel 1978 vi fu un'importante prima esecuzione in epoca moderna dell'\"Orlando furioso\" di Antonio Vivaldi, con Marilyn Horne nel ruolo di Orlando, la regia di Pier Luigi Pizzi e la direzione di Claudio Scimone. L'opera era stata registrata per la prima volta, sotto la bacchetta di Scimone, l'anno prima, e l'allestimento di Pizzi sarebbe stato poi esportato in tutto il mondo (Nancy, Parigi, San Francisco) ed anche videoregistrato.\nDal 1981 Accademia Filarmonica di Verona organizza il \"Settembre dell'Accademia\": una rassegna sinfonica, tenuta annualmente nel mese di Settembre, dove partecipano grandi compagini orchestrali. Durante gli anni '90 il teatro ha operato un'importante ripresa di alcune opere dimenticate del barocco (per esempio \"Teresa e Claudio\" di Farinelli, \"Axur\" di Salieri, \"Tamerlano\" di Vivaldi). Nel 2008 ha ospitato la prima italiana di Nixon in China, mentre la successiva stagione si apre con una prima assoluta: \"Il Maestro di Go\" di Alessandro Melchiorre. Nel 2009 si tiene la prima rappresentazione in tempi moderni di \"Il mondo alla rovescia\" di Antonio Salieri. Dal 2010 in poi si decise di utilizzare il 13 dicembre (giorno di Santa Lucia) come data per l'inaugurazione delle stagioni. Il 10 ottobre 2013 viene eseguito, in prima esecuzione assoluta, per celebrare anche l'entrata della Croazia nell'Unione europea \"Poem of Dawn\" di Boris Pigovat con Anna Serova alla viola e Nicola Guerini alla direzione della Zagreb - HRT Symphony Orchestra, nell'ambito del Settembre dell'Accademia.\nDescrizione.\nL'architettura originaria del teatro \u00e8 andata persa con le distruzioni del teatro del 1749 e del 1945, ma con l'ultima ristrutturazione si sono recuperati gli elementi principali del Bibbiena. Solo la \"Sala Maffeiana\" non fu danneggiata dall'incendio del 1749 e dal bombardamento della Seconda guerra Mondiale.\nLa sala.\nLa struttura attuale del teatro \u00e8 il risultato della ristrutturazione avvenuta dopo la seconda guerra mondiale. Le linee attuali sono il frutto della ripresa dei disegni originari di Francesco Galli da Bibbiena. Il teatro in principio era composto da una sala all'italiana a cinque ordini di palchi decorati da foglie e conchiglie dorate a oro fino digradanti verso il palco per dare una buona visuale a tutti gli spettatori (accorgimento all'epoca d'avanguardia). Il palcoscenico aveva un'apertura laterale del proscenio cos\u00ec da essere diviso in tre parti (cosa ripetuta solo poi nel teatro di Imola). Dopo l'incendio del 1749 si apportarono alcune modifiche: venne ridotto il proscenio chiudendo le aperture laterali, si restrinsero i boccascena per renderlo pi\u00f9 armonioso ai cantanti, si aggiunsero i palchi di proscenio, venne eliminata la digradazione dei palchi e vennero modificate le decorazioni. Ora il teatro inaugurato nel 1966 \u00e8 a tre ordini di palchi (ognuno con una decorazione dorata differente), una balconata ed una galleria. \u00c8 stata ripresa anche la sistemazione digradante dei palchi.\nIl foyer.\nIl ridotto del teatro Filarmonico viene anche chiamato \"sala degli Specchi\" per le numerose decorazioni dorate ed i molti specchi che lo decorano. Al foyer si accede dall'entrate del teatro laterali su via Roma e via dei Mutilati o dalla sala Maffeiana.\nLa sala Maffeiana.\nLa sala Maffeiana \u00e8 l'unica parte intatta dell'originario edificio del teatro: sopravvisse infatti a tutti e due i disastri che colpirono il Filarmonico.\nIl 5 gennaio 1770 vi si tenne l'esibizione di Wolfgang Amadeus Mozart che stup\u00ec tutti gli accademici dell'Accademia Filarmonica al punto che il giovane musicista fu dichiarato Maestro di Cappella onorario.\nTra il 1777 e il 1779, fu consolidata e abbellita con l'affresco e le decorazioni del pittore bolognese Filippo Maccari (1725-1800), in cui nell'Ottocento, furono aggiunti il pavimento in legno e il lampadario.\nAll'inizio il nome della sala era diverso, veniva infatti chiamata \"Gran Sala\", ed era, insieme al pronao antistante. Parte di un progetto antecedente a quello del Bibiena pure. Fu dedicata in un secondo momento a Scipione Maffei per i suoi meriti verso il teatro, la cultura e l'intera citt\u00e0 di Verona.\nSpettacoli.\nLa stagione musicale di spettacoli al Teatro Filarmonico si apre tradizionalmente con il Settembre dell'Accademia, rassegna sinfonica dell'Accademia Filarmonica di Verona che ospita orchestre direttori e solisti di fama internazionale. Al \"Settembre dell'Accademia\", dal mese di ottobre, seguono le stagioni di opera, balletto e sinfonica della Fondazione Arena di Verona. Durante l'anno vi possono essere anche eventi di carattere non prettamente classico e lirico, come concerti di musica leggera e vari altri generi.\nSettembre dell'Accademia.\nIl \"Settembre dell'Accademia\" \u00e8 una rassegna musicale dell'Accademia Filarmonica di Verona, nata nel 1991, tenuta annualmente nel mese di settembre. La manifestazione, organizzata dall'Accademia Filarmonica di Verona, propone concerti ed eventi musicali, invitando le pi\u00f9 prestigiose orchestre di tutto il mondo ed interpreti solisti di primo piano del panorama internazionale. Nel 2016 la rassegna \u00e8 giunta alla XXV edizione."}
{"id": "835108", "revid": "5695", "url": "https://it.wikipedia.org/wiki?curid=835108", "title": "Edward Kelly", "text": ""}
{"id": "835113", "revid": "3082", "url": "https://it.wikipedia.org/wiki?curid=835113", "title": "Ordine senatoriale", "text": ""}
{"id": "835117", "revid": "1086846", "url": "https://it.wikipedia.org/wiki?curid=835117", "title": "Football Club Internazionale Milano 1999-2000", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1999-2000.\nStagione.\nDopo la precedente e fallimentare annata, nell'estate 1999 Massimo Moratti affid\u00f2 la panchina a Marcello Lippi, ex tecnico della , dimessosi nel febbraio precedente e accordandosi poi con la societ\u00e0 nerazzurra in primavera. L'acquisto pi\u00f9 altisonante fu quello del centravanti Christian Vieri, proveniente dalla : per assicurarsi le prestazioni di \"Bobo\", nei piani deputato a essere il nuovo partner d'attacco di Ronaldo, la dirigenza milanese vers\u00f2 ai biancocelesti la cifra-record di 90 miliardi di lire, all'epoca il trasferimento pi\u00f9 oneroso nella storia del calciomercato. La squadra si rinnov\u00f2 con altri arrivi di peso, alcuni dei quali \u00aberedit\u00e0\u00bb del trascorso torinese di Lippi, come il portiere Peruzzi e il centrocampista Jugovi\u0107. Alla difesa si aggiunsero i laterali Panucci e Ge\u014drgatos, nonch\u00e9 il centrale Blanc; in mediana giunse invece Di Biagio. La rosa registr\u00f2 l'addio di West e soprattutto della \"bandiera\" Bergomi, entrambi avulsi dai piani del nuovo tecnico; lo \"Zio\", in particolare, diede l'addio al calcio dopo 22 anni di militanza in maglia nerazzurra. Vi furono inoltre le partenze di Simeone e Djorkaeff, col primo ceduto alla Lazio quale contropartita dell'affare-Vieri e il secondo trasferitosi in Germania.\nIn avvio di campionato i nerazzurri parvero poter recitare un ruolo di primo piano, portandosi in testa alla quinta giornata. Alle prime difficolt\u00e0 la squadra perse tuttavia il comando della classifica, ottenendo un solo punto in quattro gare tra la sosta di ottobre e quella di novembre. La formazione pat\u00ec inoltre l'infortunio di Ronaldo, fratturatosi il tendine rotuleo in occasione della vittoria contro il : il rientro del brasiliano avverr\u00e0 solamente in primavera. Di tutto ci\u00f2 ne risent\u00ec il rendimento generale, alquanto discontinuo, impedendo alla squadra di puntare a traguardi di vertice. Nel mercato invernale si registrarono gli acquisti del centrale difensivo C\u00f3rdoba, futura colonna della difesa interista, e del trequartista Seedorf, tuttavia nell'immediato l'ambiente risult\u00f2 dilaniato da polemiche interne che ruotavano intorno alla figura del suo allenatore: Lippi entr\u00f2 in conflitto con Panucci e Baggio, riservando loro un esiguo utilizzo, mentre in generale il viareggino non riuscir\u00e0 a integrarsi con uno spogliatoio, e dei tifosi, che continuavano a vederlo solo come un simbolo di \u00abjuventinit\u00e0\u00bb.\nLa compagine lombarda colse maggiori soddisfazioni in Coppa Italia, approdando alla finale dopo aver sconfitto in sequenza , e . Nell'atto conclusivo i milanesi cedettero per\u00f2 alla Lazio, con Ronaldo il quale, nell'occasione tornato in campo dopo cinque mesi, s'infortun\u00f2 nuovamente e ancora pi\u00f9 gravemente, dovendo stavolta abbandonare i campi sino al settembre 2001; sconfitta di misura nell'andata a Roma, nel \"retour match\" l'Inter, che aveva nel frattempo chiuso il campionato in quarta posizione, non and\u00f2 oltre un pareggio a reti inviolate davanti al pubblico amico di San Siro, consegnando la coppa ai biancocelesti. A concludere una stagione sofferta per i colori della \"Beneamata\" fu lo spareggio contro il , reso necessario dal piazzamento a pari punti coi ducali e valido per la qualificazione in Champions League. Sul neutro di Verona fu una doppietta di Baggio, all'ultima apparizione da interista, a mettere il sigillo sulla vittoria per 3-1 che assicuro ai milanesi il palcoscenico europeo pi\u00f9 importante per l'anno a venire.\nMaglie e sponsor.\nConfermati dall'annata precedente, il fornitore tecnico della stagione 1999-2000 fu Nike, mentre lo sponsor ufficiale fu Pirelli.\nLa prima divisa, nerazzurra come da tradizione, trasse ispirazione dalle casacche dell'epopea della Grande Inter con il ritorno del girocollo e di strisce pi\u00f9 larghe rispetto al recente passato, accanto alla novit\u00e0 della stella ridimensionata e inserita all'interno dello stemma sociale, a sua volta oggetto di \"redesign\"; un dettaglio, quest'ultimo, che tuttavia non incontr\u00f2 il favore dei tifosi. Tra i capi di cortesia venne confermata una seconda uniforme bianca, accanto al debutto di una terza divisa composta da maglia gialla e pantaloncini neri. Infine ai portieri vennero riservate due opzioni, il verde acqua per le gare a San Siro e il giallonero per le trasferte.\nOrganigramma societario.\nArea direttiva\nArea organizzativa\nArea marketing\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 23 maggio 2000\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "835118", "revid": "5695", "url": "https://it.wikipedia.org/wiki?curid=835118", "title": "Edward Talbot", "text": ""}
{"id": "835119", "revid": "56818", "url": "https://it.wikipedia.org/wiki?curid=835119", "title": "Murphologia", "text": ""}
{"id": "835127", "revid": "1776051", "url": "https://it.wikipedia.org/wiki?curid=835127", "title": "Thomas McElwee", "text": "Biografia.\nNato in una fattoria vicino Bellaghy, quinto di dodici fratelli, era il cugino di Francis Hughes.\nEntrato da adolescente nei \"Fianna \u00c9ireann\" (il movimento giovanile dell'IRA) e poi nell'IRA, viene arrestato con altri tre, tra i quali suo fratello Benedict, nell'ottobre 1976 quando una bomba incendiaria esplode nella loro auto, ferendoli gravemente (Thomas perder\u00e0 un occhio), nella citt\u00e0 di Ballymena, nella contea di Antrim.\nCondannato a 20 anni, a Long Kesh si unisce subito alla protesta carceraria. Nel giugno 1981 inizia lo sciopero della fame e l'8 agosto muore, dopo 62 giorni di digiuno.\n\u00c8 sepolto nel cimitero della chiesa di Saint Mary a Bellaghy, accanto a suo cugino Francis Hughes e poco distante da Dominic McGlinchey, altro famoso paramilitare repubblicano originario della zona.\nMusica.\nThomas McElwee, insieme ad altri repubblicani del South Derry, \u00e8 il soggetto della canzone \"Farewell to Bellaghy\"."}
{"id": "835132", "revid": "438678", "url": "https://it.wikipedia.org/wiki?curid=835132", "title": "La lettera d'amore (film)", "text": "La lettera d'amore (\"The Love Letter\") \u00e8 un film del 1999 diretto da Peter Chan, con Kate Capshaw, Ellen DeGeneres, Tom Selleck e Jessica Capshaw.\nTrama.\nUna libraia trova nel suo negozio una lettera misteriosa: non \u00e8 firmata e non c'\u00e8 il nome del destinatario, ma si tratta di una lettera d'amore molto misteriosa e passionale, e cos\u00ec la donna inizia ad indagare\nProduzione.\nLe riprese sono durate nel periodo Agosto 1998 e Settembre 1998, le riprese si sono svolte in USA.\nIl costo di tutto il film \u00e8 stimato tra i 20 milioni di dollari.\nDistribuzione.\nIl film \u00e8 uscito negli stati uniti il 21 maggio 1999 mentre in Italia per il 26 novembre dello stesso anno."}
{"id": "835135", "revid": "1305887", "url": "https://it.wikipedia.org/wiki?curid=835135", "title": "Videogiochi per Apple II", "text": "Questa \u00e8 una lista di videogiochi per Apple II, considerato il primo personal computer di largo consumo."}
{"id": "835137", "revid": "123516686", "url": "https://it.wikipedia.org/wiki?curid=835137", "title": "Cave canem (romanzo)", "text": "Cave canem \u00e8 un romanzo giallo storico di Danila Comastri Montanari ambientato nell'antica Roma. Come altri lavori precedenti di Montanari, ha come protagonista il senatore Publio Aurelio Stazio, stampato nella collana Il Giallo Mondadori con il numero 2329.\nTrama.\nPaolina, una donna che vuole vendicare il suo amore per Marco Fabrizio, il generale che amava, e da cui si \u00e8 dovuta separare a causa dei capricci di Gneo, un ricco pescivendolo, riesce ad ucciderlo con freddezza per salvare il proprio pargolo e attende pazientemente il momento giusto per gustare una vendetta che annienta gli eredi e favorisce il figlio illegittimo come unico erede.\nSar\u00e0 Publio Aurelio a riportare alla luce la verit\u00e0, che decide per\u00f2 di nascondere, o meglio, non rivelare in quanto capisce i sentimenti di Paolina.\nTutto questo raccontato con un tocco di ironia donato da Castore, il fedele ma polemico servo di Publio Aurelio che lo aiuta nelle indagini e gli fornisce informazioni raccolte, e a volte estorte ma pagate, dai pettegolezzi."}
{"id": "835158", "revid": "767487", "url": "https://it.wikipedia.org/wiki?curid=835158", "title": "Sulpicia Dryantilla", "text": "Dryantilla \u00e8 nota per delle monete ritrovate in Pannonia e, sebbene non venga nominata dalle fonti letterarie, viene considerata la moglie di quel Regaliano che si ribell\u00f2 contro Gallieno nel 260. Probabilmente di rango senatoriale, apparteneva ad una famiglia licia, di rango senatoriale sin dal II secolo, di cui fece parte anche una certa Sulpicia Dymiana, forse la sorella o la cugina di Dryantilla."}
{"id": "835159", "revid": "1860695", "url": "https://it.wikipedia.org/wiki?curid=835159", "title": "Domenico Santoro", "text": "Biografia.\nDopo aver compiuto gli studi nel liceo Tulliano di Arpino, si iscrisse all'Universit\u00e0 di Pisa. Qui ebbe come maestri il filologo Alessandro D'Ancona e lo storico Amedeo Crivellucci, dal cui insegnamento fu molto influenzato: nelle due discipline, filologia e storia, si svilupparono le sue ricerche, condotte con grande scrupolo scientifico.\nDurante il periodo pisano si recava settimanalmente a Siena, dove si era trasferito lo zio don Antonio Santoro, che gli aveva fornito la prima istruzione in Alvito. Durante una di queste visite a Siena scopr\u00ec nella biblioteca comunale un trattato inedito e sconosciuto attribuito al suo conterraneo Mario Equicola, umanista del XVI secolo che aveva trascorso gran parte della vita a Mantova. Il ritrovamento de \"Il novo Cortigiano\" gli fece acquisire assai presto una notevole fama nel mondo degli studiosi italiani di filologia e storia letteraria e lo indirizz\u00f2 all'approfondimento dell'opera e della biografia di Mario Equicola.\nFu insegnante negli istituti tecnici di Cagliari, Chieti, Caserta e Sassari, concludendo la sua carriera in quello di Foggia, dove fu anche preside dal 1913 alla morte. Accanto agli studi di storia e di filologia, Santoro si dedic\u00f2 alla poesia, in lingua italiana e in dialetto alvitano."}
{"id": "835162", "revid": "373458", "url": "https://it.wikipedia.org/wiki?curid=835162", "title": "Fabrizio Barchi", "text": "Biografia.\nInizia la carriera di direttore di coro nel 1979, dopo aver completato i suoi studi al Pontificio istituto di musica sacra di Roma. Ha all'attivo la conduzione di numerosi cori, sia all'interno di associazioni, sia nelle scuole della provincia di Roma. Oltre al Coro Musicanova, dirige il coro di voci bianche Primavera, il Coro Femminile Eos, il Coro Iride, il Coro del Liceo Scientifico Primo Levi e il Coro del Liceo Enriques di Ostia, con i quali ha vinto, nel corso degli anni, numerosi premi.\nDurante la sua carriera ha collaborato a livello nazionale ed internazionale con importanti compositori, come ad esempio Ennio Morricone e ha assunto la direzione artistica di festival e di associazioni regionali corali. Da segnalare anche un intenso lavoro come vicedirettore della Cappella Musicale Lateranense e la cattedra di conduzione di coro presso il Conservatorio Lorenzo Perosi di Campobasso. Nel 2006-07 ha assunto la carica di direttore della Corale della basilica di San Paolo fuori le mura.\nPremi e riconoscimenti.\nIl Coro Musicanova ha ottenuto numerosi riconoscimenti, tra i quali:\ncon il Coro Femminile Eos ottenuto diversi riconoscimenti, vincendo,\nIl Coro Iride ha ottenuto, tra gli altri:"}
{"id": "835164", "revid": "399", "url": "https://it.wikipedia.org/wiki?curid=835164", "title": "Prestazione", "text": "La prestazione, in diritto, \u00e8 l'atto che il debitore deve effettuare al fine del soddisfacimento dell'interesse del creditore, nell'adempimento degli obblighi previsti dalla legge.\nNell'ordinamento italiano, la norma specifica che riguarda la prestazione \u00e8 l'art. 1174 del Codice civile:\nVi sono poi altre disposizioni del Codice civile che fanno riferimento a \"prestazioni divisibili\" (art. 1181), alle modalit\u00e0 di realizzazione delle prestazioni (art. 1175, 1176, 1192, 1375), alle conseguenze derivanti dalla mancata esecuzione della prestazione (art. 1218 e ss. sulla responsabilit\u00e0 contrattuale) e alla possibilit\u00e0 di estinguere l'obbligazione con modi diversi dall'esecuzione della prestazione pattuita (art. 1230 sulla novazione, 1236 sulla remissione, 1241 sulla compensazione, 1253 sulla confusione, ecc.).\nProfilo genetico della prestazione.\nDal punto di vista genetico, la prestazione racchiude l'interesse del creditore e quello del debitore, che cos\u00ec entrano a far parte del \"programma negoziale\": di conseguenza, quando il risultato programmato non viene attuato, \u00e8 chiaro che restano insoddisfatti anche gli interessi del creditore e del debitore. La prestazione \u00e8 il fulcro del rapporto obbligatorio: essa va analizzata alla luce dell'art. 1175 del cod.civ., poich\u00e9 il rapporto giuridico obbligatorio pone una delle parti in una situazione giuridica soggettiva passiva rispetto all'altra. In pi\u00f9, il \"principio solidaristico\" (di cui la norma \u00e8 espressione) esclude che il debitore venga assoggettato ad obblighi pi\u00f9 gravosi di quelli cui si \u00e8 impegnato. L'art. 1175 citato impone anche di salvaguardare gli interessi del creditore, il quale deve esercitare la sua situazione di \"supremazia\" in modo da non aggravare ingiustificatamente la posizione del debitore.\nProfilo esecutivo della prestazione.\nDal punto di vista esecutivo, la prestazione va guardata alla luce dell'art. 1176 cod. civ., cio\u00e8 alla luce della cd. diligenza nell'adempimento. Qui viene in rilievo un altro interesse del creditore, che \u00e8 l'interesse di protezione, al quale corrisponde dal lato passivo un obbligo di cautela: il debitore, nell'eseguire certe prestazioni, deve tenere indenni cose e/o persone che vengono in contatto con lui, sia che appartengano alla sfera giuridica del creditore, sia che appartengano a terzi estranei.\nLa patrimonialit\u00e0 della prestazione.\nLa prestazione dovuta dal debitore deve essere suscettibile di valutazione economica, e ci\u00f2 soprattutto ai fini della responsabilit\u00e0 per inadempimento. Per patrimonialit\u00e0 non deve intendersi il carattere economico intrinseco dell'oggetto della prestazione, ma il risultato di una valutazione attuata concretamente dalle parti, che stabiliscono d'accordo il valore della prestazione dovuta. In dottrina \u00e8 discusso il carattere di patrimonialit\u00e0 della prestazione. La tesi prevalente vede una stretta correlazione tra patrimonialit\u00e0 della prestazione e patrimonialit\u00e0 del danno risarcibile.\nTale tesi \u00e8 criticata da chi ritiene che vi siano prestazioni a contenuto non patrimoniale che pure danno luogo a danni (sebbene non patrimoniali), riportando l'esempio del danno derivante da un intervento chirurgico infausto. La tesi di Gazzoni distingue tra situazioni non patrimoniali (ad es. diritti della personalit\u00e0) che, di regola, non rilevano dal punto di vista patrimoniale (salvo particolari casi previsti dall'ordinamento), e situazioni a contenuto patrimoniale, che sono invece rilevanti perch\u00e9 relative al traffico di beni giuridici.\nL'obbligazione naturale, anche se \u00e8 modellata sullo schema del rapporto obbligatorio, non ha il requisito della patrimonialit\u00e0 della prestazione, perch\u00e9 la legge esclude che si possa attivare il meccanismo coattivo dell'equivalente pecuniario: ed infatti, l'unico effetto valido che produce l'obbligazione naturale \u00e8 quello della \"soluti retentio\".\nIl contenuto della prestazione.\nIl contenuto della prestazione non consiste nel fare propria una cosa o una utilit\u00e0, bens\u00ec nel comportarsi secondo quanto dedotto in obbligazione. \nIl Codice non prevede un contenuto standard della prestazione e lascia liberi i soggetti di stabilirlo volta per volta, a seconda delle proprie esigenze e convenienze; stabilisce invece una disciplina parzialmente peculiare per quanto riguarda le obbligazioni pecuniarie, perch\u00e9 queste hanno \"originariamente\" ad oggetto una somma di danaro. \nNel diritto romano, la prestazione era \"soggettivizzata\", nel senso che il vincolo obbligatorio ineriva strettamente alla persona del debitore e comportava la coercibilit\u00e0 attraverso sanzioni di carattere corporale (v. il cd. nexum). Negli ordinamenti pi\u00f9 moderni, la prestazione viene \"oggettivizzata\", cio\u00e8 configurata come un comportamento che il debitore deve tenere in favore del creditore.\nLa prestazione principale.\nLa prestazione principale pu\u00f2 consistere in varie attivit\u00e0:\nLa prestazione con valore complementare.\nIl \"programma obbligatorio\" di cui parla la dottrina tedesca comprende non solo la prestazione principale ma anche tutta una serie di altri vincoli che si pongono \"a latere\" di questa.\nSi pensi all'obbligazione con cui le parti hanno programmato un risultato traslativo: perch\u00e9 questo risultato si realizzi, non basta che il debitore consegni il bene, ma occorre anche che il bene sia quello pattuito, che sia libero da pesi e da difetti e che sia stato custodito in modo da conservarne l'efficienza. Pertanto, alla prestazione principale (\"dare\") si affiancano altri obblighi: di custodia, di diligenza, di correttezza, ecc., tutti da valutarsi ai fini di un esatto adempimento.\nLa prestazione accessoria: rinvio.\nLa prestazione accessoria \u00e8 di regola quella inerente alle garanzie, siano esse reali o personali."}
{"id": "835173", "revid": "110157", "url": "https://it.wikipedia.org/wiki?curid=835173", "title": "Caguana (sito archeologico)", "text": "Il parco cerimoniale Caguana (in spagnolo: centro ceremonial ind\u00edgena de Caguana) \u00e8 un sito archeologico situato ad \u00c1ngeles, circoscrizione del comune di Utuado, in Porto Rico.\nIl centro risale approssimativamente al 1200, periodo di pieno splendore dalla cultura Taino sull'isola di Porto Rico. Gli scavi archeologici hanno portato alla luce numerosi manufatti Taino e oggi si possono osservare i campi rettangolari e circolari, chiamati \"batey\", dove gli indigeni vi praticavano le loro cerimonie e giocavano a un particolare gioco con la palla, chiamato, per l'appunto, \"batey\".\nNel parco sono inoltre presenti un museo, nel quale si possono ammirare parte dei manufatti rinvenuti, e alcune fedeli ricostruzioni di capanne indigene in mezzo a una vegetazione composta da esemplari di \"Ceiba\" e altri alberi tipicamente locali."}
{"id": "835175", "revid": "88740", "url": "https://it.wikipedia.org/wiki?curid=835175", "title": "Trenton", "text": "Trenton si pu\u00f2 riferire a:"}
{"id": "835176", "revid": "287204", "url": "https://it.wikipedia.org/wiki?curid=835176", "title": "Filosofia rinascimentale", "text": "La filosofia rinascimentale, che segna la fine del Medioevo e l'inizio dell'et\u00e0 moderna, si estende lungo tutto il Quattrocento e il Cinquecento.\nRinascita del Neoplatonismo.\nSi \u00e8 soliti tuttavia fare iniziare le prime istanze umanistiche, preludio del Rinascimento, con un autore trecentesco: Francesco Petrarca (1304-1374). In lui, primo tra i moderni, si avverte gi\u00e0 il dissidio tra prospettiva religiosa medievale e riscoperta dell'uomo, propria dell'Umanesimo. Nel Petrarca si annuncia insomma quella che sar\u00e0 una costante del successivo pensiero umanistico e poi rinascimentale, cio\u00e8 il tentativo di conciliare Agostino, Cicerone, Platone, di tenere uniti pensiero cristiano, \"humanae litterae\" latine, e filosofia classica greca.\nDa allora l'uomo divenne il centro di un'attenzione che la cultura precedente sembrava non avergli accordato, sicch\u00e9 il suo operare nel mondo inizi\u00f2 ad acquisire un nuovo significato basato sull'ideale dell\"homo faber\". Dal rinnovato interesse per i classici emerger\u00e0 inoltre una molteplicit\u00e0 di orientamenti culturali che porter\u00e0 sostanzialmente a due tendenze di pensiero: una che si richiama ad Aristotele, interpretandolo per\u00f2 in chiave naturalistica, in antitesi al senso religioso con cui l'aveva letto San Tommaso; l'altra che si richiama a Platone e ai neoplatonici (Plotino in particolare), nella quale troviamo oltre al gi\u00e0 citato Petrarca, anche Coluccio Salutati (1332-1406), Leonardo Bruni (1370-1444), e Poggio Bracciolini (1380-1459).\nFu per\u00f2 soprattutto quest'ultima, quella neoplatonica, a godere di una grande rinascita, dovuta sia a una forte polemica anti-aristotelica, che soleva dipingere Aristotele come un pensatore vetusto e pedante, sia grazie alla riunificazione tra le Chiese d'Oriente e d'Occidente (avvenuta nel 1438), che fece confluire un gran numero di intellettuali e dotti bizantini in Italia, specialmente a Firenze, i quali favorirono la riscoperta degli studi classici greci; il pi\u00f9 noto di essi fu il maestro Pletone. L'immigrazione di studiosi orientali fu poi incentivata anche dalla caduta di Costantinopoli nel 1453. Una caratteristica dei filosofi rinascimentali era la loro tendenza a identificare il platonismo con il neoplatonismo, particolarit\u00e0 tipica di tutto l'Umanesimo e il Rinascimento. Solo nel XIX secolo si \u00e8 saputo distinguere il pensiero di Platone da quello di Plotino; nel Quattrocento infatti si intendeva per platonismo una corrente filosofica complessa e molto composita, che non abbracciava solo Platone, ma anche neoplatonici come Agostino e Duns Scoto, oltre a tradizioni orfiche e pitagoriche. Lo stesso Aristotele vi era in fondo compreso; la polemica contro di lui era rivolta pi\u00f9 che altro contro il naturalismo e un certo modo di intendere l'aristotelismo, specie quello delle scuole, per il resto di Platone e Aristotele si cercavano pi\u00f9 le concordanze che le divergenze.\nLa riscoperta dei classici signific\u00f2, tra l'altro, non tanto una semplice acquisizione degli antichi testi, quanto un diverso modo di leggerli, preoccupato di ricostruirli storicamente e di sottoporli a un vaglio critico rigoroso. Fu cos\u00ec che si diffuse la passione per la filologia, tendenza presente soprattutto nell'attivit\u00e0 di Lorenzo Valla.\nGli umanisti arricchirono cos\u00ec e incrementarono il patrimonio librario, accompagnandolo all'ammirazione per la lingua latina che era considerata la lingua della sapienza.\nNon si pu\u00f2 trascurare neanche l'interesse per la pedagogia, mirante non a un'educazione professionale, ma a formare il giovane nella sua completezza, mediante uno sviluppo armonico di tutte le doti umane, sia fisiche che spirituali, facendo di ciascun individuo come un'opera d'arte, un tentativo compiuto di saper plasmare la propria vita come l'artista plasma la propria opera. Questo amore per il bello nasceva dal prevalere delle tendenze ideali collegate appunto al neoplatonismo. L'amore, la libert\u00e0, la sete di infinito, vennero esaltati come valori assoluti, in maniera simile a quanto avverr\u00e0 nel Romanticismo. Inizialmente avverso al naturalismo, che appariva dimentico del vero valore dell'uomo, il neoplatonismo esaltava la bellezza dell'Idea, contrapposta alla bellezza sensibile, e alla quale giungere soltanto tramite il pensiero e i sensi pi\u00f9 elevati. L'amore soprattutto veniva inteso platonicamente come una via per elevarsi alla perfezione e alla contemplazione di Dio. La purezza e la spiritualit\u00e0 erano pertanto le qualit\u00e0 che pi\u00f9 si addicevano al vero amore.\nI neoplatonici di maggior rilievo furono senza dubbio Nicola Cusano e Marsilio Ficino, i quali, alla precedente prospettiva medievale rivolta verso il Trascendente ed espressa nella sua forma estrema dal gotico, vi sostituirono una religiosit\u00e0 che guarda piuttosto al divino presente nell'uomo e nel mondo. Secondo Cusano l'individuo umano, pur essendo una piccola parte del mondo, \u00e8 una totalit\u00e0 nel quale tutto l'universo risulta contratto. L'uomo \u00e8 infatti immagine di Dio che \u00e8 l'\"implicatio\" di tutto l'essere cos\u00ec come nell'unit\u00e0 numerica sono potenzialmente impliciti tutti i numeri, mentre l'Universo \u00e8 invece l'\"esplicatio\" dell'Essere, ovvero l'esplicitazione di ci\u00f2 che \u00e8 presente in potenza nell'unit\u00e0. L'uomo \u00e8 pertanto un microcosmo, un dio umano. Cusano fu inoltre tra i primi a concepire l'universo, gi\u00e0 nella prima met\u00e0 del Quattrocento, senza limiti spaziali e quindi senza una circonferenza che lo delimiti.\nChe non vi sia contrasto tra platonismo e cristianesimo era convinzione anche di Ficino, il quale concep\u00ec anzi il platonismo come una vera e propria preparazione alla fede, intitolando la sua opera pi\u00f9 celebre \"Theologia platonica\". Il tema dell\"eros\" diventa in Ficino un motivo filosofico centrale: l'amore \u00e8 il dilatarsi stesso di Dio nel mondo, la causa per cui Dio \"si riversa\" nel mondo, e per cui produce negli uomini il desiderio di ritornare a Lui. Al centro di questo processo circolare c'\u00e8 dunque l'uomo, vera \"copula mundi\", che tiene legati in s\u00e9 gli estremi opposti dell'universo, e come in Cusano \u00e8 specchio di quell'Uno (inteso plotinianamente) dal quale proviene tutta la realt\u00e0. Qui si nota tuttavia come Ficino usi il concetto platonico di \"Eros\" attribuendovi un significato cristiano, poich\u00e9, diversamente che in Platone, l'amore \u00e8 per lui anzitutto attributo di Dio, movimento di Dio che scende verso il mondo, e non solo tensione irrequieta dell'anima umana che vuol salire verso di Lui.\nFicino fu inoltre uno dei personaggi pi\u00f9 attivi dell'Accademia Neoplatonica di Firenze, che divenne il centro propulsore del neoplatonismo rinascimentale: voluta da Cosimo de' Medici, essa era un cenacolo di filosofi e letterati fiorentini riuniti nella villa medicea di Careggi (presso Firenze), e voleva significare la riapertura dell'antica Accademia ateniese di Platone (che era stata chiusa nel 529 d.C.), per favorire la rinascita della dottrina del grande filosofo greco.\nUn altro esponente di primo piano dell'Accademia platonica fu Pico della Mirandola, il quale tuttavia tent\u00f2 di conciliare il neoplatonismo con l'aristotelismo e concezioni mistiche connesse alla cabala ebraica, congiungendoli in una linea di continuit\u00e0 secondo un ideale di concordia universale. Egli, nell\"Oratio de hominis dignitate\", attribuisce all'uomo la dignit\u00e0 di essere l'artefice del proprio destino. All'uomo infatti Dio offre il dono della libert\u00e0: mentre nelle altre creature tutto \u00e8 stato gi\u00e0 dato come qualit\u00e0 definita e stabile, all'uomo \u00e8 concesso di farsi e inventarsi nelle forme da lui scelte.\nAstrologia, alchimia e arti magiche.\nAnche il pensiero scientifico fu caratterizzato dall'influsso del Neoplatonismo, che fu determinante nell'anticipare quella visione di armonia dell'universo che ritroviamo nella rivoluzione scientifica attuata da Copernico, Keplero e Galilei. Secondo la concezione neoplatonica, infatti, l'universo \u00e8 retto da un ordine armonico che si irradia in ogni sua parte ed \u00e8 strutturato perci\u00f2 in maniera concentrica. Non si tratta di un universo statico, ma in movimento: in esso prevale un equilibrio dinamico, simboleggiato dal cerchio e dalla sfera, viste come le figure pi\u00f9 perfette in quanto espressione di massima sintesi tra forze centrifughe e centripete. A fondamento dell'ordine geometrico del cosmo \u00e8 posto Dio, il quale lo governa attraverso un atto d'amore. \nNon \u00e8 dunque una visione meccanica del mondo, bens\u00ec una concezione organica e unitaria in cui le leggi che regolano l'universo ricevono anima e vita dall'amore divino. Secondo l'astrologia rinascimentale esiste di conseguenza una corrispondenza tra le strutture della mente umana e le strutture reali dell'universo, ovvero tra la nostra ragione soggettiva e la ragione oggettivata nella natura, in quanto generate dalla stessa intelligenza creatrice. Questo sar\u00e0 il presupposto fondamentale di tutti i successivi sviluppi scientifici e tecnologici, espressamente formulato da Galilei con la celebre affermazione che il libro della natura \u00e8 scritto in linguaggio matematico. La fiducia nell'astrologia, scaturita da una tale idea di corrispondenza tra fenomeni celesti e fenomeni terreni, si inser\u00ec tra l'altro nella tipica ottica rinascimentale volta ai fini pratici di azione nel mondo. Gli oroscopi infatti avevano il fine di leggere le circostanze in cui un'azione aveva la probabilit\u00e0 maggiore di riuscire: essi erano dunque al servizio di un uomo che guarda al futuro e intende intervenire attivamente nel corso degli eventi per mutarli.\nNell'ambito dell'astrologia riprese vigore anche una disciplina emblematica di questo periodo, cio\u00e8 l'alchimia, favorita dal fatto che una delle tante opere riscoperte durante il Rinascimento fu il \"Corpus Hermeticum\" di Ermete Trismegisto che Cosimo de' Medici fece tradurre da Marsilio Ficino intorno al 1460. Forte era comunque l'influenza di scritti e autori arabi, i quali, facendo da mediatori, avevano consentito la ripresa di contatto con la tradizione alchemica greca gi\u00e0 dal basso Medioevo. A differenza della prassi demonologica collegata con la credenza cristiana in spiriti buoni e cattivi, l'alchimia si proponeva di intervenire sulle sole forze naturali, facendo cos\u00ec da apripista alla chimica moderna. Essa si basava infatti sulla magia bianca che, diversamente dalla magia nera, consisteva nello studio empirico delle sostanze elementari e in esperimenti scientifici su di esse. L'alchimista ne cercava le propriet\u00e0 lavorando all'incirca come un chimico, catalogandole, operando miscugli, servendosi di fornelli ed alambicchi che saranno poi gli strumenti principali utilizzati dalla chimica come la intendiamo oggi. Operando in quest'ambito Paracelso (1493-1541) diede ad esempio un notevole impulso alla farmacologia.\nScopo principale degli alchimisti era la ricerca della pietra filosofale, dalla quale si sarebbero potute trarre tre propriet\u00e0 fondamentali: un elisir in grado di conferire l'Immortalit\u00e0 e di dare la panacea universale per qualsiasi malattia; l'\"onniscienza\" ovvero la consapevolezza del passato e del futuro, del bene e del male (simile alle qualit\u00e0 del frutto biblico dell\"albero della Conoscenza\"); la possibilit\u00e0 infine di trasmutare i metalli in oro, la meno importante delle tre ma quella pi\u00f9 ricercata dagli avidi e che ha colpito maggiormente l'immaginario popolare. Da questa deriva l'enorme potere di arricchimento detenuto dall'alchimista, che egli tuttavia era tenuto a usare per scopi strettamente umanitari, dovendo egli sviluppare un senso morale parallelo all'elaborazione della pietra e che costituiva anzi una \"condicio sine qua non\" per la riuscita finale del suo operare. La pietra filosofale non era tuttavia l'oggetto di semplici leggende o di visioni utopiche: l'oro infatti veniva utilizzato come catalizzatore nelle reazioni chimiche, ed era da sempre apprezzato essendo l'unico metallo conosciuto che restasse inalterabile nel tempo. La scienza contemporanea poi riuscir\u00e0 effettivamente a trasformare in oro alcuni metalli, agendo a livello delle forze nucleari.\nLa trasmutazione dei metalli in oro si inserisce nell'ottica evoluzionista tipica dei filosofi neoplatonici: essi pensavano infatti che tutta la creazione, corrottasi a causa del biblico peccato originale, tendesse a ritornare verso la perfezione originaria. Come l'uomo tende verso la divinizzazione, cos\u00ec i metalli mutavano verso l'oro, la forma pi\u00f9 nobile della loro specie. Si cercava in un certo senso di risolvere la materia nello spirito; e contemporaneamente si operava anche all'inverso, facendo compiere a ritroso il cammino della natura, fino a poter ricostruire, ad esempio, una pianta dalle sue ceneri, o fabbricare sinteticamente l'uomo (l\"homunculus\"), al di fuori delle vie naturali.\nInsieme all'alchimia ricevettero grande impulso numerosi altri mestieri e discipline, come la chiromanzia, la numerologia, la matematica, la medicina, l'anatomia. Una caratteristica dei ricercatori rinascimentali era infatti la loro poliedricit\u00e0: essi cio\u00e8 erano soliti svolgere pi\u00f9 attivit\u00e0 diverse contemporaneamente, secondo l'ideale dell'uomo universale, incarnato ad esempio da Leonardo da Vinci (1452-1519), da molti considerato il primo scienziato in senso moderno. \nNell'ambito della magia propriamente detta, un importante contributo provenne dal \"De occulta philosophia\" di Agrippa von Nettesheim, in cui essa viene definita \u00abla scienza pi\u00f9 perfetta\u00bb e divisa in tre tipologie: naturale, celeste e cerimoniale, in cui le primi due rappresentano la magia bianca, e la terza quella nera o negromantica.\nNel campo della matematica e della geometria sono invece da ricordare il tentativo di quadratura del cerchio da parte di Cusano, o la soluzione delle equazioni cubiche da parte di Tartaglia e il suo celebre \"Triangolo\".\nLa matematica era allora una materia affine alla numerologia, la quale si proponeva di interpretare la realt\u00e0 in chiave simbolica ed ermetica ricollegandosi a dottrine neopitagoriche, esoteriche e cabbalistiche, ma anche la teologia, la filosofia e tutte le scienze venivano collegate tra loro, nel tentativo di coniugarle e di renderle parte di un \"unicum\". L'ideale dei filosofi rinascimentali consisteva in definitiva nella ricerca di un sapere unitario, organico, coerente, che fungesse da raccordo di tutte le discipline e le conoscenze dello scibile umano, e soddisfacesse il bisogno di ricondurre e ritrovare la molteplicit\u00e0 nell'unit\u00e0, la diversit\u00e0 nell'identit\u00e0, la variet\u00e0 nella totalit\u00e0. Sar\u00e0 il sogno anche degli idealisti romantici.\nNeoplatonismo nell'arte.\nNon solo la letteratura e le scienze, ma l'arte in generale viene avvertita come la via maestra per cogliere l'ideale neoplatonico di armonia e perfezione, come la forma pi\u00f9 immediata di intuizione dell'assoluto, in accordo con i tre ideali platonici dell\"eterno Vero\", l\"eterno Buono\", e l\"eterno Bello\", triade raffigurata da Raffaello in tre dipinti nella Stanza della Segnatura ai Musei Vaticani (il secondo dei quali \u00e8 la celebre \"Scuola di Atene\").\nSono gli ideali che ritroviamo nella pittura, in particolare nel Botticelli che nella sua \"Venere\" esprime l'amore celeste e intelligibile messo in risalto dalla purezza del nudo; nella scultura, specialmente in Michelangelo, secondo cui l'artista assomiglia a Dio perch\u00e9 tenta di trasporre l\"Idea\" nella materia cos\u00ec come Dio ha impiantato il Bello nel mondo fisico; nella musica (un'arte gi\u00e0 rivalutata da Plotino), ad esempio in Franchino Gaffurio che speriment\u00f2 armonie e consonanze musicali basate sui rapporti numerici universali delle sfere celesti, ponendo le basi per lo sviluppo del canto polifonico; e in architettura dove si insegue il modello della citt\u00e0 ideale (raffigurata in un dipinto attribuito a Piero della Francesca), secondo i princ\u00ecpi del classicismo. Una citt\u00e0 che intendeva rifarsi a un simile modello fu ad esempio Urbino.\nUna tipica figura umanista, che si sforz\u00f2 di cogliere l'armonia e l'equilibrio di un mondo costruito attraverso l'attivo operare dell'uomo, \u00e8 quella di Leon Battista Alberti (1404-1472). In lui non mancano per\u00f2 visioni pessimiste: egli avverte come l'equilibrio che si sta cercando appare fragile e continuamente minacciato.\nVitalismo cosmico.\nUna costante della filosofia rinascimentale rimane la concezione vitalistica dell'universo e della natura, secondo cui ogni realt\u00e0, dalla pi\u00f9 grande alla pi\u00f9 minuta, risulta animata e popolata da presenze e da forze vitali. Tutto l'universo \u00e8 concepito come un unico grande organismo. Secondo il neoplatonismo infatti, la natura \u00e8 profondamente penetrata da energie spirituali, poich\u00e9, in virt\u00f9 dell'identit\u00e0 di essere e pensiero, ogni oggetto \u00e8 anche al tempo stesso soggetto; ogni realt\u00e0 fa capo a un'idea in virt\u00f9 della quale essa risulta animata da una vita autonoma e unitaria. Il principio che unifica il molteplice \u00e8 l'anima del mondo, la quale permetteva di considerare organicamente congiunti tutti i diversi campi del reale, e con cui l'uomo forma un tutt'uno. Questa visione del cosmo, che sar\u00e0 ripresa dagli idealisti romantici e in particolare da Schelling, viene ampiamente sviluppata da tre filosofi naturalisti dell'Italia meridionale: Bernardino Telesio, Giordano Bruno, e Tommaso Campanella. In loro il neoplatonismo, dopo esserne stato alquanto avverso, viene ora conciliato col naturalismo e il panteismo; e nonostante la loro polemica contro Aristotele, esso risulta profondamente legato alla problematica e ai procedimenti metodologici aristotelici.\nCon Telesio nasce una prima forma di metodologia scientifica, soprattutto nelle obiezioni che egli muove ad Aristotele. Telesio si propone di interpretare unitariamente tutta la realt\u00e0 fisico-naturale, estendendo il campo della sua concezione naturalistica alla stessa vita intellettiva ed etica dell'uomo.\nBruno invece, oltre a dedicarsi alla magia, all'astrologia, e all'arte della mnemotecnica, eredita da Cusano l'idea di infinit\u00e0 dell'universo, anticipando per via filosofica le scoperte scientifiche della moderna astronomia. Bruno infatti affermava non solo che Dio \u00e8 presente nella natura (la quale \u00e8 tutta viva, animata), ma anche che il cosmo \u00e8 infinito e che esistono innumerevoli altri mondi, non limitandosi cos\u00ec al timido eliocentrismo copernicano, ma contrapponendo al geocentrismo medievale una concezione molto pi\u00f9 radicale.\nPersonalit\u00e0 irruente, da allievo di Platone era convinto che la verit\u00e0 \u00e8 tale solo quando trasforma radicalmente chi la possiede, quando cio\u00e8 il pensiero si fa vita, e la filosofia diviene magia. Per far trionfare il divino che \u00e8 in noi occorre dunque secondo Bruno un impeto razionale, non un'attivit\u00e0 pacifica che spenga i sensi e la memoria, ma al contrario li acuisca: occorre cio\u00e8 un \"eroico furore\" (un termine chiaramente ereditato dall\"Eros\" platonico).\nTommaso Campanella, considerato uno dei filosofi pi\u00f9 originali dell'epoca tardo-rinascimentale, ebbe una vita molto avventurosa e travagliata. Arrestato a Napoli nel 1599 con l'accusa di cospirazione ed eresia, riusc\u00ec a sfuggire alla pena capitale simulando la follia, ma venne condannato al carcere a vita. Durante i ventisette anni di detenzione compose le sue opere principali, tra cui \"La citt\u00e0 del Sole\" (1602), progetto di una societ\u00e0 ideale ispirato alla \"Repubblica\" di Platone. Tent\u00f2 una conciliazione tra la tradizione tomista e quella agostiniana accordandole con una visione trinitaria dell'essere, e facendo inoltre della coscienza l'attributo fondamentale di ogni realt\u00e0 (sensismo).\nCorrenti filosofiche, politiche, e religiose.\nIl naturalismo non assunse solo le forme del tardo neoplatonismo, ma anche di altre correnti filosofiche e letterarie. A una concezione naturalistica dell'amore ispirata al modello boccacciano si rifecero ad esempio Poliziano e Lorenzo il Magnifico, che invitavano a godere i piaceri amorosi, o Lorenzo Valla che la color\u00f2 di significato religioso.\nMa il naturalismo venne fatto proprio soprattutto dall'aristotelismo, che tuttavia si svilupp\u00f2 esclusivamente all'interno degli ambienti accademici, anche se assunse tratti capaci di accomunarlo con le ricerche dei nuovi platonici. In seguito alla pubblicazione dei grandi commentari di Averro\u00e8, affiancati ben presto da quelli di Alessandro di Afrodisia, l'aristotelismo venne caratterizzato dalla disputa tra queste due interpretazioni, con averroisti da un lato e alessandrinisti dall'altro; il maggior rappresentante della scuola alessandrina fu Pietro Pomponazzi (1462-1525), figura di spicco dell'aristotelismo padovano, che affront\u00f2 la spinosa questione dell\u2019immortalit\u00e0 dell\u2019anima.\nAltre correnti naturalistiche riemergenti furono l'epicureismo e lo stoicismo, alle quali ader\u00ec Montaigne: personaggio \"sui generis\" del Cinquecento, avverso alla nostalgia dei classici pur ponendo anche lui l'uomo al centro della sua attenzione, Montaigne finir\u00e0 poi su posizioni scetticiste. Si tratta a ogni modo di correnti parallele al neoplatonismo, che rimase la tendenza preferita grazie al rinnovato fervore con cui venne rilanciato da parte di Cusano nell'Europa d'oltralpe, e dell'Accademia neoplatonica di Ficino in Italia.\nFra utopia e realismo.\nLa rivalutazione della figura dell'uomo favor\u00ec una presa di coscienza del suo ruolo e del suo senso di responsabilit\u00e0 anche all'interno della storia. Nel campo della filosofia politica il Cinquecento si inaugura cos\u00ec con due opere quasi contemporanee: \"Il Principe\" di Niccol\u00f2 Machiavelli (1513) e \"L'Utopia\" di Tommaso Moro (1516). Il realismo di Machiavelli e l'utopismo di Moro, per la loro opposizione e diversit\u00e0 di intenti, possono essere assunti come i due poli fondamentali entro cui si svolge l'intera riflessione politica rinascimentale. \nMentre il discorso utopico mirava a prospettare l\u2019eliminazione dei mali dalla vita individuale e sociale (ineguaglianza, povert\u00e0, fame, guerra), Machiavelli in particolare pu\u00f2 essere considerato il fondatore della teoria della \"ragion di stato\": al centro della sua ricerca c'\u00e8 esclusivamente l'azione politica, dall'orizzonte della quale egli tende a escludere ogni altra considerazione religiosa, morale o filosofica. Il suo impegno finalizzato alla costruzione di un potere saldo ed efficiente si inserisce nell'ideale rinascimentale di opporre la volont\u00e0 e la responsabilit\u00e0 umana al dominio del caso e alle incognite della storia. Nella situazione politica italiana, divisa in tante signorie e anomala rispetto al resto d'Europa dove assistiamo invece alla formazione degli stati unitari e alla loro lenta trasformazione in stati assoluti, l'italiano Machiavelli fu paradossalmente un precursore del pensiero politico moderno.\nL'ideale machiavellico di uno stato forte fu tuttavia respinto da Guicciardini, secondo cui il terreno politico rimaneva luogo di scontro di forze puramente individuali (di qui quel suo atteggiamento di affidarsi al proprio \"particulare\", inteso come tornaconto e utile personale). Nella seconda met\u00e0 del Cinquecento si assistette inoltre alla contrapposizione tra assolutisti (il pi\u00f9 importante dei quali fu Jean Bodin), e i cosiddetti \"Monarcomachi\", animati invece da un'irriducibile avversione al potere del re. Tra le filosofie politiche tardo-rinascimentali troviamo poi il giusnaturalismo dell'olandese Ugo Grozio (che affront\u00f2 tra l'altro problemi di diritto internazionale), e infine le utopie di Francesco Bacone e del gi\u00e0 ricordato Campanella.\nIl rinnovamento religioso.\nLa concezione maggiormente individualistica dell'essere umano, comune peraltro a tutto l'Umanesimo, assunse una particolare importanza anche nella fede religiosa, dove mentre da un lato ci furono casi di paganesimo di ritorno, dall'altra assistiamo a un nuovo fervore della devozione cristiana. Il rapporto del singolo individuo con Dio divenne spesso pi\u00f9 importante di quello con la Chiesa come istituzione. In questo panorama si inserisce la Riforma di Martin Lutero (1483-1546), di Calvino (1509-1564), e di Zwingli (1484-1531); ma anche all'interno del cattolicesimo vi furono numerose istanze di rinnovamento, si pensi ad esempio alle figure di Girolamo Savonarola (1452-1498), o di Erasmo da Rotterdam (1466-1536). Quest'ultimo in particolare polemizz\u00f2 contro Lutero poich\u00e9 vedeva nella sua negazione della libert\u00e0 umana una posizione nettamente in contrasto con la mentalit\u00e0 umanista e rinascimentale.\nIl Burdach, assertore di una sostanziale continuit\u00e0 fra Medioevo e Rinascimento, individua la genesi della rinascita religiosa rinascimentale gi\u00e0 nelle aspirazioni mistico-religiose del Duecento italiano, presenti soprattutto nello spirito evangelico di San Francesco d'Assisi e nelle attese di Gioacchino da Fiore."}
{"id": "835180", "revid": "2215309", "url": "https://it.wikipedia.org/wiki?curid=835180", "title": "Obbligazione naturale", "text": "L' obbligazioni naturale \u00e8 una categoria giuridica contemplata dal codice civile italiano del 1942 e gi\u00e0 nota al diritto romano. \nStoria.\nNel diritto romano si parlava di \"obligationes\" pure con riguardo a rapporti non sanzionati da \"actiones\" (obbligazioni naturali) e che quindi erano rapporti pi\u00f9 in punto di fatto che in punto di diritto non essendo coercibile l'adempimento. Di esse si incominci\u00f2 a parlare in relazione a:\nCon questo riconoscimento, si volle tener fede al principio che negava agli \"alieni iuris\" la capacit\u00e0 giuridica senza dall'altro lato negare al negozio qualsiasi efficacia. Chi faceva dunque \"solutio\" in dipendenza di un'obligatio naturale adempiva un debito e una volta adempiuto non era pi\u00f9 comunque possibile chiederne la restituzione (\"soluti retentio\").\nDescrizione.\nDisciplinate dall'art. 2034 c.c., sono quelle obbligazioni che trovano la propria fonte nei doveri morali e sociali che, pur non essendo giuridici, quindi non coercibili, non sono indifferenti per l'ordinamento. Sono tradizionalmente definite obbligazioni imperfette: non \u00e8 possibile infatti agire giudizialmente per ottenere l'esecuzione dell'adempimento che integra tale obbligazione. Esse sono rilevanti per il diritto a partire dal momento dell'esecuzione della prestazione. Una volta eseguita, infatti, la prestazione oggetto dell'obbligazione naturale, il debitore non pu\u00f2 ripetere ci\u00f2 che ha spontaneamente prestato (cosiddetta \"soluti retentio\").\nIl legislatore ha utilizzato l\u2019espressione \"spontaneamente\" e non \"volontariamente\" chiarendo da un lato che l'obbligazione non deve essere frutto di una coazione ad agire subita dal debitore naturale, dall'altro che non rileva se quest'ultimo ha adempiuto perch\u00e9 ha scambiato un'obbligazione naturale con un'obbligazione civile. Dunque, ad esempio, la violenza subita legittima la ripetizione: l'errore no invece.\nL'altro requisito previsto \u00e8 quello della capacit\u00e0 del debitore. Il problema \u00e8 quello di stabilire la natura negoziale dell'atto di adempimento dell'obbligazione naturale, e cio\u00e8 se esso sia un atto negoziale o meno:\nL'adempimento dell'obbligazione naturale si atteggia come negozio unilaterale, attributivo di un bene al creditore, senza che, come detto, il debitore abbia possibilit\u00e0 di ripetere.\nRequisiti.\nAffinch\u00e9 una prestazione integri una obbligazione naturale \u00e8 necessario che il soggetto adempiente, o debitore, sia capace di intendere e di volere e che la prestazione sia di carattere spontaneo. In dottrina il pagamento spontaneo del debito prescritto \u00e8 stato interpretato come adempimento di obbligazione naturale e in quanto tale non ripetibile.\nL'adempimento di un'obbligazione naturale, secondo la dottrina prevalente, pu\u00f2 avere ad oggetto qualunque prestazione, di dare o di fare, ad esecuzione istantanea o periodica. Se consiste in un'obbligazione ad esecuzione periodica il debitore pu\u00f2 sospenderne l'esecuzione in qualunque momento, senza essere obbligato ad eseguirne altre. Per quanto riguarda le obbligazioni di dare nessun problema sorge se si tratta di cose mobili. Il problema, invece, sorge per stabilire se \u00e8 possibile effettuare un trasferimento immobiliare e in che forma. La dottrina ha proposto pi\u00f9 tesi.\nLa teoria negativa.\nAlcuni autori sostengono che un'attribuzione patrimoniale in adempimento di un'obbligazione naturale non possa effettuarsi se non con le forme della donazione (cio\u00e8 l'atto pubblico). L'atto privo di tale forma sarebbe un contratto nullo perch\u00e9 senza causa. Tale teoria \u00e8 sostenuta da coloro che accolgono le cosiddette teorie oggettive della causa del contratto, secondo cui un contratto o \u00e8 tipico (e allora la causa si presume) oppure \u00e8 atipico (e allora deve essere valutata in concreto la meritevolezza dell'interesse perseguito dalle parti, ai sensi dell'art. 1322). La causa della donazione, secondo questa visione, \u00e8 costituita dal depauperamento del donante e dall'arricchimento del donatario; dal momento che l'attribuzione patrimoniale a seguito di un'obbligazione naturale ha sicuramente queste caratteristiche (arricchimento-depauperamento) sarebbe una donazione e quindi deve essere effettuata in forma pubblica. Contro questa teoria \u00e8 stato detto che la causa della donazione \u00e8 ravvisabile nell'animus donandi, e se questo \u00e8 vero allora va evidenziato come tale animus manchi sicuramente nell'adempimento dell'obbligazione naturale; non siamo quindi in presenza di una donazione, perch\u00e9 il soggetto non vuole donare alcunch\u00e9, ma vuole adempiere a quello che lui ritiene un debito. Si \u00e8 inoltre osservato che questa tesi ha insita in se una grossa contraddizione. Si dice, infatti, che l'adempimento di un'obbligazione naturale costituisce giusta causa dell'attribuzione patrimoniale; ora, tale tesi porta alla seguente conclusione: che se l'attribuzione ha ad oggetto un bene mobile (anche di rilevante valore) l'atto avrebbe una giusta causa, se l'attribuzione ha ad oggetto un bene immobile sarebbe nullo per mancanza di causa.\nLa tesi della realit\u00e0 dell'atto di attribuzione.\nSecondo Gazzoni e Moscati, l'art. 2034 concerne un comportamento esecutivo; l'adempimento dell'obbligazione naturale, cio\u00e8, \u00e8 un atto giuridico e non un negozio, a carattere reale (l'attribuzione opera, cio\u00e8, mediante la consegna della cosa). Secondo questa visione sarebbe possibile effettuare un trasferimento immobiliare mediante la semplice consegna dell'immobile; il problema della trascrizione verrebbe risolto con una sentenza di accertamento. L'art. 1350, infatti, non dice che tutti i tipi di atto con cui si trasferisce un diritto immobiliare devono effettuarsi in forma scritta, ma solo che i contratti che trasferiscono tali diritti devono avere questa forma. E l'adempimento di un'obbligazione non \u00e8 un contratto, ma un comportamento; quindi non sar\u00e0 necessaria una forma particolare (Gazzoni).\nLa tesi della necessit\u00e0 della forma scritta.\nAltri autori, invece, ritengono che sia possibile un'attribuzione immobiliare ma che sia necessaria la forma scritta (Bianca). Questo non perch\u00e9 avremmo un atto senza causa, ma perch\u00e9 nel nostro sistema giuridico i trasferimenti immobiliari richiederebbero sempre la forma scritta. A tal fine sarebbe sufficiente che nella scrittura sia inserita l'attestazione che l'atto \u00e8 compiuto per adempiere ad un\u2019obbligazione naturale ai sensi dell'art. 2034. Quanto alla qualificazione di tale tipo di atto la dottrina \u00e8 divisa: secondo qualcuno dovrebbe essere inquadrato nella figura del contratto con obbligazioni a carico del solo proponente; secondo altri invece non avremmo un vero e proprio contratto, ma un atto di natura esecutiva la cui forma scritta si risolverebbe in una sorta di requisito integrativo della consegna (Breccia). Contro questa tesi si \u00e8 detto (Gazzoni) che se l'atto scritto fosse l'unico modo per adempiere ad una obbligazione naturale si porrebbe poi il problema di stabilire se la soluti retentio consegua al mero accordo oppure alla consegna. Ora, se l'irripetibilit\u00e0 consegue alla consegna, in quanto il pagamento \u00e8 un atto a carattere reale, non si giustifica il requisito della forma, che apparirebbe \"un inutile superfetazione\" e \"un vuoto ossequio ad una interpretazione formalistica del sistema\". Se, invece, diciamo che l'irripetibilit\u00e0 consegue all'accordo si verrebbe ad operare una sorta di equiparazione tra irripetibilit\u00e0 della prestazione (di cui parla l'art. 2034) e irretrattabilit\u00e0 della dichiarazione; in altre parole, in questo secondo caso dovremmo sostenere che il pagamento debba essere effettuato non in forza dell'obbligazione naturale, ma in forza dell'accordo (diventerebbe l'accordo, cio\u00e8, e non l'obbligazione naturale, il titolo della consegna).\nI debiti di gioco.\nIl debito di gioco \u00e8 un classico esempio di obbligazione naturale. Il gioco d'azzardo nel nostro ordinamento giuridico \u00e8 infatti illecito e proibito. Logica conseguenza sarebbe, nel diritto civile, la nullit\u00e0 del contratto di gioco o scommesse (ai sensi dell'art. 1418 c.c. infatti il contratto \u00e8 nullo quando contrario a norme imperative) e che quindi la relativa obbligazione di pagare i debiti di gioco sia nulla con la inevitabile conseguenza di prevedere, a favore del debitore, la possibilit\u00e0 di riavere indietro quanto pagato (cd. azione di \"ripetizione di indebito\", ex art. 2033 c.c.). \nTuttavia, proprio perch\u00e9 si tratta di obbligazioni naturali vengono in considerazione altre norme, gli artt. 1933 e 2034 c.c., che vietano la ripetizione di quanto pagato in esecuzione a un'obbligazione naturale, come appunto il debito di gioco."}
{"id": "835189", "revid": "90227", "url": "https://it.wikipedia.org/wiki?curid=835189", "title": "Ioannes Paulus II", "text": ""}
{"id": "835194", "revid": "729019", "url": "https://it.wikipedia.org/wiki?curid=835194", "title": "CodeGear", "text": "CodeGear \u00e8 una societ\u00e0 nata come divisione di Borland, che sviluppa tool di sviluppo come Delphi IDE e linguaggi di programmazione ed il database server InterBase. Il primo CEO della CodeGear \u00e8 Ben Smith. CodeGear in Italia \u00e8 rappresentata da bit Time Software.\nStoria.\n8 febbraio 2006 Borland annuncia la volont\u00e0 di vendere la sua divisione IDE e database. Durante le trattative, la divisione venne riorganizzata in un'\"azienda dentro una azienda\" chiamata Developer Tools Group (o DevCo). Comunque, nessun compratore ha soddisfatto tutti i requisiti presupposti da Borland per la vendita della divisione. Da qui la decisione di costituire CodeGear, societ\u00e0 focalizzata su tool di sviluppo e sviluppatori.\nNel maggio 2008 infine Borland ha venduto la divisione a Embarcadero Technologies per ventitr\u00e9 milioni di dollari."}
{"id": "835195", "revid": "1934238", "url": "https://it.wikipedia.org/wiki?curid=835195", "title": "Mickey Devine", "text": "Biografia.\nNato a Derry, a 11 anni perde il padre e rimane con sua madre e la sorella maggiore. Nel 1971 entra nell'unit\u00e0 dell'Official IRA del suo quartiere, Creggan. Dopo aver perso anche la madre nel 1972, nel 1973 si sposa e ha due figli, Michael jr. e Louise.\nDopo la scissione nel 1974 si unisce all'INLA e nel 1976 viene arrestato e condannato a 12 anni. Il 22 giugno 1981 inizia il digiuno e muore 60 giorni dopo, il 20 agosto, ultimo dei dieci \"hunger strikers\" a morire. Nello stesso giorno si verificano altri due eventi significativi: Owen Carron, membro del Sinn F\u00e9in, conquista il seggio di Fermanagh-South Tyrone, vacante dalla morte di Bobby Sands e Pauline McGeown, moglie di Patrick McGeown, autorizza l'intervento medico per salvare la vita a suo marito, entrato in coma dopo 42 giorni di digiuno.\nMickey Devine \u00e8 sepolto nel City Cemetery di Derry."}
{"id": "835196", "revid": "1543377", "url": "https://it.wikipedia.org/wiki?curid=835196", "title": "Cromosoma 12", "text": "Con il nome di cromosoma 12 si indica, per convenzione, il dodicesimo cromosoma autosomico umano in ordine di grandezza (calcolando anche il cromosoma X, risulta essere il tredicesimo). Gli individui presentano solitamente due copie del cromosoma 12, come di ogni autosoma. Il cromosoma 12 possiede circa 132 milioni di nucleotidi. I due cromosomi 12 rappresentano oltre il 4% del DNA totale nelle cellule umane.\nIl cromosoma 12 contiene oltre 1200 geni. Si ritiene che possa contenerne circa 1300.\nIl numero di polimorfismi a singolo nucleotide (SNP) \u00e8 di oltre 500.000.\nGeni.\nI seguenti sono alcuni dei geni identificati sul cromosoma 12:\nMalattie.\nAlcune patologie legate a problemi a carico del cromosoma 12:"}
{"id": "835199", "revid": "88740", "url": "https://it.wikipedia.org/wiki?curid=835199", "title": "Sh\u014dgun (romanzo)", "text": "Sh\u014dgun \u00e8 un romanzo d'avventura scritto da James Clavell nel 1975. Costituisce il primo capitolo in ordine cronologico della \"Saga Asiatica\" dell'autore. Il romanzo ha avuto grande popolarit\u00e0 e diffusione, arrivando nel 1990 a vendere 15 milioni di copie in tutto il mondo.\nLa storia ripercorre le vicissitudini dell'ascesa al potere del \"daimy\u014d\" Yoshi Toranaga (basato sul personaggio storico di Tokugawa Ieyasu), fino a diventare il primo sh\u014dgun. Le vicende sono raccontate dal punto di vista del navigatore inglese John Blackthorne, le cui gesta sono vagamente ispirate alle imprese storiche di William Adams.\nTrama.\nLa narrazione inizia nell'aprile del 1600. L\"Erasmus\", un mercantile armato da guerra battente bandiera olandese, che doveva saccheggiare il Nuovo Mondo per poi tornare in patria, \u00e8 alla deriva in mezzo al mare. Sulla nave si trovano il capitano, il pilota inglese John Blackthorne e i superstiti dell'equipaggio, duramente provati dalla fame e dalla sete. In seguito ad una tempesta il natante naufraga sulle coste giapponesi, in un piccolo villaggio di pescatori chiamato Anjiro.\nGrazie al proprio coraggio e intelligenza, Blackthorne riuscir\u00e0 a sopravvivere e adattarsi ad un mondo completamente nuovo, dominato dagli intrighi e giochi di potere tra Ishido e Toranaga, i due \"daimy\u014d\" pi\u00f9 potenti del Giappone. \u00c8 proprio Toranaga a prendere Blackthorne sotto la sua protezione, intuendone le potenzialit\u00e0. Mentre serve sotto il suo signore, Blackthorne fa la conoscenza di Mariko, la sua traduttrice e istitutrice, per la quale nutre un disperato e impossibile amore. Ella lo aiuta nella comprensione dei costumi e della lingua del Giappone feudale, e lui si rivela uno studente eccezionalmente rapido, tanto che in breve tempo si adatta alla nuova realt\u00e0.\nIntanto Toranaga si trova in una situazione scomoda, dal momento che i pi\u00f9 potenti signori feudali giapponesi si stanno alleando contro di lui. Inoltre il suo fratellastro Zataki, signore della provinicia di Shinano, minaccia di schierarsi apertamente dalla parte dei suoi nemici. La situazione sembra degenerare quando Toranaga \u00e8 costretto da un decreto imperiale a recarsi senza scorta nel castello di Ishido, proprio nella tana del nemico. Egli riesce tuttavia a ribaltare la situazione. Blackthorne, abile navigatore inglese e protestante, \u00e8 la chiave per mettere sotto pressione i gesuiti portoghesi che hanno gi\u00e0 guadagnato molto potere nell'isola. Le cortigiane Kiku e Gyoko procurano al loro signore le informazioni necessarie a far tornare Zataki dalla sua parte. E la morte di Mariko viene sfruttata per spezzare l'intesa dei suoi avversari. Cos\u00ec Toranaga sconfigge i suoi nemici ed emerge dalla lotta come unico vincitore, prendendo il titolo di sh\u014dgun.\nPersonaggi principali.\nInterpretazione dei personaggi.\nMolti personaggi che compaiono in \"Sh\u014dgun\" sono basati su effettive figure storiche.\nCritica.\nNonostante alcuni studiosi mettano in discussione l'accuratezza storica del romanzo \"Shogun\", la critica \u00e8 d'accordo nel premiare la capacit\u00e0 di Clavell di coinvolgere il lettore in un mondo lontano e affascinante.\nIl libro \u00e8 stato accolto positivamente dal pubblico. Webster Scott del \"New York Times\" si dice entusiasta del racconto, sottolineando che nel leggere il libro si \u00e8 avvolti totalmente da una cultura, quella giapponese, che \u00abti fa dimenticare chi sei e dove ti trovi\u00bb.\nErrori.\nIl romanzo contiene vari anacronismi e inesattezze storiche. Il grido di guerra \"banzai\", ad esempio, citato nel libro, si cominci\u00f2 ad usare solo a partire dal periodo feudale nell'Esercito Imperiale Giapponese come omaggio all'imperatore del Giappone. Inoltre all'inizio del romanzo \u00e8 scritto che una persona pratica judo, mentre questa disciplina cominci\u00f2 a svilupparsi solo alla fine dell'era feudale.\nTokugawa Ieyasu non ordin\u00f2 l'espulsione dei commercianti europei, ma ne limit\u00f2 il commercio alla sola citt\u00e0 di Nagasaki. L'espulsione dei missionari cristiani fu invece ordinata da Toyotomi Hideyoshi, che non fu mai \"sh\u014dgun\".\nTrasposizioni.\nDal romanzo \u00e8 stata tratta una miniserie tv, diretta da Jerry London ed interpretata da Richard Chamberlain e Toshir\u014d Mifune. In seguito le quasi nove ore della miniserie sono state condensate in un film."}
{"id": "835201", "revid": "136473", "url": "https://it.wikipedia.org/wiki?curid=835201", "title": "State College, Pennsylvania, May 5th 2003", "text": ""}
{"id": "835206", "revid": "72396", "url": "https://it.wikipedia.org/wiki?curid=835206", "title": "Bunips", "text": ""}
{"id": "835211", "revid": "1860695", "url": "https://it.wikipedia.org/wiki?curid=835211", "title": "Mario Equicola", "text": "Biografia.\nNato da Battista Caccialupi di Alvito, ma secondo un'ipotesi figlio illegittimo di un esponente della famiglia Cantelmo, conti di Alvito, assunse in seguito il cognome letterario mutuandolo da quello dell'antico popolo degli Equicoli. Trasferitosi assai giovane dalla nativa Alvito a Napoli, fu membro dell'Accademia Pontaniana.\nSi rec\u00f2 poi a Firenze, dove studi\u00f2 con Marsilio Ficino. In seguito si trasfer\u00ec prima a Ferrara al seguito dei suoi mecenati, i Cantelmo, esuli da Alvito in seguito all'invasione degli Spagnoli del feudo.\nSegu\u00ec i mecenati, convinti filo-angioini anche durante il regno degli Aragonesi a Napoli, in Francia, ai primi del Cinquecento: i Cantelmo intendevano chiedere il sostegno del Re di Francia per recuperare il feudo perduto. \nNel 1496, durante il tentativo dei Cantelmo di riconquista del feudo al seguito dei francesi, l'Equicola tenne il comando del castello di Sora. Fattasi disperata la situazione per i baroni ribelli agli Aragonesi, i Cantelmo si arresero. L'Equicola riconsegn\u00f2 il castello ai nemici solo in presenza di Giovan Paolo Cantelmo e non dei suoi figli Sigismondo e Ferrante.\nQuando tutto fu perduto e gli Spagnoli trionfarono, essi ottennero il controllo del meridione d'Italia, trasformando il regno in un vicereame spagnolo. \nMario Equicola segu\u00ec i suoi mecenati a Ferrara, dove oper\u00f2 come segretario e uomo di fiducia sia di Sigismondo che di Margherita Cantelmo, sua moglie. Con complicit\u00e0 di Margherita riusc\u00ec ad entrare nelle grazie di Isabella d'Este, marchesa di Mantova ed amica della Cantelmo (lascer\u00e0 ad Isabella la sua eredit\u00e0, un convento), della quale divenne precettore a Mantova nel 1507 e nel 1519 segretario. \nServ\u00ec anche il fratello di Isabella, il cardinale Ippolito grazie al quale ebbe modo di frequentare la Roma dei Papi di inizio Cinquecento.\nEbbe un ruolo di cortigiano di fiducia instaurando con la Marchesana un rapporto di estrema lealt\u00e0, la quale si affid\u00f2 a lui per ambasciate e missioni delicate. Nel 1513, era a Roma come cronista e portavoce dei Gonzaga in occasione del conclave che elesse Leone X al soglio di Pietro.\nNel 1517, l'Equicola accompagn\u00f2 Isabella d'Este in un pellegrinaggio in Provenza, presso Nanse, all'eremo della Maddalena (Saint Maximin - la Sainte-Baume), che attirava all'epoca copiose folle di devoti. Lasci\u00f2 presso il sepolcro della Maddalena dei versi su una placca come ex-voto su richiesta della Marchesa. I versi dell'Equicola furono riportati in un diario da Antonio De Beatis, segretario del cardinale Luigi d'Aragona. Il gesto dell'umanista alvitano voleva imitare quanto fatto dal Petrarca che visit\u00f2 il sito secoli prima dedicando una sua ode alla Maddalena. \nNel 1519, con la morte del segretario di Isabella, Benedetto Capilupi, fu promosso a segretario personale di Isabella d'Este e di Federico Gonzaga, suo primogenito.\nLa sua opera principale \u00e8 il \"Libro de natura de amore\", composto in latino e tradotto in volgare nel 1525. Il trattato si inserisce nel quadro del neoplatonismo rinascimentale, e mescola elementi derivati da Marsilio Ficino con echi stilnovistici.\nSi dedic\u00f2 alla redazione di una monumentale Storia di Mantova nell'ultima parte della sua vita.\nAltra opera importante \u00e8 rappresentata dalle \"Istituzioni del comporre in ogni sorta di rima della lingua volgare\", pubblicata postuma nel 1541, che contiene un trattato sulla metrica italiana fino al XV secolo.\nInvece l'attribuzione all'Equicola del trattato \"Il novo Cortigiano\", che fu scoperto da Domenico Santoro nella biblioteca comunale di Siena, va respinta.\nMor\u00ec a Mantova di \"febbre quartana\" (come indicano le fonti), probabilmente un caso di malaria, il 26 luglio 1525.\nScritti.\nAltri scritti sono contenuti nel seguente volume:"}
{"id": "835217", "revid": "729019", "url": "https://it.wikipedia.org/wiki?curid=835217", "title": "Contea di Cullman", "text": "La contea di Cullman, in inglese Cullman County, \u00e8 una contea dello Stato dell'Alabama, negli Stati Uniti. Al censimento del 2000 la popolazione era di 77.483 abitanti. Il suo capoluogo \u00e8 Cullman. Il nome le \u00e8 stato dato in onore al colonnello John G. Cullman.\nGeografia fisica.\nMulberry Fork del Black Warrior River scorre lungo la parte sud-orientale della contea e molti dei suoi affluenti, tra cui il fiume Duck e le insenature Dorsey, Eightmile e Brindley attraversano la contea. Nel 1961l'Alabama Power argin\u00f2 il fiume Sipsey creando il lago Lewis Smith, situato lungo il confine sud-occidentale della contea. Diversi affluenti del Sipsey, tra cui Blevens, Crooked e Ryan, attraversano l'area.\nContee confinanti.\nCullman County confina con:\nEconomia.\nPrima della colonizzazione della Contea di Cullman, l'area era popolata da agricoltori agricoltori. Dopo la creazione di una linea ferroviaria da Montgomery a Decatur, il vicepresidente della Louisville &amp; Nashville Railroad Albert Fink incontr\u00f2 Johann Cullman per discutere riguardo alla costruzione di una citt\u00e0 lungo la linea per attirare gli affari. Cullman venne attraversata da centinaia di famiglie tedesche, che iniziarono a spingere l'economia della citt\u00e0.\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono: \nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 94.7% bianchi, 1.1% neri, 0.5% nativi americani, 0.4% asiatici, 2.2% di altre razze, e 1.1% di due o pi\u00f9 etnie. Il 4.3% della popolazione \u00e8 ispanica."}
{"id": "835219", "revid": "827882", "url": "https://it.wikipedia.org/wiki?curid=835219", "title": "Periodo Kamakura", "text": "Il \u00e8 un periodo della storia del Giappone segnato dal governo dello , stabilito nel 1192 dallo sh\u014dgun proveniente da Kamakura, e dal trasferimento della capitale da Heian, che comunque conserv\u00f2 il primato culturale e artistico, a Kamakura, che divenne il centro politico.\nStoria.\nDa allora il titolo di shogun divenne ereditario e il Giappone incominci\u00f2 a essere governato da una oligarchia militare (bakufu): con lo shogunato, le \u00e9lite e la popolazione si divisero in caste, pertanto si cre\u00f2 un'organizzazione sociale per certi versi simile ai sistemi feudali occidentali controllata dai samurai, dai \"gokenin\", basata sulla concessione di terre ai militari e sul rapporto signore-vassallo. Quindi questo periodo fu favorevole ai samurai, alle caste militari, e si assistette allo sdoppiamento della gestione del potere, in mano agli emergenti militari ma ancora condizionato dagli imperiali. Nel 1274 e nel 1281 vi furono gli unici tentativi di invasione del Giappone dall'estero, ma le imponenti flotte nemiche (quarantamila uomini la prima volta e centocinquantamila la seconda) furono spazzate via da una tempesta che venne interpretata dai giapponesi come un \"kamikaze\" o \"vento divino\". \nQuesta situazione di incertezza aiut\u00f2 la nascita e la diffusione di nuove correnti religiose, come il Buddhismo Zen e il Sutra del Loto di Nichiren. In questo periodo venne codificato il Bushid\u014d (\"via del guerriero\"), incentrato sui valori di disciplina, obbedienza, lealt\u00e0 e coraggio.\nIn questo periodo Marco Polo parla del Giappone chiamandolo \"Cipangu\" o \"Zipangu\", secondo il racconto che gli \u00e8 stato fatto in quanto non vi ha mai messo piede:\nArchitettura.\nPer quanto riguarda l'architettura il periodo Kamakura si caratterizz\u00f2 per uno stile pi\u00f9 semplice e meno elegante di quello Heian. In quegli anni si manifest\u00f2 l'influenza della cultura cinese e del Buddhismo Zen nella realizzazione dei templi che seguirono lo stile cinese \"karay\u014d\" e con minore diffusione lo stile indiano \"tenjikuy\u014d\", proveniente dalla Cina meridionale. Nel periodo Kamakura, comunque, lo stile pi\u00f9 diffuso fu l'antico stile giapponese \"wa-y\u014d\", che comprendeva ancora molti elementi dello stile Heian. Tra gli esempi pi\u00f9 importanti si pu\u00f2 citare il K\u014dfuku-ji di Nara.\nScultura.\nNel periodo Kamakura la scultura divenne florida perch\u00e9 numerose statue raffiguranti divinit\u00e0 buddhiste vennero ricostruite in uno stile e in uno spirito vigoroso e realistico. Il realismo che trionf\u00f2 in questo periodo fu motivato dall'esigenza di diffondere il Buddhismo ai ceti popolari, dalle tendenze dei militari, dalla riscoperta dell'arte Nara e dall'influenza dell'arte cinese Song. L'arte Nara fu riadattata e combinata armoniosamente con il realismo Kamakura da artisti importanti quali K\u014dkei. Gli esempi pi\u00f9 emblematici risultarono la grandiosa statua in bronzo dell'Amitabha Buddha del K\u014dtoku-in di Kamakura realizzata nella met\u00e0 del XIII secolo, e le sculture da ritratto dei santi buddhisti Asa\u1e45ga e Vasubandhu.\nPittura.\nAnche nella pittura fu il realismo a caratterizzare lo stile della scuola yamato-e, evidenziato dall'attenzione per le linee del disegno, per il colore, per la narrazione e per i particolari. Le opere acquisirono maggiore naturalezza e vitalit\u00e0 scenica come nel \"Manuale degli Inferni\" (Museo Nazionale di Tokyo) e nel \"Manuale degli Spettri Affamati\" (tempio Raig\u014d). Anche la ritrattistica laica fu pervasa dal realismo e da una grande espressivit\u00e0, che condurr\u00e0 alla nascita della pittura paesaggistica.\nArti minori.\nTra le arti minori si distinse la produzione di ceramica, che si ispir\u00f2 al vasellame cinese \"chien\" (Song). Per gli oggetti in lacca si utilizzarono le tecniche makie e \"kamakura bori\". Pregevole risult\u00f2 la produzione di armi e di armature (in particolare le tecniche di forgiatura di spade raggiunsero la loro acme), invece non fu molto elaborata e molto elegante la produzione tessile.\nLetteratura.\nNel periodo Kamakura vi fu una notevole influenza della lingua cinese, una semplificazione grammaticale e un avvicinamento della lingua scritta a quella parlata, oltrech\u00e9 una grande diffusione del katakana. I generi letterari pi\u00f9 importanti furono per la poesia il waka e il renga, mentre per la prosa il gunki monogatari e il setsuwa. Tra le tematiche pi\u00f9 diffuse si possono citare quelle sentimentali e quelle naturalistiche per la lirica, la realt\u00e0 contemporanea nella prosa. \nLa fine del periodo Kamakura.\nLa fine dello shogunato Kamakura nel 1333 port\u00f2 prima un breve ritorno al potere dell', e poi alla fondazione dello shogunato Ashikaga da parte di , che diede inizio al periodo Muromachi."}
{"id": "835226", "revid": "78273", "url": "https://it.wikipedia.org/wiki?curid=835226", "title": "State College, Pennsylvania, March 3rd 2003", "text": ""}
{"id": "835228", "revid": "126190", "url": "https://it.wikipedia.org/wiki?curid=835228", "title": "Nanowar", "text": ""}
{"id": "835230", "revid": "63716", "url": "https://it.wikipedia.org/wiki?curid=835230", "title": "Epoca Kamakura", "text": ""}
{"id": "835231", "revid": "38120", "url": "https://it.wikipedia.org/wiki?curid=835231", "title": "Cutie honey", "text": ""}
{"id": "835232", "revid": "38120", "url": "https://it.wikipedia.org/wiki?curid=835232", "title": "Cutey honey", "text": ""}
{"id": "835235", "revid": "38120", "url": "https://it.wikipedia.org/wiki?curid=835235", "title": "Cutey Honey", "text": ""}
{"id": "835240", "revid": "1008732", "url": "https://it.wikipedia.org/wiki?curid=835240", "title": "Amplificazione Raman", "text": "L'amplificazione Raman, nota anche come pompa Raman (\"Raman pump\" nella letteratura in lingua inglese), si usa nella trasmissione ottica DWDM per aumentare la portata del segnale in fibra, specie su tratte molto lunghe, senza dover amplificare i segnali alla sorgente, riducendo quindi effetti indesiderati come il cross-talk tra lunghezze d'onda adiacenti e migliorando la figura di rumore, dato che consente di usare per la trasmissione potenze ottiche pi\u00f9 basse a parit\u00e0 di lunghezza di tratta (\"span\"). Questo tipo di amplificazione \u00e8 basato sul fenomeno fisico noto come effetto Raman stimolato (\"Stimulated Raman Scattering\", SRS) e di fatto utilizza la fibra stessa come amplificatore.\nPrincipio di funzionamento.\nL'effetto Raman consiste in una diffusione anelastica di fotoni all'interno di un mezzo non lineare, come ad esempio una fibra ottica. Nel mezzo viene inviato un fascio di fotoni la cui lunghezza d'onda (o frequenza) \u00e8 tale da non poter attivare una transizione elettronica nelle molecole del materiale: questa condizione induce comunque una transizione vibrazionale e a causa dell'anelasticit\u00e0 del fenomeno l'energia generata si converte in un nuovo fotone di lunghezza d'onda differente (inferiore rispetto alla frequenza del fascio iniettato) che viene a sua volta diffuso nel mezzo. Sempre come conseguenza dell'anelasticit\u00e0, la differenza tra la frequenza della luce prodotta dai fotoni diffusi e quella del fascio incidente (nota anche come frequenza di Stokes) coincide con la frequenza della transizione vibrazionale indotta nel mezzo.\nLa scelta opportuna della frequenza usata per la stimolazione (detta anche \"frequenza dei fasci di pompa\") combinata con le caratteristiche del mezzo trasmissivo consente di generare un'emissione di fotoni a frequenze arbitrarie, il che rende possibile utilizzare l'amplificatore Raman anche come convertitore di frequenza ottica.\nApplicazione pratica.\nNel caso della trasmissione ottica, l'amplificazione Raman si usa soprattutto per fibre molto lunghe e in alcuni casi costituisce anche l'unica soluzione possibile. Essendo basata su un fenomeno di diffusione, \u00e8 un'amplificazione di tipo distribuito. Il laser utilizzato per generare l'effetto Raman, detto anche \"laser pompa\", trasmette tipicamente impulsi ad alta energia in direzione contraria rispetto al fascio da amplificare; spesso si ricorre a pi\u00f9 laser pompa, a frequenze e polarizzazioni diverse, le cui potenze di emissione vengono poi opportunamente aggiustate in modo da ottenere un guadagno finale piatto su tutto lo spettro del segnale utile.\nRispetto agli amplificatori in fibra drogata all'erbio (EDFA, \"Erbium-Doped Fiber Amplifiers\"), basati anch'essi sul fenomeno dell'emissione stimolata e ampiamente usati nella trasmissione ottica WDM, gli amplificatori Raman richiedono potenze molto pi\u00f9 elevate, tuttavia su distanze molto lunghe gli amplificatori Raman presentano delle caratteristiche di rumore molto migliori, dato che il rumore indotto diminuisce con l'aumentare della lunghezza della fibra e si distribuisce su uno spettro di frequenze molto ampio (nell'ordine dei )."}
{"id": "835244", "revid": "344646", "url": "https://it.wikipedia.org/wiki?curid=835244", "title": "Religioni a Taiwan", "text": "A Taiwan sono praticate diverse religioni. Secondo il censimento del 2005 le maggiori sono il Buddismo (35%) e il Taoismo e la religione tradizionale cinese contati insieme (33%). Il Cristianesimo \u00e8 la religione del 3.9% della popolazione, mentre una percentuale che sfiora il 10% pratica delle religioni di derivazione taoista o tradizionale (come lo Xiantiandao e il Tiandismo).\nStoria.\nLa colonizzazione cinese di Taiwan iniziata nel tardo XIV secolo port\u00f2 con s\u00e9 le religioni praticate sul continente. Nel primo periodo della Repubblica Cinese le religioni tradizionali furono osteggiate, ma nella successiva Repubblica Cinese di Taiwan le restrizioni vennero completamente rimosse dagli anni 1980.\nDa allora il Buddismo e il Taoismo (che nelle classificazioni del governo comprende anche i culti tradizionali) si sono considerevolmente sviluppati sull'isola. Oggi il Paese ospita alcune organizzazioni buddiste che si sono espanse a livello internazionale: tra cui la \"Fagushan\" (\u6cd5\u9f13\u5c71), la \"Foguangshan\" (\u4f5b\u5149\u5c71) e la \"Ciji\" (\u6148\u6fdf, meglio nota come \"Tzu Chi\" secondo la vecchia traslitterazione).\nStatistiche.\nSecondo i dati del 2005, circa 18.718.600 degli abitanti di Taiwan (81,3% della popolazione) sono credenti, mentre il 14 \u2013 18% \u00e8 ateo. Delle 26 religioni riconosciute dalla Repubblica di Cina, le pi\u00f9 praticate sono il buddhismo (8.086.000, 35,1%), il taoismo (7.600.000, 33%), lo Yiguandao (810.000, 3,5%), il protestantesimo (605.000, 2,6%) e il cattolicesimo (298.000, 1,3%). Tuttavia, secondo il \"CIA World Factbook\" e altre recenti fonti dal Dipartimento di Stato Americano o dalla Sezione Affari Religiosi del MOI, dall'80 al 93% della popolazione taiwanese aderisce una qualche forma di \"religione tradizionale cinese\" che combina insieme buddhismo Mah\u0101y\u0101na, confucianesimo (culto degli antenati) e taoismo.\nXiantiandao.\nLo Xiantiandao (\"Via del Cielo Originale\") \u00e8 un gruppo di religioni originatesi in Cina che si considerano continuatrici dell'antica setta nota come \"Loto Bianco\". Queste religioni sono state legalizzate e si sono notevolmente diffuse a Taiwan a partire dagli anni 1980. Alcuni di tali gruppi sono lo Yiguandao, il Miledadao, l'Haizidao e lo Zailiismo. Lo Yiguandao \u00e8 la quarta religione pi\u00f9 diffusa a Taiwan per numero di aderenti.\nXuanyuanjiao.\nLo Xuanyuanjiao (Wade-Giles: \"Hsuan Yuan Chiao\", \"Insegnamento dell'Imperatore Giallo\") \u00e8 un nuovo movimento religioso fondato a Taiwan nel 1957. Racchiude in s\u00e9 i principi base di Taoismo e Confucianesimo, con elementi anche tratti dalla filosofia del moismo ed enfatizza il sentimento nazionalistico cinese. Lo Xuanyuanjiao si fonda essenzialmente sul credo nel rispetto nei confronti del Cielo \u2014 ovvero Dio \u2014 e dei defunti. \nLa religione ha subito un rapido aumento dei praticanti tra gli anni 1970 e 1980 (da 10.000 a 100.000). Nel 2001 interessava circa lo 0,6% della popolazione di Taiwan. Con la morte del suo fondatore nel 1989 sta seguendo un rapido declino."}
{"id": "835249", "revid": "834", "url": "https://it.wikipedia.org/wiki?curid=835249", "title": "Calvin Melvin", "text": ""}
{"id": "835256", "revid": "599013", "url": "https://it.wikipedia.org/wiki?curid=835256", "title": "Eunomia", "text": ""}
{"id": "835258", "revid": "697352", "url": "https://it.wikipedia.org/wiki?curid=835258", "title": "Libro antico", "text": ""}
{"id": "835260", "revid": "13102", "url": "https://it.wikipedia.org/wiki?curid=835260", "title": "Ager gallicus", "text": ""}
{"id": "835266", "revid": "1305772", "url": "https://it.wikipedia.org/wiki?curid=835266", "title": "Kamakura (disambigua)", "text": "Kamakura \u00e8 una citt\u00e0 nella prefettura di Kanagawa in Giappone. \nDa questa prendono il nome:"}
{"id": "835268", "revid": "125077561", "url": "https://it.wikipedia.org/wiki?curid=835268", "title": "Clorochina", "text": "La clorochina \u00e8 un farmaco utilizzato per la prevenzione e nel trattamento della malaria. Presenta attivit\u00e0 come inibitore dell'eme-polimerasi. Recentemente \u00e8 stato dimostrato che la clorochina \u00e8 in grado d'interagire con l'enzima lattato deidrogenasi del plasmodio. La capacit\u00e0 della Clorochina di legare sia l'eme che la lattato-deidrogenasi fa in modo che il farmaco sia tossico principalmente per il parassita. \u00c8 stata per lungo tempo il medicamento principale nella profilassi chemioterapica della malaria; attualmente il suo impiego \u00e8 limitato, essendo stato riscontrato negli ultimi anni un crescente numero di ceppi resistenti, specie nel \"Plasmodium falciparum\", mentre ritiene ancora la sua attivit\u00e0 contro il \"Plasmodium vivax\", \"Plasmodium ovale\", \"Plasmodium malariae\" e per i ceppi \"Plasmodium falciparum\" sensibili al principio attivo.\nQuesto medicinale viene anche usato talvolta nel trattamento del \"lupus eritematoso\" e nell'artrite reumatoide nonch\u00e9 per episodi di artrite nei bambini. La comparsa di ceppi resistenti a questo medicinale tra i parassiti della malaria ha fatto spostare l'attenzione dei ricercatori a nuovi usi di questa sostanza, anche perch\u00e9 economica e facilmente disponibile. Alcuni ricercatori hanno individuato una sua possibile azione inibitoria nei confronti del virus dell'HIV e recentemente della COVID-19.\nGli effetti collaterali della somministrazione di clorochina comprendono prurito, disturbi gastroenterici, cefalea e disturbi della vista. Presenta anche tossicit\u00e0 a livello del sistema nervoso centrale e pu\u00f2 quindi provocare convulsioni, allucinazioni, psicosi e incubi.\nLe controindicazioni alla somministrazione comprendono psoriasi, disturbi visivi, malattie epatiche, patologie neurologiche e patologie psichiatriche. Inoltre la clorochina aumenta il pH degli endosomi rendendoli meno acidi, quindi ostacolando la presentazione degli antigeni intravescicolari (es. micobatteri) e rendendo pertanto tali pazienti pi\u00f9 suscettibili alle malattie causate da questi.\nUsi medici.\nMalaria.\nLa clorochina \u00e8 usata da tempo per il trattamento e la prevenzione della malaria dal \"Plasmodium vivax\", \"Plasmodium ovale\", e dal \"Plasmodium malariae\", ma non dal parassita della malaria \"Plasmodium falciparum\", poich\u00e9 quest'ultimo ha sviluppato resistenza alla clorochina.\nAmebiasi.\nNel trattamento dell'ascesso epatico amebico, la clorochina pu\u00f2 essere utilizzata al posto di o in aggiunta ad altri farmaci in caso di fallimento dell'uso di metronidazolo o altro nitroimidazolo entro 5 giorni o intolleranza al metronidazolo o un nitroimidazolo.\nReumatismo.\nPoich\u00e9 sopprime lievemente il sistema immunitario, viene utilizzata in alcuni disturbi autoimmuni, come l'artrite reumatoide e il lupus eritematoso.\nEffetti collaterali.\nGli effetti collaterali della clorochina comprendono reazioni neuromuscolari, gastrointestinali, cerebrali, cutanee, oculari, uditive, cardiovascolari (rare) ed ematiche.\nGravidanza.\nNon \u00e8 stato dimostrato che la clorochina abbia effetti dannosi sul feto se utilizzata per la profilassi della malaria. Attraverso il latte materno vengono escrete piccole quantit\u00e0 di clorochina. Tuttavia, poich\u00e9 questo farmaco pu\u00f2 essere prescritto ai bambini, gli effetti non sono dannosi. Studi condotti su topi mostrano che la clorochina marcata con marker radioattivi passa rapidamente attraverso la placenta e si accumula negli occhi fetali, dove rimane anche cinque mesi dopo che il farmaco viene eliminato dal resto del corpo.\nAlle donne in gravidanza viene comunque sconsigliato di recarsi in regioni a rischio di malaria.\nAnziani.\nNon ci sono prove sufficienti per determinare se la clorochina \u00e8 sicura da somministrare a persone di et\u00e0 pari o superiore a 65 anni. Il farmaco viene eliminato dai reni e la tossicit\u00e0 deve essere monitorata attentamente nelle persone con insufficienza renale.\nSovradosaggio.\nLa clorochina \u00e8 molto pericolosa in caso di sovradosaggio. Viene assorbita rapidamente dall'intestino. Nel 1961, venne pubblicata una raccolta di casi clinici che conteneva il resoconto di tre bambini che morirono entro 2,5 ore dall'assunzione di una dose eccessiva del farmaco. La quantit\u00e0 necessaria per arrivare all'overdose non \u00e8 nota, ma si sa che l'indice terapeutico della clorochina \u00e8 basso. Uno dei bambini risultava deceduto in seguito all'assunzione di una dose tra i 0,75 e 1 grammo, il doppio rispetto a una singola dose terapeutica per i bambini. I sintomi di sovradosaggio comprendono mal di testa, sonnolenza, disturbi visivi, nausea e vomito, collasso cardiovascolare, convulsioni e arresto respiratorio e cardiaco improvviso.\nUn analogo della clorochina - l'idrossiclorochina - ha una emivita sanguigna lunga (32-56 giorni) e un ampio volume di distribuzione (580\u2013815 L / kg). Gli intervalli terapeutici, tossici e letali sono dai 0,03 ai 15 mg/L, da 3,0 a 26 mg/L e da 20 a 104 mg/L, rispettivamente. Tuttavia, sono stati segnalati casi di non tossicit\u00e0 fino a 39 mg / L, suggerendo che la tolleranza individuale a questo farmaco pu\u00f2 essere pi\u00f9 variabile di quanto conosciuto.\nFarmacologia.\nLa clorochina ha un volume di distribuzione molto elevato; si diffonde nel tessuto adiposo. La clorochina e i chinini correlati sono associati a casi di tossicit\u00e0 retinica, in particolare se somministrati a dosi elevate e per lunghi periodi. L'accumulo del farmaco pu\u00f2 provocare offuscamento della vista e cecit\u00e0.\nLa clorochina \u00e8 anche un agente lisosomotropico, si accumula preferenzialmente nei lisosomi. Il pKa per l'azoto chinolinico della clorochina \u00e8 8,5, quindi \u00e8 deprotonato per circa il 10% a pH fisiologico (calcolato tramite l'equazione di Henderson-Hasselbalch). La deprotonazione arriva allo 0,2% a pH lisosomiale di 4,6. Poich\u00e9 la forma deprotonata \u00e8 pi\u00f9 permeabile alla membrana rispetto alla forma protonata, il composto viene intrappolato nei lisosomi.\nSi ritiene che il carattere lisosomotropico della clorochina abbia un ruolo nella sua attivit\u00e0 antimalarica; il farmaco si concentra nel vacuolo alimentare acido del parassita e interferisce con i processi vitali.\nMeccanismo d'azione.\nMalaria.\nSi ritiene che il carattere lisosomotropico della clorochina sia fonte della sua attivit\u00e0 antimalarica; il farmaco si concentra nel vacuolo alimentare acido del parassita e interferisce con i processi vitali. Le sue propriet\u00e0 lisosomotropiche ne consentono l'uso \"in\" esperimenti \"in vitro\" relativi a malattie intracellulari legate ai lipidi, autofagia e apoptosi.\nAll'interno dei globuli rossi, il parassita malarico, che si trova nella sua fase asessuale del ciclo di vitale, degrada l'emoglobina per acquisire gli aminoacidi essenziali, fondamentali per la produzione di nuove proteine e per il metabolismo energetico. La digestione viene effettuata in un vacuolo della cellula parassitaria. L'emoglobina \u00e8 composta da un'unit\u00e0 proteica (digerita dal parassita) e da un gruppo eme (non utilizzato dal parassita). L'eme consiste in un anello porfirinico ed \u00e8 tossica per il parassita. Per evitare la tossicit\u00e0 di questa molecola, il parassita biocristallizza l'eme per formare emozoina, una molecola non tossica. L'emozoina si raccoglie nel vacuolo digestivo come cristalli insolubili.\nLa clorochina entra nei globuli rossi per diffusione semplice, inibendo la cellula parassitaria e il vacuolo digestivo. La clorochina viene quindi protonata (fino a CQ2+), poich\u00e9 il vacuolo digestivo \u00e8 acido (pH 4.7); la clorochina non pu\u00f2 pi\u00f9 uscire per diffusione. La clorochina ricopre le molecole di emozoina per prevenire l'ulteriore biocristallizzazione dell'eme, portando all'accumulo di eme. La clorochina si lega all'eme per formare un complesso altamente tossico per le cellule, interrompendo le funzioni della membrana. L'azione dell'eme-clorochina provoca la lisi cellulare e l'autodigestione delle cellule parassitarie. I parassiti che non formano emozoina sono resistenti alla clorochina.\nResistenza della malaria alla clorochina.\nLe prima documentazioni sulla resistenza alla clorochina da parte del \"P. falciparum\" risalgono agli anni '50. I ceppi resistenti comparvero in Africa orientale e occidentale, nel sud-est asiatico e in Sud America. L'efficacia della clorochina contro \"P. falciparum\" \u00e8 diminuita proprio a causa della comparsa di ceppi resistenti del parassita. Questi neutralizzano il farmaco attraverso un meccanismo che elimina la clorochina dal vacuolo digestivo. Le cellule resistenti alla clorochina estrudono la clorochina 40 volte pi\u00f9 velocemente delle cellule sensibili alla clorochina; le mutazioni comprendono le proteine transmembrana del vacuolo digestivo.\nAntivirali.\nLa clorochina ha effetti antivirali. Aumenta il pH endosomico e lisosomiale, causando un alterato rilascio del virus dall'endosoma o dal lisosoma (il rilascio del virus richiede un pH basso). Quindi il virus non \u00e8 in grado di rilasciare il suo materiale genetico nella cellula e replicarsi.\nLa clorochina sembra anche fungere da ionoforo dello zinco; consente allo zinco extracellulare di entrare nella cellula e inibire l'RNA polimerasi virale.\nArtrite.\nLa clorochina inibisce l'assorbimento della tiamina. Agisce specificamente sul trasportatore SLC19A3.\nNell'artrite reumatoide, agisce inibendo la proliferazione dei linfociti, la fosfolipasi A2, la presentazione dell'antigene nelle cellule dendritiche, il rilascio di enzimi dai lisosomi, il rilascio di specie reattive dell'ossigeno dai macrofagi e la produzione di IL-1.\nRicerca.\nSARS-CoV-2.\nAlla fine di gennaio 2020, durante la pandemia di coronavirus del 2019-2020, i ricercatori cinesi hanno dichiarato l'avvio di una ricerca esplorativa sulla clorochina e altri due farmaci, remdesivir e lopinavir/ritonavir. I farmaci hanno effetti inibitori abbastanza buoni sul virus SARS-CoV-2, che causa la COVID-19. Sono state presentate richieste per l'avvio di test clinici. L'uso tuttavia, \u00e8 consigliato solo nell'ambito di una sperimentazione approvata.\nLa clorochina \u00e8 approvata dalle autorit\u00e0 sanitarie cinesi, sudcoreane e italiane nel trattamento sperimentale della COVID-19. Sono state notate controindicazioni per le persone con malattie cardiache o diabete.\nIl 24 marzo 2020, NBC News ha riportato un decesso e un ricovero in ospedale di una coppia di coniugi, a causa del consumo di un pesticida per acquari contenente clorochina, con l'intenzione di eseguire una profilassi contro la COVID-19. Gli esperti sanitari hanno messo in guardia contro l'uso improprio di tali prodotti; la clorochina ha un indice terapeutico relativamente stretto ci\u00f2 comporta che un dosaggio impreciso unito a ingredienti sconosciuti possono, come in questo caso, risultare fatali.\nA maggio 2020 sono stati pubblicati, sulla prestigiosa rivista scientifica \"The Lancet\", i risultati di uno studio retrospettivo condotto su 96000 mila pazienti ricoverati per malattia da COVID-19. I dati avrebbero indicato che sia nei pazienti trattati con sola clorochina che in quelli trattati con la clorochina in combinazione con un antibiotico (azitromicina o claritromicina) non si era registrata una diminuzione dei sintomi respiratori ma un aumento del 37% del tasso di mortalit\u00e0 e del 250%-300% di problemi cardiocircolatori. I ricercatori esprimevano quindi preoccupazione per l'ampio uso del farmaco, anche al di fuori del contesto ospedaliero. Tuttavia dopo pochi giorni l'articolo \u00e8 stato ritirato perch\u00e9, a causa di accordi commerciali, ai revisori non \u00e8 stato possibile accedere a parte dei dati utilizzati.\nAltri virus.\nLa clorochina era stato proposta come trattamento per la SARS, grazie a test \"in vitro\" che avevano mostrato l'inibizione del virus. Nell'ottobre 2004, un gruppo di ricercatori del Rega Institute for Medical Research ha pubblicato un rapporto sulla clorochina, affermando che la clorochina agisce come inibitore della replicazione della coronavirus della sindrome respiratoria acuta grave (SARS-CoV) \"in vitro\".\nNel 2003 la clorochina era anche stata presa in considerazione, nei modelli pre-clinici come potenziale agente contro la febbre chikungunya.\nAltro.\nLe propriet\u00e0 radiosensibilizzanti e chemosensibilizzanti della clorochina stanno iniziando a essere sfruttate nelle strategie antitumorali nell'uomo.\nStoria.\nNel diciassettesimo secolo gli indigeni del Per\u00f9 usavano la corteccia della pianta degli alberi di \"Cinchona\" per produrre degli estratti (\"Chinchona officinalis\") contro brividi e febbre. Nel 1633 questa pianta fu introdotta in Europa e utilizzata per gli stessi scopi; inizi\u00f2 poi ad essere usata contro la malaria. L'antimalarico chinino fu isolato dall'estratto nel 1820 e la clorochina ne \u00e8 un analogo.\nLa clorochina fu scoperta nel 1934 da Hans Andersag e collaboratori nei laboratori Bayer. Fu ignorata per un decennio perch\u00e9 considerata troppo tossica. Durante la seconda guerra mondiale, gli studi clinici sponsorizzati dagli Stati Uniti per lo sviluppo di farmaci antimalarici dimostrarono che la clorochina ha un significativo valore terapeutico come antimalarico. \u00c8 stata introdotta nella pratica clinica nel 1947 per il trattamento profilattico della malaria."}
{"id": "835269", "revid": "125059431", "url": "https://it.wikipedia.org/wiki?curid=835269", "title": "Gabriel", "text": ""}
{"id": "835275", "revid": "633342", "url": "https://it.wikipedia.org/wiki?curid=835275", "title": "Esteban Ram\u00edrez", "text": ""}
{"id": "835276", "revid": "1718925", "url": "https://it.wikipedia.org/wiki?curid=835276", "title": "Storia di Giuseppe il falegname", "text": "La Storia di Giuseppe il falegname \u00e8 un testo apocrifo conservatosi in lingua copta (boairico e saidico) e araba ma probabilmente redatto inizialmente in greco, databile in maniera incerta al VI secolo o ai secoli immediatamente successivi. Nella prima parte si tratta di una rielaborazione del materiale presente nel Protovangelo di Giacomo e nel Vangelo dell'infanzia di Tommaso relativamente al matrimonio tra Giuseppe e Maria. La parte successiva \u00e8 relativa alla morte di Giuseppe e rappresenta un contributo originale.\nAutore e data.\nLa \"Storia di Giuseppe il falegname\" non presenta una esplicita attribuzione pseudoepigrafa. Nel c. 30 l'autore si include nella cerchia degli apostoli rimanendo per\u00f2 anonimo.\nCirca l'effettiva data di composizione, essa non \u00e8 facilmente determinabile data la disponibilit\u00e0 di soli testimoni recenti copti e arabi, che per\u00f2 tradiscono filologicamente una dipendenza da un originale greco andato perduto. Nel cap. 17 \u00e8 presente un richiamo a un episodio narrato nel Vangelo arabo dell'infanzia, ma anche la datazione di questo apocrifo \u00e8 particolarmente incerta, oscillando tra il VI e XIII secolo. Lo stesso periodo o un'epoca immediatamente posteriore va dunque ipotizzato per la \"Storia di Giuseppe il falegname\".\nTradizione manoscritta.\nLa \"Storia di Giuseppe il falegname\" ci \u00e8 pervenuta attraverso 3 redazioni:\nCritica.\nCirca le fonti della \"Storia di Giuseppe il falegname\", la prima parte (cc. 1-11) risente evidentemente della narrazione contenuta negli altri apocrifi dell'infanzia, in primis il Protovangelo di Giacomo (matrimonio di Giuseppe e Maria) e il Vangelo dello pseudo-Matteo (fuga in Egitto). La seconda parte presenta materiale originale rispetto agli altri apocrifi. Innegabilmente sono presenti influssi delle credenze religiose dell'antico Egitto specialmente nel particolare della data della morte di Giuseppe, il 26 del mese di Epep = 20 luglio, nel quale si celebrava la risurrezione di Osiride.\nNel c. 26 \u00e8 presente un vago accenno alla dottrina chiliastica che prevedeva la fine del mondo nell'anno 1000."}
{"id": "835282", "revid": "124634091", "url": "https://it.wikipedia.org/wiki?curid=835282", "title": "Programma delle Nazioni Unite per gli insediamenti umani", "text": "Il Programma delle Nazioni Unite per gli insediamenti umani (in inglese \"United Nations Human Settlements Programme\") \u00e8 un'agenzia delle Nazioni Unite il cui compito \u00e8 favorire un'urbanizzazione socialmente ed ambientalmente sostenibile e garantire a tutti il diritto ad avere una casa dignitosa.\nL'organizzazione nasce nel 1978 come risultato della prima conferenza sui insediamenti umani e sviluppo urbano sostenibile (Habitat I) a Vancouver, Canada nel 1976, con una risoluzione dell'Assemblea Generale. Il programma ha sede a Nairobi nel Kenya ed \u00e8 diretta da un Direttore Esecutivo. Attualmente il direttore esecutivo \u00e8 la malese Maimunah Mohd Sharif.\nSecondo il rapporto annuale del 2006 dell'agenzia, la popolazione a livello mondiale residente nei grandi centri urbani ha sorpassato quella residente nei piccoli e medi centri. Tuttavia il rapporto evidenziava che oltre un miliardo di persone vive in baraccopoli.\nL'organizzazione \u00e8 impegnata negli Obiettivi del Millennio per lo sviluppo, dove si impegna a dimezzare entro il 2020 il numero delle persone che vivono nelle baraccopoli. L'organizzazione \u00e8 finanziata dai governi e dalle fondazioni umanitarie con contributi totalmente volontari."}
{"id": "835283", "revid": "125197828", "url": "https://it.wikipedia.org/wiki?curid=835283", "title": "Ugo Bologna", "text": "Biografia.\nNacque nel 1917 a Milano, figlio di un impiegato comunale e di una casalinga; dal 1936 si dedic\u00f2 all'attivit\u00e0 di insegnante elementare. Nel 1939 frequent\u00f2 il corso allievi ufficiali di Pola, all'epoca italiana, e nel corso della seconda guerra mondiale combatt\u00e9 come sottotenente dei Bersaglieri. Partecip\u00f2 quindi alla campagna di guerra sul fronte russo, inquadrato nel 3\u00ba Reggimento bersaglieri. Nel novembre del 1941, prese parte ai combattimenti di Nikitovka, nel corso dei quali, il 12 novembre, si distinse per il proprio contegno, rimanendo ferito, e guadagnandosi una medaglia di bronzo al valor militare. Fu congedato solo alla fine del conflitto.\nDopo aver abbandonato l'insegnamento nel 1950, cominci\u00f2 a dedicarsi alla recitazione, collaborando con Isabella Riva, Fantasio Piccoli e Toni Barpi, grazie al quale esord\u00ec con un piccolo ruolo nel film \"Sul cammino dei giganti\" (1962), di Angio Zane.\nLavor\u00f2 molto anche in televisione, dove apparve negli sceneggiati \"Il piccolo Lord\" (1960), \"I Buddenbrook\" (1971), dove fu diretto da Edmo Fenoglio, e \"Il balordo\" (1978), girato a fianco di Tino Buazzelli; ma soprattutto nel cinema, lavor\u00f2 spesso con Paolo Villaggio come ne \"Il secondo tragico Fantozzi\" (1976), di Luciano Salce, in cui interpretava il Direttore Conte Corrado Maria Lobbiam, in \"Rag. Arturo De Fanti, bancario precario (1980)\", in \"Fantozzi subisce ancora\" (1983), in \"Ho vinto la lotteria di capodanno\" (1989) e in \"Fracchia la belva umana\" (1981).\nSposato con l'attrice Ada Ruvidotti, fu molto attivo anche nel doppiaggio, fondando a Milano nel 1970 la societ\u00e0 C.D.M. (Cooperativa Doppiatori Milanesi). Ha recitato nella celebre collana Fiabe sonore della Fabbri Editori.\nPur affaticato per l'avanzare dell'et\u00e0, non aveva diradato i suoi impegni. Mentre stava recitando presso il teatro Valle di Roma in \"Mercadet l'affarista\" di Balzac, fu colto da un infarto che lo port\u00f2 alla morte subito dopo il ricovero in ospedale. Aveva anni. Secondo le sue volont\u00e0, le ceneri riposano nel cimitero di Bolzano, la citt\u00e0 nella quale aveva vissuto molti dei primi anni della sua carriera, e dove aveva trovato moglie.\nTelevisione.\nPartecipazione a Carosello.\nPrese parte inoltre a numerosi episodi della rubrica pubblicitaria televisiva \"Carosello\":"}
{"id": "835284", "revid": "633342", "url": "https://it.wikipedia.org/wiki?curid=835284", "title": "Esteban Ram\u00ecrez", "text": ""}
{"id": "835288", "revid": "124876671", "url": "https://it.wikipedia.org/wiki?curid=835288", "title": "Libert\u00e0 (Bari)", "text": "Libert\u00e0 \u00e8 un quartiere di Bari, appartenente dal 2014 al I municipio (ex VIII circoscrizione).\nSi estende fra via Brigata Regina (ovest), via Quintino Sella (est), corso Italia (sud) e il Lungomare Vittorio Veneto (nord).\nStoria.\nIl quartiere fu costruito agli inizi del '900 per far fronte alla crescita demografica che riguardava la citt\u00e0. Il nome \"Libert\u00e0\" \u00e8 stato scelto in quanto i primi palazzi costruiti presentavano caratteristiche in stile \"Liberty\", tra cui le ringhiere in ferro battuto con decorazioni floreali. La rapida costruzione per tutto il ventesimo secolo non ha incluso la costruzione di aree verdi eccetto per il piccolo giardino \"Mimmo Bucci\", per i giardini di Piazza Giuseppe Garibaldi, sita al confine col quartiere Murat, e per alcuni viali alberati.\nGeografia fisica.\nIl quartiere confina:\nAspetti Generali.\nAssieme a Madonnella, Carrassi e Picone, costituisce la fascia dei quartieri peri-centrali, caratterizzati da un'urbanistica risalente alla prima met\u00e0 del novecento, con strade piuttosto strette se rapportate al traffico automobilistico, e pochi assi viari di grande dimensione.\nIl quartiere ospita, fra l'altro, il tribunale civile."}
{"id": "835292", "revid": "1605525", "url": "https://it.wikipedia.org/wiki?curid=835292", "title": "Rodolphe Kreutzer", "text": "Biografia.\nFu iniziato agli studi musicali dal padre, che era maestro nella cappella reale e pi\u00f9 avanti studi\u00f2 con Anton Stamitz. Fu un talento precoce, sia come compositore che come strumentista e gi\u00e0 all'et\u00e0 di 13 anni esord\u00ec suonando un suo concerto ad un Concert Spirituel. Nel 1782 Viotti si trasfer\u00ec a Parigi e Kreutzer ebbe modo di perfezionarsi alla scuola del grande violinista piemontese. Nel 1784 Kreutzer perse i genitori, trovandosi a dover mantenere una famiglia numerosa. Godette tuttavia della protezione della regina Maria Antonietta e del conte d'Artois (del quale spos\u00f2 nel 1788 la figlioccia, Adelaide Foucard). Ottenne dunque la nomina di \"Musicista del Re\", che gli valse l'indipendenza economica e il pubblico riconoscimento dei suoi lavori. Dal 1783 al 1792 suon\u00f2 alla cappella di corte, riprendendo l'incarico poi dal 1804 al 1827.\nMassone, a partire dal 1785 \u00e8 membro della loggia parigina \"La Concorde\".\nNel 1790 ottenne il posto di violino di spalla al Teatro degli Italiani, dove riusc\u00ec a far rappresentare diverse proprie opere, tra le quali \"Giovanna d'Arco\", \"Paolo e Virginia\" e \"Lodoiska\". Nel 1793 divenne professore di violino all'Istituto Nazionale di Musica, ottenendo poi il posto di violino di spalla all'Op\u00e9ra quando Rode si trasfer\u00ec in Russia.\nKreutzer insegn\u00f2 violino al Conservatorio di Parigi dal 1795 (anno della sua fondazione) al 1826 e collabor\u00f2 alla stesura del metodo di violino del Conservatorio assieme ai maestri Pierre Rode e Pierre Baillot. \nKreutzer, Rode e Baillot sono infatti considerati i fondatori della scuola violinistica francese.\nNel 1808 avviene il successo della prima assoluta della sua \"Les amours d'Antoine et Cl\u00e9op\u00e2tre\" all'Op\u00e9ra national de Paris dove nel 1810 avviene anche il successo di \"Abel\" per il libretto di Fran\u00e7ois Beno\u00eet Hoffmann.\nIn quello stesso periodo Kreutzer era impegnato in una serie di concerti in Italia, Germania e diversi altri paesi europei. Nel 1810 era gi\u00e0 considerato uno dei pi\u00f9 grandi virtuosi del violino dei suoi tempi. Beethoven, dopo averlo ascoltato a Vienna nel 1798, decise di dedicargli - nel 1803 - la sua Sonata per violino e pianoforte n.9 in la maggiore op.47 (nota, infatti, come Sonata \"A Kreutzer\"), che aveva scritto per George Bridgetower.\nDal 1815 ricopr\u00ec l'incarico di secondo direttore dell'Op\u00e9ra, divenendo primo direttore d'orchestra nel 1817 e direttore generale dal 1824 al 1826. In quell'anno Kreutzer si ritir\u00f2 a vita privata, abbandonando tutti gli incarichi al teatro. Non ottenne dal nuovo direttore di far rappresentare la sua ultima opera, \"Matilde\".\nKreutzer si trasfer\u00ec a Ginevra dove, minato da attacchi apoplettici, si spense nel 1831 e fu sepolto nel Cimeti\u00e8re des rois di Plainpalais. La tomba di sua moglie si trova invece all'interno del cimitero di P\u00e8re-Lachaise a Parigi (13\u00aa divisione), vicino ad un cenotafio alla memoria di suo marito che risulta assai poco visibile: \u00e8 una piccola semicolonna grigia ricoperta di muschi e licheni, qualche metro dietro la tomba di Fryderyk Chopin.\nKreutzer fu un ottimo insegnante (fra i suoi allievi si annoverano Joseph Massart e Charles Philippe Lafont) e ai suoi tempi venne apprezzato molto quale compositore e direttore d'orchestra.\nLa sua opera compositiva include anche 19 concerti per violino e circa quaranta opere. Tuttavia, Kreutzer rimane famoso per i \"42 studi o capricci per violino solo\", che vengono usati per l'insegnamento del violino e, trascritti una quinta sotto, della viola. Gli studi di Kreutzer fanno parte dei programmi ministeriali dei Conservatori italiani e fino alla riforma degli istituti musicali, iniziata con la legge n\u00b0 508/99 del 1999, erano previsti nel programma per il conseguimento del compimento inferiore di violino e di viola."}
{"id": "835293", "revid": "239447", "url": "https://it.wikipedia.org/wiki?curid=835293", "title": "Fussball Klub Austria Wien", "text": ""}
{"id": "835306", "revid": "2176804", "url": "https://it.wikipedia.org/wiki?curid=835306", "title": "Legamento gastroepatico", "text": "Il legamento gastroepatico o epatogastrico \u00e8 un legamento del mesentere ventrale che si trova nella regione sovramesocolica della cavit\u00e0 addominale. Esso origina da un lato dall'accollamento che avviene lungo la piccola curvatura delle due lamine del peritoneo viscerale che avvolge lo stomaco e superiormente dal peritoneo che avvolge la giunzione gastro-esofagea, dall'altro va ad inserirsi alla faccia viscerale del fegato in corrispondenza di un solco presente sul lobo sinistro del fegato o solco del condotto venoso e dell'ilo epatico, continuandosi con il legamento epatoduodenale e nella capsula epatica di Glisson.\nUnitamente al legamento epatoduodenale, viene detto anche piccolo omento o piccolo epiploon di cui costituisce la pars flaccida. "}
{"id": "835313", "revid": "1363832", "url": "https://it.wikipedia.org/wiki?curid=835313", "title": "Nosologia", "text": "La nosologia (dal greco \u03bd\u03cc\u03c3\u03bf\u03c2, \"nosos\", \"malattia\" e \u03bb\u03cc\u03b3\u03bf\u03c2, \"logos\", \"discorso\" o \"ragionamento\") \u00e8 la scienza che si occupa della classificazione sistematica delle malattie.\nTipi di classificazione.\nLe malattie possono essere classificate in base all'eziologia (causa), alla patogenesi (meccanismo d'insorgenza di un processo patologico e il suo conseguente sviluppo) o ai sintomi. Altrimenti le malattie possono essere classificate in base all'apparato o sistema coinvolto, anche se spesso ci\u00f2 \u00e8 difficile, perch\u00e9 molte malattie colpiscono pi\u00f9 organi.\nUno dei problemi che la nosologia si trova ad affrontare \u00e8 il fatto che le malattie spesso non possono essere ben definite e classificate in modo chiaro, specialmente quando le cause e la patogenesi non sono conosciute. In questo caso i termini diagnostici sono spesso solo sintomi o insiemi di sintomi (sindromi).\nTradizionalmente si definirono le malattie sotto forma di sindromi, cio\u00e8 in base ai loro sintomi. Quando diventano disponibili maggiori informazioni, vengono definite anche in base al danno provocato. Quando si conosce la causa, sono meglio definite in base a questa, sebbene rimangano importanti le loro caratteristiche.\nProbabilmente l'ultimo tipo descritto di malattie sono le malattie molecolari, definite dalle loro caratteristiche molecolari. Questo fu introdotto nel novembre del 1949: con a pionieristica pubblicazione \"Sickle Cell Anemia, a Molecular Disease\" sul giornale \"Science\", Linus Pauling, Harvey Itano e collaboratori gettarono le basi per costituire il campo della medicina molecolare.\nSistemi di codifica.\nStoricamente sono state proposte molte classificazioni delle malattie, e in genere tutte assegnano un codice a ogni malattia contenuta. Alcune di esse codificano le malattie seguendo la via del classification tree, e altre come SNOMED usano un sistema di classificazione multifattoriale.\nIl sistema di codifica pi\u00f9 conosciuto \u00e8 la serie ICD dell'Organizzazione Mondiale della Sanit\u00e0, ma ci sono altre classificazioni accettate come DOCLE, NANDA o SNOMED. Storicamente ce n'erano altre come il Berkson Coding System che non sono pi\u00f9 mantenute.\nCi sono anche sistemi di codifica per i sintomi e i riscontri biologici presenti nelle malattie. In genere sono inclusi nei dizionari medici, sempre con un sistema di codifica. Alcuni di questi sono MeSH (Medical Subject Headings), COSTART (Coding Symbols for Thesaurus of Adverse Reaction Terms) o MedDRA (Medical Dictionary for Regulatory Activities). Altri sistemi come Current Procedural Terminology non trattano direttamente delle malattie ma delle procedure correlate."}
{"id": "835317", "revid": "2029671", "url": "https://it.wikipedia.org/wiki?curid=835317", "title": "Bia - La sfida della magia", "text": ", \u00e8 una serie televisiva anime realizzata in Giappone nel 1974 dalla Toei Animation e trasmessa in Italia per la prima volta dal 2 marzo 1981 su Rai 2 con un totale di 65 dei 72 episodi trasmessi.\nTrama.\nSenza che il mondo se ne accorga, sulla Terra \u00e8 in atto la selezione per eleggere chi diventer\u00e0 la futura Regina delle Streghe (il loro regno si trova su un altro pianeta). Le candidate favorite sono Bia e Noa, due giovani streghe che si confrontano ogni giorno per ottenere questo importantissimo titolo.\nLa serie inizia con la simpatica scena di Bia che \u201dscende\u201c sulla Terra: ad attenderla per aiutarla nel suo periodo di apprendistato c'\u00e8 Mammy, che opera una piccola e innocente magia sui propri cari per fare in modo che credano che Bia faccia parte della famiglia. Mammy \u00e8 infatti anch'essa una strega, trasferitasi da tempo sulla Terra per amore di un giapponese, che nulla sa della sua provenienza cos\u00ec come i loro due figli. Noa viene affidata a un'altra strega, Kilia, anch'ella da tempo sulla Terra per aver sposato un terrestre, ma questo matrimonio non \u00e8 felice. Sulla Terra arriva anche Ciosa, un inviato della Regina delle streghe, il quale compie sabotaggi ai danni di Bia e Noa.\nLe due giovani streghe frequentano la stessa scuola: pian piano Bia riesce a capire l'importanza di alcuni valori umani come la famiglia, l'amicizia, l'amore. Diventa grande amica di Roca e conosce Dany Hamilto. Noa, invece, non ha la capacit\u00e0 di adattamento della sua rivale: demoralizzata, decide di lasciare il trono a Bia. Ma sa che se arrivasse a ufficializzare questo proposito l'attenderebbe una punizione e cos\u00ec Bia cerca di spronarla per riaccendere la rivalit\u00e0 e le propone una sfida.\nFanservice.\nAnche se non apertamente come in \"Cutie Honey\", \"Bia la sfida della magia\" aveva una componente sorprendentemente voyeuristica per quel periodo. Bia era frequentemente raffigurata svestita (in intimo o mentre si faceva il bagno) e queste scene anticiparono il sorgere dei fanservice negli anime; lo stesso brano della sigla originale ne era una prova: \"Futatsu no mune no fukurami wa/Nandemo dekiru shouko na no ... Shinji no namida wo ukabetara/Otoko no ko nante ichikoro yo!\" (tradotto: \"I miei seni sono la prova che posso fare qualsiasi cosa... Le mie lacrime fanno mettere i ragazzi in ginocchio!\").\nLa sensualit\u00e0 di Bia era spesso rimarcata. Numerose erano le scene nelle quali Bia indossava una vestaglia da notte trasparente sotto la quale era visibile la sua biancheria intima. Rabi faceva inoltre una serie di scherzi con l'intento di svestire la sua \"sorellona\", come togliere le coperte dal letto di Bia alla mattina, per poi usare una canna da pesca al fine di alzarle la gonna/sottoveste.\nRabi non era il solo voyeur con il quale Bia doveva fare i conti: c'era anche Ciosa, personaggio che si pu\u00f2 dire fosse lo stereotipo del pervertito in tutti i sensi del termine: egli spendeva infatti gran parte del suo tempo spiando Bia e architettando mille piani per umiliare pubblicamente la ragazza. In una scena memorabile dell'episodio 23 \"Great Operation: Tearful Humiliation\" (in Italia l'ep. 10 \"La pendola ipnotica\"), Ciosa equipaggia la vasca da bagno di Bia con ruote e motore, provocando una corsa per la citt\u00e0 mentre Bia si stava lavando. In questo stesso episodio, Ciosa aveva precedentemente tentato d'indurre Bia a spogliarsi grazie all'uso di un orologio a cuc\u00f9 ipnotizzatore; solo l'intervento di Noa all'ultimo minuto salv\u00f2 Bia dallo spogliarsi completamente. In un'altra scena Ciosa irrompe a casa di Bia, sperando di rapire la ragazza nel sonno (fortunatamente lei si sveglia in tempo e lo caccia dall'abitazione). Anche se le sue intenzioni non erano mai svelate esplicitamente, le motivazioni implicite erano sempre ovvie.\nAnche il vestito normalmente indossato da Bia costituiva lo spunto per vari fanservice, infatti aveva una gonna corta e in alcune circostanze venivano messe ben in evidenza le gambe della ragazza.\nMedia.\nAnime.\nLa serie televisiva anime \u00e8 stata prodotta da Toei Animation e trasmessa in Giappone su TV Asahi dal 1\u00ba aprile 1974 al 29 settembre 1975 in 72 episodi.\nL'edizione italiana \u00e8 stata curata dalla Rai con i dialoghi a cura di Gabriele Mattioli (ep. 1-57) e di Fabio Traversa (ep. 58-72). Dei 72 episodi sette non sono stati doppiati, probabilmente perch\u00e9 le puntate in questione sono piuttosto \"noir\", affrontando temi quali il suicidio e la violenza. I restanti episodi sono stati trasmessi su Rai 2 nel corso del 1981. Tra le modifiche maggiori che ha sub\u00ecto la serie c'\u00e8 stato il cambio dei nomi delle protagoniste Meg (Bia) e Non (Noa), della famiglia di Meg, che fu cambiata da Kanzaki a Japo; Choo-san \u00e8 stato adattato in Ciosa e Kurou (letteralmente \"corvo\") divenne Cra Cra. La sigla italiana \"Bia, la sfida della magia\" \u00e8 stata scritta e cantata da Andrea Lo Vecchio e I Piccoli Stregoni.\nManga.\nUn adattamento manga di \"Majokko Megu-chan\" \u00e8 stato scritto e disegnato da Shigeto Ikehara e pubblicato in capitoli dal 1974 al 1975 dall'editore Ushioshobo sulla rivista \"Kib\u014d no Tom\". Un'edizione \"tank\u014dbon\" \u00e8 stata pubblicata da Sh\u014dgakukan sotto l'etichetta Tent\u014dmushi Comics. Di questa \u00e8 uscito solo un volume, che non raccoglieva tutti i capitoli apparsi su rivista e, nonostante apparisse la dicitura numero 1 su quel volume, non ci sono stati dei volumi successivi. Nel 2001 il manga \u00e8 stato riedito in volume unico contenente tutti i capitoli dalla casa editrice East Press."}
{"id": "835326", "revid": "12760", "url": "https://it.wikipedia.org/wiki?curid=835326", "title": "Filamento sottile", "text": ""}
{"id": "835328", "revid": "122445407", "url": "https://it.wikipedia.org/wiki?curid=835328", "title": "Eric Harris e Dylan Klebold", "text": "Antefatti.\nEric Harris.\nHarris nacque a Wichita, in Kansas, figlio di una casalinga e di un pilota della US Air Force. La famiglia si trasfer\u00ec numerose volte nel corso degli anni, fino a stabilirsi definitivamente a Littleton, Colorado, quando il padre di Harris decise di ritirarsi dal servizio militare. Eric cominci\u00f2 cos\u00ec a frequentare la Columbine High School, conoscendo tra gli altri Dylan Klebold.\nDylan Klebold.\nDylan Klebold nacque a Lakewood, Colorado. Figlio di pacifisti di formazione luterana, a scuola venne inserito tra gli alunni dal maggior potenziale intellettivo.\nColumbine High School.\nNell'istituto entrambi i ragazzi parteciparono alla produzione di spettacoli e a corsi da videomaker, diventando anche assistenti ai computer scolastici.\nStando alle testimonianze dei loro conoscenti, Harris e Klebold erano impopolari e presi frequentemente di mira dai bulli. Tuttavia, molte voci riguardanti atti di violenza ai loro danni sono state successivamente smentite, lasciando molte incertezze sulla loro posizione all'interno della scuola.\nHarris e Klebold affermavano inoltre di far parte della cosiddetta \"Trench Coat Mafia\", un gruppo che ispir\u00f2 il loro modo di vestire prima e durante il massacro, ma con il quale tuttavia non ebbero molti contatti nel corso degli anni.\nPrimi trascorsi legali.\nNel marzo del 1998, la polizia inizi\u00f2 a notare il comportamento aggressivo di Harris sul web dopo la denuncia fatta dalla madre di Brooks Brown, che aveva ricevuto minacce da Harris dopo una banale lite. Lo sceriffo Michael Guerra not\u00f2 cos\u00ec il sito ricco di immagini di esplosivi, ma non riusc\u00ec a intervenire perch\u00e9 non vi erano informazioni che potessero provare che l'autore del sito fosse Eric.\nNel gennaio dello stesso anno, i due erano stati fermati dalla polizia dopo essere stati scoperti a rubare da un furgone pieno di computer. Di fronte alle autorit\u00e0, Harris e Klebold fecero una buona impressione e furono rilasciati senza conseguenze, a patto che frequentassero delle sedute psicologiche e non trasgredissero pi\u00f9 la legge. Nonostante l'apparente pentimento del reato e la lettera di scuse al proprietario del furgone, Harris scrisse sul suo diario parole di ingiuria contro polizia e proprietario, invocando la \"selezione naturale\".\n\"Hitmen for Hire\".\nNel dicembre del 1998, i due insieme ad altri ragazzi girarono il cortometraggio \"Hitmen for Hire\", visibile online, dove si fingevano sicari pagati per uccidere. Altri video girati da Harris e Klebold sono tutt'ora reperibili.\nIl massacro.\nIl 20 aprile 1999, Brooks Brown, uscito a fumare una sigaretta durante la pausa pranzo, vide Eric Harris arrivare a scuola e lo rimprover\u00f2 per aver saltato una verifica. Il tono con cui il killer gli rispose lo spavent\u00f2 cos\u00ec tanto da tenerlo lontano dall'edificio fino ai primi spari avvenuti fuori dalla scuola. A quel punto Brown si diresse in una casa vicina per chiamare la polizia.\nNel frattempo, Dylan Klebold giunse alla Columbine con un'altra macchina. Entrambi i ragazzi portarono due borse da ginnastica contenenti gli esplosivi dentro la mensa della scuola, senza essere notati. Quando le bombe non esplosero pi\u00f9, i due decisero di compiere la strage con le armi da fuoco che portavano con s\u00e9. Harris fu responsabile di otto dei 13 morti (Rachel Scott, Daniel Rohrbough, l'insegnante Dave Sanders, Steve Curnow, Cassie Bernall, Isaiah Shoels, Kelly Fleming, e Daniel Mauser), mentre Klebold uccise gli altri cinque (Kyle Velasquez, Matthew Kechter, Lauren Townsend, John Tomlin, e Corey DePooter). Ci furono 24 feriti, la maggior parte dei quali in condizioni critiche.\nSuicidio.\nAlle 12:02, Harris e Klebold tornarono in biblioteca, dove avevano ucciso 10 delle 13 vittime del massacro. Si mossero vicino agli scaffali, vicino allo studente sanguinante e privo di sensi Patrick Ireland e a Lisa Kreutz, rimasta paralizzata. Alle 12:08, l'insegnante di arte Patti Nielson, barricata con uno studente e lo staff della biblioteca in uno stanzino, sent\u00ec gli ultimi colpi che gli uccisori diedero. Eric Harris si spar\u00f2 in bocca con il fucile a pompa, mentre Dylan Klebold si suicid\u00f2 con un colpo alla tempia della TEC-9.\nConseguenze.\nMotivazioni.\nEntrambi i ragazzi scrissero molto sui loro diari personali su come avrebbero organizzato la strage, ma meno del perch\u00e9. Peculiare \u00e8 il fatto che il loro piano iniziale era quello di far esplodere l'intera scuola, e non sparare agli studenti, come poi accadde, per imitare e forse anche oscurare eventi come l'Attentato di Oklahoma City.\nHarris e Klebold erano grandi fan della band KMFDM, e organizzarono la data della strage, 20 aprile, nello stesso giorno della pubblicazione del loro album \"Adios\" e del compleanno di Adolf Hitler.\nA seguito del massacro i media attribuirono come causa scatenante proprio il nazismo. Vari conoscenti dei ragazzi, per\u00f2, smentirono una loro ammirazione nei confronti del regime o di Hitler, confermando solo un loro interesse storico verso di esso.\nBullismo.\nSempre nei loro diari, Harris e Klebold sfogavano la loro rabbia verso l'emarginazione che secondo loro erano costretti a subire per colpa dei \"jock\", gli atleti dell'istituto che secondo delle testimonianze attaccarono e presero in giro numerose volte i due ragazzi, nonostante gli insegnanti ne fossero a conoscenza.\nProfilo psicologico.\nSeppur inizialmente vista come una vendetta verso i bulli esacerbata da utilizzo di videogiochi e ascolto di musica industrial, la strage cominci\u00f2 a delinearsi meglio mesi dopo il suo compimento. Un rapporto su di essa suggerisce di come Eric Harris fosse affetto da psicopatia e Dylan Klebold da depressione, dunque l'uno avrebbe agito per sadismo, l'altro per vendetta. Lo stesso rapporto afferma che le ragioni elencate dai ragazzi furono pure giustificazioni per presentarsi come assassini con una causa.\nStando al giornalista Dave Cullen, autore del libro \"Columbine\", Eric Harris sarebbe stato uno psicopatico freddo e metodico, dalla personalit\u00e0 manipolatrice, privo di empatia verso gli altri e sofferente di un complesso di superiorit\u00e0. \u00c8 noto che Harris fosse un sostenitore della teoria della selezione naturale, tanto che durante la strage indoss\u00f2 una t-shirt bianca con stampata in nero tale scritta.\nD'altro canto, Dylan Klebold \u00e8 visto dagli psichiatri come una personalit\u00e0 pi\u00f9 remissiva e sofferente. Nel suo diario personale scrisse del suo odio verso se stesso e manifest\u00f2 intenzione suicide. Sempre all'interno del diario parl\u00f2 dei suoi sentimenti verso una ragazza che frequentava la Columbine, senza tuttavia farne mai il nome. D'altro canto, \u00e8 noto che Klebold dimostrasse pi\u00f9 spesso la sua rabbia rispetto ad Harris, dato il suo perdere spesso la pazienza con gli sconosciuti e le autorit\u00e0 come insegnanti e poliziotti."}
{"id": "835329", "revid": "63716", "url": "https://it.wikipedia.org/wiki?curid=835329", "title": "Era Kamakura", "text": ""}
{"id": "835333", "revid": "155118", "url": "https://it.wikipedia.org/wiki?curid=835333", "title": "Riti funebri", "text": ""}
{"id": "835334", "revid": "798140", "url": "https://it.wikipedia.org/wiki?curid=835334", "title": "Istituto internazionale delle Nazioni Unite per la ricerca e la formazione del progresso delle donne", "text": "Dal 1979 l'Istituto internazionale delle Nazioni Unite per la ricerca e la formazione del progresso delle donne (\"United Nations International Research and Training Institute for the Advancement of Women\" o UN-INSTRAW) \u00e8 il principale Istituto delle Nazioni Unite] preposto alla ricerca; allo sviluppo delle capacit\u00e0 e delle competenze (cosiddetto capacity-development); alla gestione e formazione delle conoscenze (cosiddetto knowledge management) per raggiungere l'uguaglianza di genere e l'empowerment delle donne. Gli approcci partecipativi ed innovativi di quest'Istituto alla ricerca hanno prodotto dati di genere disaggregati ed esiti che sono serviti a migliorare la progettazione di programmi di training e sviluppo delle competenze, oltre che a potenziare le capacit\u00e0 delle parti interessate per indirizzare ed integrare efficacemente le prospettive di genere in tutte le politiche, i programmi ed i progetti in materia. UN-INSTRAW collabora con governi, con il Sistema delle Nazioni unite, societ\u00e0 civile ed il mondo accademico.\nLa direttrice esecutiva attuale \u00e8 Carmen Moreno.\nOrganizzazione.\nL'Istituto internazionale delle Nazioni Unite per la ricerca e la formazione del progresso delle donne \u00e8 un organo sussidiario dell'Assemblea generale delle Nazioni Unite.\nL'organismo in questione \u00e8 stato istituito tramite il Consiglio economico e sociale delle Nazioni Unite (anche ECOSOC) su raccomandazione della Conferenza Mondiale sull'Anno Internazionale delle Donne (1975), tenutasi in Messico quello stesso anno.\nINSTRAW \u00e8 diventato operativo nel 1979. Dal 1983 i suoi uffici principali sono situati a Santo Domingo, ossia nel cuore della Repubblica Dominicana. L'attenzione dell'Istituto \u00e8 puntata sul progresso delle donne attraverso ricerca e formazione. L'istituto \u00e8 finanziato da conferimenti stanziati principalmente da organizzazioni governative e donatori privati.\nFin dalla suo avvio, UN-INSTRAW ha enfatizzato l'importanza di articolare l'ambito della ricerca, di strutturare misure per la gestione e la formazione di competenze e conoscenze (cosiddetto capacity-building) secondo un ciclo continuo di analisi, apprendimento e azione, cos\u00ec che la ricerca partecipativa aiuti a perpetuare il processo di creazione della conoscenza e l'elaborazione di programmi pratici, quanto la formulazione di politiche applicate. Attraverso i propri programmi di ricerca applicata, l'Istituto si propone di concepire politiche e i programmi specifici in un'ottica di genere (cosiddetti gender-responsive) sulla base di dati di ricerca concreti; dell'applicazione dell'esperienza acquisita, e la riproposizione delle migliori pratiche sperimentate e selezionate. Questo approccio consente la flessibilit\u00e0 necessaria per rispondere ad entrambe le sfide ed al contempo affrontare nuove questioni emergenti.\nNel corso degli anni, tra le attivit\u00e0 di ricerca, UN-INSTRAW ha tracciato e sviluppato nuovi profili concettuali e metodi di ricerca per:\nMolti degli studi condotti da UN-INSTRAW hanno evidenziato gli effetti della globalizzazione in atto come: fenomeni migratori; impatto delle modifiche delle politiche strutturali in relazione all'accesso delle donne al lavoro, al sistema sanitario ed educativo; violenza contro le donne come ostacolo allo sviluppo ed all'ottemperanza degli impegni internazionali come il rispetto della Convenzione sull'eliminazione di ogni forma di discriminazione della donna (CEDAW) o gli Obiettivi di sviluppo del Millennio (Millennium Development Goals o MDGs).\nIn passato, la formazione ed i programmi per ed i programmi dedicati al paradigma del capacity-building impostati in seno a UN-INSTRAW hanno evidenziato lo stato relativo a:\nAttivit\u00e0.\nL'impegno attuale di UN-INSTRAW, nell'ambito della formazione e del capacity-building, si sta concentrando in particolare su:\nNel dicembre del 2003, INSTRAW ha avviato un processo di ristrutturazione istituzionale, concepito per: a) ricementare la fiducia sull'operato dell'Istituto e sulla sua capacit\u00e0 di mantenere e portare a termini gli obiettivi prefissati; b) restituire riconoscimento al valore del lavoro di ricerca e formazione portato avanti da INSTRAW sia all'interno del Sistema delle Nazioni Unite che, esternamente, attraverso programmi e risultati affidabili, innovativi e opportuni; c) stabilizzare e aumentare le risorse finanziarie dell'Istituto attraverso un fondo di sicurezza e finanziare extra-budget e la previsione di altre risorse; d) stipulare accordi di cooperazione con altri enti delle Nazioni Unite al fine di rafforzare la posizione dell'Istituto nell'ambito delle Nazioni Unite, partecipando alla coesione ed alla coerenza del sistema complessivo.\nTale processo di rinnovamento, anche alla luce del Quadro Strategico 2004-2007 di UN-INSTRAW, ha permesso di ottenere:\nIn ogni settore del suo raggio di azione, UN-INSTRAW promuove un dialogo interattivo tra societ\u00e0 civile, governi e organizzazioni internazionali attraverso la creazione di network e la continua diffusione di informazioni relative alle questioni di genere. L'Istituto ha creato networks, gruppi di lavoro e comunit\u00e0 di professionisti e di soggetti interessati su varie questioni tra cui riforme di settore in merito a genere e sicurezza; all'eliminazione della violenza contro le donne; alla partecipazione pubblica e politica delle donne, alla situazione economica delle donne ed altre implicazioni.\nLa Vision di UN-INSTRAW.\nUN-INSTRAW \u00e8 leader nella pianificazione di azioni strategiche ed innovative che facciano la differenza nella vita delle donne.\nComitato Esecutivo.\nUN-ISTRAW \u00e8 guidato da un Comitato Esecutivo composto da dieci Stati Membri. Questi ultimi sono eletti dal Consiglio economico e sociale delle Nazioni Unite (ECOSOC) per un periodo di tre anni. Possono essere rieletti per un solo altro mandato. Il Direttore dell'Istituto, il Sottosegretario Generale per gli Affari Economici e Sociali, un rappresentante del Paese Ospitante (la Repubblica Dominicana) e un rappresentante per ognuna delle commissioni regionali dell'ECOSOC assistono come membri \"ex-officio\" del Comitato.\nIl Comitato Esecutivo si incontra almeno una volta all'anno nella sede centrale delle Nazioni Unite a New York per:\nProgrammi.\nProgramma UN-INSTRAW Genere Pace e Sicurezza.\nLa violenza contro le donne continua ad essere una minaccia globale alla sicurezza. Nei conflitti armati contemporanei, pi\u00f9 del 70% tra morti e feriti civili sono donne e bambini, comunque, piuttosto che raffigurare le donne come vittime indifese di guerre e violenze, \u00e8 essenziale riconoscere i diversi ruoli che le donne stesse rivestono negli eventi che conducono al conflitto e alla pace. Ci\u00f2 nonostante le donne rimangono sottorappresentate nelle posizioni di maturazione ed assunzione delle decisioni nell'ambito della prevenzione e risoluzione dei conflitti, mantenimento della pace (o peacekeeping) e consolidamento della pace (o peacebuilding). La pace sostenibile \u00e8 praticabile solamente quando i diritti delle donne sono tenuti in conto e quando le donne stesse sono egualmente partecipi, a tutti i livelli, alla risoluzione del conflitto, alla negoziazione ed ai processi di pace.\nLa finalit\u00e0 di questo programma - Genere, pace e sicurezza (o GPS, \"Gender Peace Security Programm\") - \u00e8 quella di promuovere l'uguaglianza di genere e la partecipazione piena e paritaria delle donne anche nella fase della ricostruzione post-conflitto e nell'ambito della riforma sulla sicurezza delle istituzioni. Questo programma, inoltre e per il raggiungimento dei propri fini, prevede lo svolgimento di ricerche applicate, servizi per la condivisione di informazioni e supporta la formazione ed il potenziamento di competenze nello sforzo di progredire nell'estensione dell'uguaglianza di genere e nell'ideazione e nell'applicazione di politiche gender-responsive sempre pi\u00f9 numerose. Il programma GPS, dunque, immagina e prevede pace inclusiva e sicurezza umanitaria per tutte le donne, gli uomini, le ragazze ed i ragazzi.\nProgramma UN-INSTRAW Genere, migrazione e sviluppo.\nIl fenomeno migratorio femminile \u00e8 diventato una strategia di sopravvivenza per molte famiglie povere o di medio reddito del Sud del mondo. Se da un lato la proporzione di donne migranti non \u00e8 mutato significativamente negli ultimi decenni (47% nel 1960 comparato al corrente 49%), la femminilizzazione delle migrazioni descrive con maggiore precisione il cambiamento di circostanze che muovono lo spostamento delle donne, passando da mogli e figlie dipendenti a principale sostegno economico della famiglia a capi famiglia di nuclei domestici transnazionali. L'ottica di genere, come impalcatura sociale che organizza le relazioni tra donne e uomini \u00e8 l'aspetto centrale del processo migratorio. Le strutture sociali di genere creano opportunit\u00e0 migratorie variabili per donne e uomini migranti, differenziando le loro esperienze nei paesi di destinazione e rispetto alla relazione che essi mantengono con il loro paese d'origine. La mancanza di dati e analisi di genere disaggregati sul ruolo delle donne nel fenomeno migratorio ed il conseguente deficit di politiche relative sensibili all'ottica ed allo sviluppo di genere si traduce in limitazioni e barriere all'accesso per le donne all'informazione ed alle risorse finanziarie che permetterebbero loro di massimizzare i benefici del contributo e del lavoro che svolgono quali attori del processo migratorio.\nProgramma UN-INSTRAW Genere, Governance e Partecipazione politica delle Donne.\nSe da un lato la percentuale di posti parlamentari detenuti dalle donne hanno raggiunto lo storico picco del 18% nel 2008, dall'altro la rappresentazione politica delle donne sia nelle alte come nelle basse cariche di governo \u00e8 ancora significativamente pi\u00f9 basso rispetto a quella maschile in molte nazioni e regioni del mondo. Una percentuale del 18% \u00e8, poi, ancora molto lontana dal raggiungimento del 30% che \u00e8 considerato lo standard minimo necessario per assicurare una solida massa critica di donne che possa influenzare il processo decisionale e le agende politiche.\nMalgrado le iniziative e le strategie globali, nazionali, locali una forma di resistenza contro l'avanzamento delle donne - in posizioni di potere e nei campi tradizionalmente di dominio maschile come i processi decisionali \u2013 persiste.\nProgramma UN-INSTRAW Capacity Building \u2013 Sviluppo e potenziamento di capacit\u00e0, competenze e conoscenza.\nCome Istituto guida delle Nazioni Unite nell'ambito della ricerca, della formazione e della gestione e consolidamento delle competenze delle conoscenze per raggiungere l'eguaglianza di genere e l'avanzamento delle donne,Un-INSTRAW lavora in partnership con governi, il Sistema delle Nazioni Unite, la societ\u00e0 civile ed il mondo accademico per rafforzare capacit\u00e0 e per indirizzare e integrare efficacemente l'ottica di genere a in tutte le politiche, i programmi ed i progetti internazionali. Per UN-INSTRAW \u2013 come per altre agenzie delle Nazioni Unite \u2013 il processo di capacity building implica l'elaborazione integrale ed il consolidamento di abilit\u00e0 da aggiungere alle competenze gi\u00e0 esistenti, cos\u00ec che individui, organizzazioni e societ\u00e0 possano collocare direttamente tali capacit\u00e0 in attivit\u00e0 che realizzino i loro obiettivi di sviluppo."}
{"id": "835337", "revid": "1630669", "url": "https://it.wikipedia.org/wiki?curid=835337", "title": "Nella mente del serial killer", "text": "Nella mente del serial killer (\"Mindhunters\") \u00e8 un film del 2004 diretto da Renny Harlin, interpretato, tra gli altri, da Clifton Collins Jr., Kathryn Morris e il rapper LL Cool J.\nTrama.\nI \"Mindhunters\" sono un gruppo di giovani agenti dell'FBI che stanno seguendo una formazione come \"profiler\". Il loro istruttore, l'esperto \"detective\" Jake Harris, durante gli addestramenti usa impiegare un approccio formativo molto realistico, progettando schemi complessi, scegliendo determinate \"location\", selezionando con cura gli oggetti di scena e ingaggiando numerosi attori per interpretare i criminali. Il gruppo \u00e8 formato da: Bobby, un ragazzo brillante con un innato talento nella riparazione di qualsiasi cosa gli capiti di maneggiare; Vince, un ex-poliziotto su sedia a rotelle che, dopo l'incidente occorsogli, porta sempre con s\u00e9 una pistola; Nicole, una fumatrice che sta tentando di smettere; Sara, un'agente a prima vista sicura ma molto fragile emotivamente; Rafe, un investigatore nord-irlandese dipendente dalla caffeina; Lucas, solito nascondere la sua insicurezza con un'apparente estrosit\u00e0; e JD, \"leader\" del gruppo e amante di Nicole. Cos\u00ec, i sette investigatori vengono un giorno inviati da Jake su un'isola al largo della Carolina del Nord, come esercitazione finale del loro addestramento; tuttavia, al momento della partenza in elicottero, al gruppo s'aggrega Gabe, un osservatore esterno chiamato da Jake a monitorare il loro comportamento.\nL'isola, utilizzata dalla Marina statunitense come base d'addestramento al salvataggio di ostaggi e scenario d'epidemie, \u00e8 completamente disabitata e si trovano solo manichini-bersaglio, veicoli su rotaie meccaniche e piccoli edifici abbandonati. Jake pianifica dunque d'utilizzare l'isola come scenario per rintracciare un \"serial killer\", noto come \"Il Burattinaio\". Il \"team\" si stabilisce cos\u00ec per la notte, mentre Lucas e Sara si rivelano i rispettivi segreti: egli, quando aveva solo dieci anni, assistette impotente all'assassinio dei genitori, mentre la donna allo stupro e annegamento della sorella da uno sconosciuto e da quel momento \u00e8 terrorizzata dall'acqua.\nLa mattina seguente, mentre il gruppo sta compiendo una prima indagine in una tavola calda abbandonata, JD muore assiderato, investito dal getto innescato d'una bombola ad azoto liquido, che lo congela istantaneamente. Convinta che la morte di JD non sia n\u00e9 accidentale, n\u00e9 faccia parte della simulazione, la squadra si dirige verso il molo per abbandonare l'isola, ma una bomba a orologeria fa esplodere la barca. Rientrati alla base, i ragazzi si rendono conto che il \"modus operandi\" del \"killer\" consiste nell'uccidere sistematicamente ogni componente secondo l'ora indicata dai numerosissimi orologi rotti presenti sul posto; inoltre, dopo avere ispezionato attentamente l'intera isola, la squadra arriva alla conclusione che l'assassino sia uno di loro.\nAll'inizio, i sospetti sembrano ricadere su Gabe, dato che Lucas aveva trovato mappe e documenti sull'isola nella sua camera da letto; tuttavia, prima che finiscano d'interrogarlo, il \"team\" sviene, palesando il fatto che il caff\u00e8 da loro bevuto sia stato drogato. Quando si risvegliano, ritrovano Rafe decapitato e nuovamente viene accusato Gabe, che per\u00f2 successivamente respinge questi sospetti quando salva Vince da cavi elettrici sospesi sull'acqua; in quel momento per\u00f2 Bobby viene ucciso da una trappola secondaria mentre \u00e8 intento a girare la manovella di regolazione del flusso d'acqua. Sara si rende cos\u00ec conto che il \"killer\" ha selezionato le trappole in base ad abilit\u00e0, punti di forza e debolezze individuali, e consiglia agli altri di rimanere uniti, controllandosi a vicenda.\nCi\u00f2 nonostante, Gabe rinviene sotto l'unghia di Rafe un campione di sangue che, analizzato al \"computer\", coincide col gruppo sanguigno di Sara; sebbene costei ritenga d'essere stata incastrata, Nicole decide d'allontanarsi dal gruppo, ma cos\u00ec viene uccisa, ustionata dall'acido con cui era stata impregnata una sigaretta da lei appena fumata.\nInaspettatamente, gli amplificatori sull'isola iniziano a trasmettere un messaggio di scherno da parte di Jake, facendo capire ai ragazzi di non avere mai abbandonato l'isola, sebbene abbia indotto i \"profilers\" a crederlo; convinti che Jake sia sempre stato l'omicida, i \"profilers\" restanti lo cercano. Vince rifiuta d'unirsi alla squadra di ricerca e si rinchiude nel laboratorio. Sara, Gabe e Lucas trovano Jake e altri due agenti dell'FBI accanto a lui, morti; Jake \u00e8 stato appeso ai fili del soffitto come una sorta di marionetta. I tre si accendono a vicenda dopo avere innescato un'altra trappola e Lucas viene colpito durante la successiva sparatoria. Vince si ritrova intrappolato in un congelatore dopo avere provato a ricaricare la pistola, ma muore subito dopo quando questa esplode per il rinculo.\nRinvenuto il corpo di Vince, Sara ingaggia una violenta lotta con Gabe, poich\u00e9 entrambi sono convinti che l'altro sia il \"serial killer\"; Gabe riesce ad atterrarla, ma in quel momento sopraggiunge Lucas, che riesce a sopraffare l'uomo, che viene poi steso da Sara con un estintore. Lucas rivela di avere indossato un giubbotto antiproiettile, permettendogli di sopravvivere. Con Gabe creduto morto, l'uomo esprime i propri dubbi sul fatto che vi siano prove sufficienti a dimostrare la colpevolezza di Gabe. Sara, tuttavia, svela di avere trovato il modo d'anticipare l'assassino: poich\u00e9 questo s'affidava a meccanismi e telecomandi a tempo, aveva cosparso un orologio di polvere fosforescente alla luce nera, regolandolo indietro di quindici minuti, ipotizzando che l'assassino avrebbe notato il ritardo e non avrebbe resistito a ripristinare l'ora esatta, afferra una luce nera per esaminare le mani di Gabe e rivelare le tracce di polvere. Sorprendentemente, Sara trova invece le tracce sulle mani di Lucas, che rivela che i suoi genitori non morirono in un incidente, bens\u00ec furono uccisi proprio da lui, poi s'era unito all'FBI e aveva pianificato d'uccidere i suoi brillanti complici di \"profiler\", le uniche persone che pensava sarebbero state \"degne prede\". Lucas tenta poi d'affogare Sara in una vasca, ma lei, dopo un lungo combattimento, gli spara a sangue freddo.\nIl giorno dopo, Sara e Gabe vengono prelevati dall'elicottero e tornano finalmente a casa.\nProduzione.\nIl film, ambientato negli Stati Uniti, \u00e8 stato in realt\u00e0 girato nei Paesi Bassi nel 2002, uscendo nelle sale americane solo nel 2004 e in quelle italiane nel 2005.\nLa storia \u00e8 ispirata al thriller di Agatha Christie del 1939 \"Dieci piccoli indiani\"."}
{"id": "835346", "revid": "1632387", "url": "https://it.wikipedia.org/wiki?curid=835346", "title": "Struttura terziaria", "text": "In biochimica la struttura terziaria di una proteina costituita da una singola catena \u00e8 la sua disposizione nello spazio tridimensionale.\nRelazioni tra struttura primaria e terziaria.\nLa struttura terziaria di una proteina \u00e8 l'organizzazione tridimensionale che una proteina assume in dipendenza della sua specifica struttura primaria. Il collegamento tra struttura primaria e struttura terziaria (in un dato ambiente) \u00e8 stato dimostrato in laboratorio dall'esperimento di Anfinsen.\nIn condizioni fisiologiche la struttura tridimensionale che si ottiene \u00e8 detta \"nativa\" e ad essa \u00e8 associata una funzione biologica. Le interazioni tra i residui di amminoacidi, determinanti per ottenere il processo di avvolgimento (ripiegamento proteico), sono dette a lunga distanza perch\u00e9 avvengono generalmente tra residui situati molto lontani nella struttura primaria. Le principali interazioni chimiche che possono contribuire al mantenimento della struttura terziaria (cos\u00ec come della struttura secondaria) sono il legame ad idrogeno, le interazioni ioniche, le interazioni dipolo-dipolo. In alcune proteine sono presenti anche dei ponti disolfuro determinati dalla reazione di ossidazione a carico di due residui laterali di cisteina che, pervenendo nel processo di ripiegamento proteico nelle corrette condizioni spaziali per instaurare un legame tipo S-S, generano un residuo di cistina.\nL'esigenza di essere strutturalmente flessibile, che \u00e8 alla base della funzione di ogni proteina, favorisce la formazione di legami deboli come le forze di van der Waals, i legami ad idrogeno, ecc. purch\u00e9 presenti in grandi quantit\u00e0 in modo che, anche se il loro contributo energetico \u00e8 piccolo (spesso meno di una kcal/mole di legami), possono individualmente essere facilmente rotti. Il loro grande numero favorisce una coesione statistica che mantiene compatta, ma flessibile, l'organizzazione strutturale della proteina.\nIl fatto che la struttura primaria, ossia la sequenza di amminoacidi che compone la proteina, \u00e8 largamente responsabile della sua struttura terziaria permette, basandosi solo sulle propriet\u00e0 codificate nella sequenza di amminoacidi, di ottenere delle \"previsioni di struttura terziaria\" utilizzando algoritmi matematici codificati in specifici software. L'ambiente in cui una proteina si ripiega, influenza la determinazione della struttura terziaria, perch\u00e9 gli amminoacidi della struttura primaria si organizzeranno tridimensionalmente sia per ottimizzare le interazioni con il solvente, sia per ottimizzare le interazioni tra le loro parti apolari.\nTipi di struttura terziaria.\nNelle proteine globulari, gli amminoacidi idrofobici tendono a localizzarsi all'interno della struttura, mentre quelli idrofili si espongono verso l'esterno, facilitando il legame con l'acqua e rendendo quindi pi\u00f9 efficace la soluzione. Nelle proteine che vengono secrete dalla cellula senza dimorare per molto tempo nel citoplasma, si creano dei legami molto forti tra due residui di cisteina (ponti disolfuro) che determinano strutture terziarie molto stabili.\nAlcuni tipi di struttura terziaria sono comuni a un grande numero di proteine che non sono n\u00e9 funzionalmente n\u00e9 evolutivamente correlate fra loro. Una di queste forme che si ripete \u00e8\ndenominata TIM barrel (TIM = acronimo dell'enzima triosofosfatoisomerasi).\nNon tutte le proteine presentano tipi ordinati e stabili di struttura terziaria, in particolare le catene non troppo lunghe o alcune regioni di collegamento di proteine multidominio.\nDeterminazione della struttura terziaria.\nGeneralmente per determinare la struttura terziaria si utilizza il metodo della diffrazione oppure ci si affida a tecniche pi\u00f9 recenti come la spettroscopia di risonanza magnetica nucleare, detta anche NMR."}
{"id": "835347", "revid": "81646", "url": "https://it.wikipedia.org/wiki?curid=835347", "title": "Temperature", "text": ""}
{"id": "835348", "revid": "125839675", "url": "https://it.wikipedia.org/wiki?curid=835348", "title": "2 Fast 2 Furious", "text": "2 Fast 2 Furious \u00e8 un film del 2003 diretto da John Singleton, secondo capitolo della saga.\nIl film \u00e8 il sequel di \"Fast and Furious\" (2001) e prequel di \"\" (2006), \"Fast &amp; Furious - Solo parti originali\" (2009), \"Fast &amp; Furious 5\" (2011), \"Fast &amp; Furious 6\" (2013), \"Fast &amp; Furious 7\" (2015), \"Fast &amp; Furious 8\" (2017) e \"Fast &amp; Furious 9 - The Fast Saga\" (2021).\nTrama.\nBrian O'Conner \u00e8 un ricercato ed ha cominciato una nuova vita da street racer a Miami. Una sera, in seguito alla chiamata di Tej Parker, un organizzatore di corse illegali, Brian partecipa ad una rocambolesca corsa che, alla fine, lo vede vincitore. Tra la folla acclamante il suo nome, Brian resta abbagliato da una ragazza in particolare ma non riesce a parlarle perch\u00e9 la polizia irrompe all'improvviso e lo arresta dopo un breve inseguimento. Arrivato alla sede dell'FBI, Brian incontra il suo vecchio capitano che gli propone di collaborare sotto copertura al fine di catturare Carter Verone, uno spregevole criminale locale, in cambio della fedina pulita. Brian accetta l'incarico ma chiede che gli venga affiancato Roman Pearce, un suo vecchio amico agli arresti domiciliari che egli ritiene il pi\u00f9 adatto a fare coppia con lui. Dopo una breve lite, Roman accetta l'incarico e, tornati a Miami, ai due viene presentata Monica Fuentes, una bellissima agente sotto copertura che da undici mesi si occupa del caso. La ragazza dice loro che Verone cerca dei piloti e che ha provveduto a pagare altri piloti affinch\u00e9 sembri tutto in regola. Dopo aver preso le auto per l'operazione Monica li accompagna alla villa di Verone dove quest'ultimo riunisce tutti i piloti dicendo loro che dovranno superare un test per essere ingaggiati, in pratica una gara a chi recupera per primo un pacchetto a bordo di una sua auto che si trova dall'altra parte della citt\u00e0.\nCome prestabilito, Brian e Roman superano la prova e una volta tornati alla villa ricevono delle indicazioni. Successivamente i due vanno da Tej e scoprono che le auto sono collegate ad un sistema GPS monitorato dall'FBI e che Roberto ed Enrique, i due scagnozzi di Verone, li stanno pedinando. Tornati al magazzino dove gli agenti Bilkins e Markham li aspettano, Brian e Roman cominciano a dare le prime informazioni. Una volta usciti, i due cominciano a rendersi conto della gravit\u00e0 della loro situazione ed organizzano una corsa a staffetta con due street racers locali al fine di procurarsi delle auto non monitorate dalla polizia. Vinta la corsa, i due raggiungono Verone al suo locale dove il criminale minaccia davanti a loro un poliziotto per fare in modo che i due abbiano tutto il tempo necessario per il lavoro per cui sono stati assunti: consegnare i proventi della droga, con cui Verone intende fuggire, evitando di essere arrestato e processato per riciclaggio.\nIl mattino seguente Monica raggiunge segretamente Brian per informarlo del luogo della consegna e del fatto che entrambi verranno uccisi dopo aver finito il loro lavoro, pregandolo di non fare la corsa. I due scagnozzi di Verone vanno a cercare Monica proprio da Brian e solo per una questione di attimi non succede il peggio: Brian e Monica si scambiano un bacio, e lei fugge non vista dalla finestra del bagno. Verone, che ha assistito alla scazzottata tra i due protagonisti e i due scagnozzi, si fa avanti dicendo che Roberto e Enrique saranno con loro per tutta la corsa. Il giorno dopo, Brian e Roman accompagnati da Roberto ed Enrique prendono le valigie contenenti i soldi di Verone ma la Polizia, seppure in ritardo a causa del poliziotto minacciato, interviene. A bordo delle loro auto, Brian e Roman sanno perfettamente che non possono proseguire e quindi utilizzano le auto vinte durante la corsa organizzata contro i due street racers. Nelle loro intenzioni vi \u00e8 infatti l'idea di dileguarsi con i soldi di Verone, all'insaputa anche della polizia e delle agenzie federali. Il piano dei due prevede anche l'espulsione dall'abitacolo dei due scagnozzi ma, mentre Roman riesce nell'intento, Brian non pu\u00f2 perch\u00e9 gli viene ordinato di dirigersi verso un'altra destinazione; egli si tradisce per\u00f2 quando nomina l'aeroporto. Arrivato a destinazione, Brian ha un faccia a faccia con Verone che scopre cos\u00ec l'identit\u00e0 di Monica, poich\u00e9 lei era l'unica a sapere del luogo dell'incontro; ordina cos\u00ec l'esecuzione del ragazzo mentre lui e Monica si imbarcano su uno yacht. Roman salva in extremis il suo amico e i due, con un rocambolesco salto da una rampa, atterrano con l'auto sulla barca di Verone, prontamente disarmato da Brian con un colpo di pistola alla spalla. All'arrivo della polizia, i due consegnano il criminale e le borse contenenti il denaro riciclato ricevendo in cambio la conferma della loro libert\u00e0.\nBrian e Roman scelgono di restare a Miami e di aprire un'officina con i soldi che quest'ultimo si \u00e8 nascosto sotto la camicia dopo aver consegnato le altre tre borse di soldi delle sei totali.\nDistribuzione.\nData di uscita.\nIl film \u00e8 uscito nelle sale degli Stati Uniti d'America il 6 giugno 2003 ed in Italia il 20 giugno dello stesso anno.\nAccoglienza.\nCritica.\nIl film \u00e8 stato accolto negativamente dalla critica. Sul sito Rotten Tomatoes detiene un indice di gradimento del 36%, basato su 155 recensioni professionali. Su Metacritic ha un punteggio di 38 su 100, basato sul parere di 35 critici.\nIl film ha anche ricevuto durante l'edizione dei Razzie Awards 2003 due nomination come Peggior remake o sequel e Peggior pretesto per un film attuale."}
{"id": "835349", "revid": "137057", "url": "https://it.wikipedia.org/wiki?curid=835349", "title": "Punbb", "text": ""}
{"id": "835353", "revid": "709565", "url": "https://it.wikipedia.org/wiki?curid=835353", "title": "Mattia Battistini", "text": "Biografia.\nInizi\u00f2 gli studi di canto in giovanissima et\u00e0 sotto la guida di Venceslao Persichini (maestro anche di Titta Ruffo e Giuseppe de Luca) giungendo al debutto come Alfonso XI ne \"La Favorita\" di Gaetano Donizetti al Teatro Argentina di Roma gi\u00e0 l'11 dicembre 1878. \nNel maggio 1879 canta nella prima assoluta di \"L'assedio di Cesarea\" di Giuseppe Persiani al Teatro Marrucino di Chieti e nel dicembre 1880 Simar nella prima assoluta di \"La regina del Nepal\" di Giovanni Bottesini diretto da Carlo Pedrotti con Francesco Navarrini al Teatro Regio di Torino dove nel marzo 1881 \u00e8 Enrico Ashton in Lucia di Lammermoor diretto da Pedrotti con Navarrini.\nPrese cos\u00ec avvio una luminosa carriera che lo port\u00f2 a cantare nei principali teatri italiani come primo baritono in numerose opere di repertorio, tra cui \"La forza del destino\", \"Rigoletto\", \"Il trovatore\", \"Gli ugonotti\", \"I puritani\", \"Lucia di Lammermoor\".\nNel 1881 si aprirono per Battistini le porte dei teatri internazionali: dapprima in Sud America (Buenos Aires e Rio de Janeiro), nel biennio '82/'83 in Spagna (Madrid e Barcellona), dal 1883 a Londra dove raccolse grandi consensi in\" La traviata\" e\" Il trovatore\", e poi Vienna, Parigi e Budapest. \nNel 1884 a Torino diretto da Franco Faccio \u00e8 Alfonso XI ne \"La favorita\" con Giuseppina Pasqua e Sir Riccardo ne \"I puritani\".\nNel 1885 al Teatro Costanzi di Roma diretto da Edoardo Mascheroni \u00e8 Don Carlos in Ernani, Enrico di Chevreuse in Maria di Rohan, Renato in Un ballo in maschera e \"Rigoletto\".\nIl 7 luglio dello stesso anno fu affiiato Maestro massone nella Loggia \"Universo\" di Roma, appartenente al Grande Oriente d'Italia.\nNel 1888 fu ancora a Buenos Aires per una serie di impegni, ma per una specie di fobia dei viaggi in mare non si rec\u00f2 mai pi\u00f9 oltreoceano.\nNel 1892 a Roma \u00e8 Simon Boccanegra diretto da Mascheroni con Hariclea Darcl\u00e9e e Giovanni Battista De Negri e Gianni Rantzau nella prima assoluta di I Rantzau di Mascagni diretto da Rodolfo Ferrari con Fernando De Lucia e la Darcl\u00e9e al Teatro La Pergola di Firenze e diretto dal compositore a Roma.\nA partire dal 1892 fu ospite ed incontrastato mattatore della produzione operistica russa per ben 23 stagioni consecutive (fino al 1916); divenne, infatti, il cantante favorito dello zar e dell'aristocrazia russa, condizione che gli valse il mitico titolo di \"Re dei baritoni e baritono dei re\". Nel 1902 and\u00f2 in scena a San Pietroburgo nel Werther di Jules Massenet nel ruolo del protagonista, originariamente scritto per tenore, adattato appositamente per lui al registro di baritono dal compositore francese, tale era il prestigio del cantante italiano.\nNel 1893 al Teatro San Carlo di Napoli canta in Crispino e la comare (opera) con la Darcl\u00e9e e De Lucia.\nNel 1906 al Royal Opera House, Covent Garden di Londra \u00e8 il protagonista in Eugenio Onegin (opera) diretto da Cleofonte Campanini con Emmy Destinn e Marcel Journet e nel 1907 a Roma diretto da Ferrari \u00e8 Valentino in Faust, \"Werther\" con Gemma Bellincioni ed Atanaele in Tha\u00efs (opera) con Carmen Melis cantato anche a Napoli nel 1908.\nNel 1910 al Teatro Regio di Parma \u00e8 Enrico di Chevreuse in \"Maria di Rohan\" diretto da Vittorio Gui.\nDur\u00f2 in carriera fino a 70 anni (1927) grazie ad una tecnica considerata prodigiosa e ad una invidiabile intelligenza artistica. \nErede indiscusso della vocalit\u00e0 \"dolce\" di Antonio Tamburini, Battistini era uso smorzare gli impeti vocali derivati da Ronconi ed evidentissimi in Titta Ruffo in una soave eleganza fatta di sussurrate proporzioni. Valgono ancor oggi, a testimonianza di quel gusto, i dischi di arie d'opera e romanze da salotto in cui il timbro chiaro e luminoso (alle nostre orecchie quasi tenorile) di Battistini viene supportato da fiati ampi e vezzi chiaroscurali tipici di un canto elegante e manierato ormai scomparso."}
{"id": "835355", "revid": "287204", "url": "https://it.wikipedia.org/wiki?curid=835355", "title": "Contea di Dale", "text": "La contea di Dale, in inglese Dale County, \u00e8 una contea dello Stato dell'Alabama, negli Stati Uniti. la popolazione al censimento del 2010 era di 50.251 abitanti. Il capoluogo di contea \u00e8 Ozark. Il nome le \u00e8 stato dato in onore al soldato Samuel Dale.\nGeografia fisica.\nIl fiume Choctawhatchee scorre lungo il confine meridionale della contea, e molti dei suoi affluenti, tra cui il Little Choctawhatchee River e i torrenti Claybank e Little Judy, attraversano l'area.\nLa contea si trova nella parte sud-orientale dell'Alabama. Lo United States Census Bureau certifica che l'estensione della contea \u00e8 di 1.457 km\u00b2, di cui 1.453 km\u00b2 composti da terra e i rimanenti 4 km\u00b2 costituiti da acque interne. \nContee confinanti.\nDale County confina con:\nStoria.\nLa Contea di Dale venne costituita il 22 dicembre 1824. Originariamente includeva i territori delle attuali contee di Coffee e Geneva. Il capoluogo era originariamente situato a Daleville, ma fu spostato a Newton nel 1843 e infine a Ozark nel 1870.\nEconomia.\nNel diciannovesimo secolo la popolazione era dedita alla coltivazione di mais e cotone o all'allevamento di bestiame. Nel 1888 venne creato un collegamento ferroviario tra Eufaula e Ozark, l'anno successivo venne completato quello tra Troy a Ozark. Tra l'inizio e la met\u00e0 del ventesimo secolo furono aperti stabilimenti per la lavorazione del cotone e la produzione di olio di semi di cotone.\nStrutture che impiegano pi\u00f9 persone.\nSecondo l'ultimo aggiornamento (2016) le strutture che impiegano pi\u00f9 persone sono: \nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 74.1% bianchi, 19.3% neri, 0.7% nativi americani, 1.1% asiatici, 1.8% di altre razze, e 3.0% di due o pi\u00f9 etnie. Il 5.6% della popolazione \u00e8 ispanica."}
{"id": "835368", "revid": "439868", "url": "https://it.wikipedia.org/wiki?curid=835368", "title": "Melvin Calvin", "text": "Biochimico di fama mondiale, \u00e8 noto soprattutto per le sue ricerche sulla fase oscura della fotosintesi clorofilliana (da allora comunemente descritta col nome di ciclo di Calvin)\nche lo portarono a vincere, nel 1961, il premio Nobel per la chimica.\nBiografia.\nNato a Saint Paul nel Minnesota nel 1911, figlio di immigrati russi di religione ebraica (padre lituano e madre georgiana), nel 1942 si sposa con Genevieve Jemtegaard, figlia di un emigrante norvegese, dal matrimonio nasceranno due femmine, Elin e Karole, e un maschio, Noeled.\nOttiene nel 1931 il diploma in Scienze nel Michigan College of Mining and Technology (oggi noto come Michigan Tech University) per poi laurearsi in chimica, nel 1935, presso l'Universit\u00e0 del Minnesota (discutendo una tesi sulla affinit\u00e0 elettronica degli alogeni). Subito dopo la laurea e fino al 1937 passa i suoi primi anni di post-dottorato presso l'Universit\u00e0 di Manchester, in Inghilterra sotto la direzione di Michael Polanyi.\nEntrato a far parte della Facolt\u00e0 di Chimica dell'Universit\u00e0 della California a Berkeley nel 1937, ottiene nel 1947 la cattedra di chimica. Nel 1963, dopo il successo ottenuto grazie alle sue ricerche sulla fotosintesi, gli viene assegnata anche la cattedra di biologia molecolare. \u00c8 stato direttore (in qualit\u00e0 di fondatore) del Laboratory of Biodynamics e, contemporaneamente, direttore associato del Laboratorio Nazionale Lawrence Berkeley ove condusse la maggior parte del suo lavoro di ricerca.\nLasci\u00f2 la ricerca attiva nel 1980.\nAttivit\u00e0 scientifica.\nLavorando con esemplari di \"Chlorella\" un'alga verde unicellulare, utilizzando il carbonio-14 (l'isotopo radioattivo del carbonio) come tracciante e le tecniche della cromatografia su carta e dell'autoradiografia per le separazioni e identificazioni molecolari (tutte tecniche di recente scoperta in quegli anni) Calvin e il suo gruppo (di cui facevano parte A.A. Benson, J.S. Bassham, L.D. Kay, A.Z. Harris, e A.T. Wilson) riuscirono a identificare in modo molto accurato le complesse sequenze metaboliche che vanno dall'assorbimento della (CO2) alla sintesi del glucosio e quelle degli altri numerosi composti organici coinvolti nel processo.\nQuesta sequenza di reazioni, inizialmente descritta come \"fase oscura\" (in quanto si tratta di un processo che pu\u00f2 avvenire anche al buio e che fa seguito a una iniziale fase luminosa, in cui \u00e8 invece indispensabile la presenza di luce) \u00e8 oggi comunemente nota come ciclo di Calvin o anche, dal nome del suo collega Andrew Benson, \"ciclo di Calvin e Benson\".\nIl lavoro del gruppo coordinato da Calvin permise inoltre di chiarire come la luce solare agendo sulla clorofilla e sugli altri pigmenti fotosintetici servisse ad alimentare la sintesi di composti (ATP e NADP ridotto) impiegati nella fase oscura successiva, e non come fino allora ritenuto per la riduzione diretta dell'anidride carbonica.\nNei suoi ultimi anni di attivit\u00e0 Calvin si dedic\u00f2 allo studio di piante ad alta efficienza fotosintetica in grado di accumulare acidi grassi suscettibili di impiego come fonti di energia rinnovabile. Si interess\u00f2 anche dei meccanismi della evoluzione chimica della vita pubblicando nel 1969 un volume \"The Theory of Organic Chemistry\" sull'argomento. Altre aree di attivit\u00e0 dello scienziato hanno riguardato la geochimica organica, la carcinogenesi chimica e l'analisi delle rocce lunari. Nel 1992 ha pubblicato la sua autobiografia scientifica dal titolo \"Following the Trail of Light: A Scientific Odyssey\" in cui descrive la storia delle scoperte che lo hanno portato a vincere il Nobel.\nHa fatto parte, sotto le presidenze Kennedy e Johnson, dello Science Advisory Committee nonch\u00e9 dell'Advisory Group presso l'Office of Science and Technology Policy dell'Ufficio Esecutivo del presidente degli Stati Uniti. \u00c8 stato membro della Royal Society, della Japan Academy, della Royal Netherlands Academy of Arts and Sciences, dell'Accademia Cesarea Leopoldina nonch\u00e9 della National Academy of Sciences americana, di cui \u00e8 stato presidente del Committee on Science, Engineering, and Public Policy.\nOltre al Premio Nobel per la chimica ottenuto nel 1961 i suoi principali riconoscimenti includono: la National Medal of Science (ricevuta nel 1989), la Medaglia Priestley della American Chemical Society, la Medaglia Davy della Royal Society e la Gold Medal da parte dell'American Institute of Chemists."}
{"id": "835372", "revid": "122921209", "url": "https://it.wikipedia.org/wiki?curid=835372", "title": "Azrael", "text": "Azrael (forma inglese dell'), o 'Ezra'il o 'Ezra'eil, letteralmente: \"colui che Dio aiuta\", \u00e8 il nome tradizionalmente attribuito nell'Islam all'arcangelo della morte, anche se esso non compare mai con tale nome nel Corano in cui invece \u00e8, di solito, indicato come \"Malak al-mawt\", che \u00e8 la traduzione diretta di \"Angelo della morte\". Si pu\u00f2 trovare scritto anche come \"Izrail\", \"Izrael\", \"Azrail\" e \"Azrael\".\nNella tradizione ebraica e cristiana.\nAzrael fu inizialmente conosciuto dalla tradizione ebraica come Azra e scriba nel corso dell'esilio babilonese e del secondo Tempio di Gerusalemme.\nInvece, nella tradizione del primo periodo cristiano divenne noto come Esdras, il profeta che porta lo spirito del Messia. Fu in questa storia del primo Cristianesimo che si sostenne che Azrael fosse asceso al cielo senza sperimentare la morte. \u00c8 anche menzionato come \"Angelo della Legge\".\nAspetto.\nGenericamente \u00e8 dipinto come arcangelo sotto il comando di Dio anzich\u00e9 come la figura della Morte personificata. Secondo i punti di vista delle varie religioni in cui \u00e8 conosciuto, Azrael \u00e8 rappresentato come residente nel Terzo Cielo. Ha quattro facce, e quattromila ali, e il suo intero corpo consiste in occhi e lingue, il cui numero corrisponde a quello delle persone che abitano la Terra.\nSar\u00e0 l'ultimo a morire, registrando e cancellando costantemente il grande libro dei nomi degli uomini alla nascita ed alla morte, rispettivamente.\nNell'angelologia islamica.\n\u00c8 responsabile della separazione dell'anima dal corpo e di lui parla il Corano alla s\u016bra XXXII (La sura della prostrazione), versetto 11, che dice:\nNella mitologia islamica \u00e8 raffigurato come il pi\u00f9 astuto e saggio degli arcangeli. Una storia afferma che Allah avrebbe chiesto ai quattro arcangeli (Michele, Gabriele, Uriel e Izr\u0101\u02bf\u012bl) di raccogliere sette manciate di terra dalla base dell'Albero della Vita nel Giardino dell'Eden. Essi avrebbero capito che solo tre di loro avrebbero potuto presentarsi al Signore con due manciate, mentre l'ultimo avrebbe potuto prendere solo una manciata. Michele e Uriel immediatamente iniziarono a discutere su chi avrebbe dovuto portare due manciate, e chi avrebbe dovuto portarne solo una. Gabriele cerc\u00f2 di mediare tra i due, ma fu distratto anche lui dalla polemica in corso, consentendo cos\u00ec a Izr\u0101\u02bf\u012bl di prendere da solo le sette manciate di terra che mise successivamente in una sacca, portandole ad Allah.\nNella cultura di massa.\nNei fumetti DC Comics Azrael \u00e8 Jean Paul Valley, un discendente del misterioso ordine di Saint Dumas sottoposto fin da bambino ad esperimenti che lo resero un potentissimo soldato.\nNel film Dogma Azrael, interpretato da Jason Lee, \u00e8 l'antagonista principale. In origine era una musa, ma quando si rifiut\u00f2 di aiutare Dio contro Lucifero, fu costretto a fuggire all'Inferno per sfuggire all'ira del primo, uscito vincitore dallo scontro, divenendo un demone. Vendicativo, convince Barbleby e Loki, angeli caduti, a partecipare all'iniziativa cristiana indotta dal cardinale Ingnatius Glick, secondo cui chi entrer\u00e0 in Chiesa il giorno della cerimonia sar\u00e0 perdonato da ogni peccato. In realt\u00e0 un perdono indetto contro la volont\u00e0 divina smentirebbe l'onnipotenza di Dio, con la conseguente distruzione di tutto il creato, incluso l'inferno, permettendo ad Azrael di eludere le pene infernali che lo attendono.\n\u00c8 dedicata a questo Angelo una canzone dei Crimson Glory intitolata proprio \"Azrael\", inclusa nel loro omonimo album \"Crimson Glory\" pubblicato nel 1986. \nParecchi anni prima i Nice di Keith Emerson avevano inciso un pezzo dal titolo \"Azrial\" (pubblicato solo nelle edizioni rimasterizzate dell'album del 1967 - The Thoughts Of Emerlist Davjack); nel 1969 gli stessi Nice incidono e pubblicano \"Azrael Rivisitated\"(nell'album omonimo \"Nice\" del 1969).\nNella serie TV Lucifer, Azrael \u00e8 una delle sorelle di Lucifer ed impersona, appunto, l'angelo della morte. \u00c8 vista solo dagli altri angeli e da Ella Lopez, cui \u00e8 molto affezionata e da cui \u00e8 conosciuta con il suo soprannome Rei Rei."}
{"id": "835373", "revid": "1433186", "url": "https://it.wikipedia.org/wiki?curid=835373", "title": "Aguas Buenas", "text": "Aguas Buenas \u00e8 una citt\u00e0 di Porto Rico situata nella regione centro-orientale dell'isola. L'area comunale confina a nord con Bayam\u00f3n, Guaynabo e San Juan, a est con Caguas, a sud con Cidra e a ovest con Comer\u00edo. Il comune, che fu fondato nel 1838, oggi conta una popolazione di oltre 30.000 abitanti ed \u00e8 suddiviso in 10 circoscrizioni (\"barrios\")."}
{"id": "835374", "revid": "1745361", "url": "https://it.wikipedia.org/wiki?curid=835374", "title": "AK-47 (disambigua)", "text": ""}
{"id": "835377", "revid": "110157", "url": "https://it.wikipedia.org/wiki?curid=835377", "title": "Unione Sportiva Lecce 1930-1931", "text": "Questa pagina raccoglie i dati riguardanti l'Unione Sportiva Lecce nelle competizioni ufficiali della stagione 1930-1931.\nStagione.\nIl Lecce nella stagione 1930-1931 partecip\u00f2 alla Serie B classificandosi al quattordicesimo posto con 26 punti."}
{"id": "835389", "revid": "1318658", "url": "https://it.wikipedia.org/wiki?curid=835389", "title": "Tupac Amaru (disambigua)", "text": ""}
{"id": "835391", "revid": "33689", "url": "https://it.wikipedia.org/wiki?curid=835391", "title": "Defender (videogioco 1981)", "text": "Defender \u00e8 un videogioco di tipo sparatutto a scorrimento orizzontale spaziale, sviluppato e prodotto da Williams Electronics e uscito in sala giochi nel 1981 (con copyright del 1980). Ne esistono conversioni ufficiali per molte piattaforme casalinghe pubblicate dalla Atari/Atarisoft: Atari 2600, Atari 5200, Apple II, Commodore 64, ColecoVision, ecc.\nIl gioco \u00e8 stato realizzato da un team di persone a capo delle quali vi era Eugene Jarvis, programmatore anche di \"\".\n\"Defender\" \u00e8 il primo videogioco nel quale \u00e8 stato introdotto il concetto di scorrimento orizzontale.\nModalit\u00e0 di gioco.\nIl giocatore controlla un'astronave in grado di muoversi su/gi\u00f9 e destra/sinistra e di sparare un raggio orizzontale. La navicella sorvola un pianeta con caratteristiche morfologiche simili ai paesaggi lunari.\nLa schermata scorre orizzontalmente, ma il verso del moto si pu\u00f2 cambiare in ogni momento; l'ambiente \u00e8 \"circolare\" (in quanto spostandosi a lungo in una direzione ci si ritrova al punto di partenza). Nella parte alta dello schermo compare una minimappa dove \u00e8 visibile l'intera arena di gioco con le posizioni delle unit\u00e0.\nL'astronave del giocatore \u00e8 anche in grado di lanciare un numero limitato di \"smart bomb\", che devastano tutti i nemici su largo raggio. Inoltre in situazioni critiche pu\u00f2 utilizzare l\"iperspazio\" per teletrasportarsi in un punto casuale del pianeta, ma con il rischio di capitare proprio addosso a un nemico.\nNella versione originale per sala giochi il sistema di movimento orizzontale \u00e8 particolare, in quanto anzich\u00e9 due controlli \"destra\" e \"sinistra\" sono presenti un pulsante \"voltati\" e uno \"accelera\". Questo in genere non accade nelle versioni casalinghe, che presentano anche molte altre varianti.\nNemici.\nCi sono diversi tipi di astronavi nemiche sparse sul pianeta, spesso armate con proiettili e mine, ma anche pacifici umanoidi che stanno fermi in piedi sulla superficie. Il giocatore deve proteggere gli umanoidi, che possono essere rapiti dal nemico. Un particolare tipo di astronave nemica, infatti, \u00e8 in grado di \"afferrare\" un umanoide e sollevarlo in verticale fino a uscire dalla schermata; in seguito l'umanoide ritorna trasformato in mutante ostile al giocatore. Gli umanoidi possono essere salvati durante il rapimento se si spara al rapitore (con il giocatore che dovr\u00e0 stare attento a non colpire gli umanoidi stessi): ma bisogna anche recuperarli con l'astronave prima che precipitino a terra. Quando tutte le astronavi nemiche sono distrutte si ottiene un bonus che dipende dal numero degli umanoidi che si \u00e8 riusciti a salvare e si passa cos\u00ec a un nuovo livello. Appena \u00e8 morto anche l'ultimo umanoide il pianeta esplode e tutte le astronavi nemiche si trasformano in mutanti.\nEredit\u00e0.\nNel 1981 \u00e8 uscito il seguito ufficiale dell'arcade, \"Stargate\". Il seguito arcade successivo fu \"Strike Force\" del 1991.\nAltri titoli uscirono solo per piattaforme domestiche: \"StarRay\" del 1988 per vari computer, intitolato \"Revenge of Defender\" negli USA, \"Defender 2000\" del 1996 per Atari Jaguar, \"\" del 2002 per varie console.\nOltre alla serie ufficiale si pu\u00f2 dire che \"Defender\" inaugur\u00f2 un intero filone di giochi simili, tra cui \"Repton\" e la parodia \"Attack of the Mutant Camels\".\nLa Williams produsse anche un omonimo flipper basato sul videogioco, mentre la Entex produsse un gioco elettronico da tavolo.\n\"Defender\" ispir\u00f2 anche un omonimo gioco da tavolo della MB per due giocatori; esso si svolge su una scacchiera dove ciascun giocatore controlla una serie di proprie astronavi, mentre gli alieni possono essere controllati da entrambi.\nStoria.\nL'azienda produttrice, la Williams Electronics, aveva puntato moltissimo su questo titolo, tanto che venne organizzata una grande convention per il giorno dell'inaugurazione. La storia vuole che la sera prima di questa importante data i programmatori si siano accorti di essersi dimenticati di programmare l\"attractive mode\", ovvero la parte del programma che entra in funzione quando nessuno sta giocando. Per colmare questa grave mancanza il team lavor\u00f2 duramente per tutta la notte. Si present\u00f2 un grave problema: a causa di quest'ultimo intervento sul codice del programma il gioco aveva iniziato a non funzionare pi\u00f9. Presi dallo sconforto i programmatori lavorarono alacramente in quanto il rischio di un fallimento del progetto era chiaramente effettivo e molto probabile. Riuscirono a risolvere questo grave problema pochi minuti prima dell'inizio e il gioco riscosse un grande successo di pubblico.\nEugene Jarvis \u00e8 l'unico sviluppatore di videogiochi che ha visto una sua opera riprodotta su un francobollo degli Stati Uniti. La serie \"Celebrate the Century\" vede nel foglio dedicato agli anni ottanta due bambini ritratti a giocare a \"Defender\"."}
{"id": "835401", "revid": "648716", "url": "https://it.wikipedia.org/wiki?curid=835401", "title": "HMS Invincible (R05)", "text": "La HMS \"Invincible\" (R05) \u00e8 stata una portaerei leggera, la prima nave della sua classe. Radiata il 3 agosto 2005, ha lasciato il titolo di ammiraglia della Royal Navy alla \"Illustrious\". \u00c8 stata la sesta nave a portare il nome \"Invincible\".\nIl 6 giugno 2005 il ministro della difesa britannico annunci\u00f2 che sarebbe stata smantellata dopo il 2010 e infatti, il 6 gennaio 2011, \u00e8 stata messa all'asta per recuperarne l'acciaio e successivamente demolita ad Alia\u011fa, in Turchia.\nStoria.\nL'unit\u00e0 venne costruita dalla Vickers Shipbuilding and Engineering, con lo scopo di affiancare in un primo momento e poi sostituire la HMS \"Hermes\". Oggigiorno ha ricevuto molte onorificenze, dovute in particolare alla vittoria nella Guerra delle Falklands.\nLa proposta di vendita alla Marina Australiana.\nIl 5 febbraio 1982 la Marina Australiana annunci\u00f2, dopo mesi di trattative, di aver accettato la proposta della Gran Bretagna per la vendita della \"Invincible\" al costo di 175 milioni di sterline, per sostituire la HMAS \"Melbourne\". Anche il Ministro della Difesa Inglese conferm\u00f2 la notizia. Il 2 aprile 1982 successe per\u00f2 quello che non ci si poteva aspettare: l'Argentina invase le Isole Falkland. La Royal Navy allora fece muovere la HMS \"Hermes\" e la HMS \"Invincible\" da Portsmouth verso le isole attaccate dagli Argentini, su ordine dell'allora primo ministro Margaret Thatcher. Nel luglio 1982 la Gran Bretagna annunci\u00f2 di non voler pi\u00f9 vendere la \"Invincible\", ma di voler mantenere in servizio la nave per avere tre portaerei. I britannici in cambio avevano offerto nel dicembre 1983 la portaerei \"Hermes\", ma l'Australia declin\u00f2 l'offerta.\nArmamenti e aeromobili.\nLa nave poteva trasportare al massimo 9 Sea Harrier e 12 elicotteri Sea King quando impiegata nel ruolo ASW (lotta antisommergibile).\nCome le altre navi della stessa classe possedeva, come sistemi difensivi, tre Goalkeeper CIWS, cannoni di fabbricazione olandese, situati a prua e a poppa e 2 cannoni GAM-B01 da 20 mm che andavano a completare l'artiglieria.\nI sistemi di disturbo e le contromisure elettroniche erano forniti dalla Thales, e alcuni lanciatori Seagnat fornivano la copertura antiradar di chaff e di flare che ingannano l'infrarosso.\nDurante la guerra delle Falkland-Malvine la nave ospitava il quartier generale per le operazioni della Royal Navy task force. Il ponte di volo era lungo 170 m e includeva il caratteristico \"ski-jump\" (un trampolino inclinato di 7\u00b0 (all'inizio), in seguito estesa fino a 12\u00b0).\nCome la maggior parte delle portaerei non possedeva missili, non disponendo di spazi pratici e sicuri per la loro sistemazione.\nAltre navi con lo stesso nome.\nIn passato un'altra nave importante ha portato il nome di HMS \"Invincible\": si tratta di un incrociatore da battaglia del 1907, che partecip\u00f2 anche lui ad una Battaglia delle Falkland, quella della prima guerra mondiale."}
{"id": "835417", "revid": "1573940", "url": "https://it.wikipedia.org/wiki?curid=835417", "title": "Propithecus coquereli", "text": "Il sifaka di Coquerel (Propithecus coquereli ) \u00e8 un lemure della famiglia degli Indriidae. Come tutti i lemuri, \u00e8 endemico del Madagascar.\nIl nome \u00e8 un omaggio allo zoologo francese Charles Coquerel (1822-1867).\nBiologia.\nHa abitudini diurne e prevalentemente arboricole.\nVive in piccoli gruppi familiari di 4-10 individui.\nAlimentazione.\nLa dieta \u00e8 costituita da foglie, germogli, fiori e frutti.\nComunicazione.\nUtilizza differenti tipi di vocalizzazioni.\nRiproduzione.\nAl pari degli altri lemuri i P. deckeni sottostanno ad una stretta stagionalit\u00e0 riproduttiva: le femmine sono ricettive per pochi giorni all'anno, in febbraio-marzo. Dopo una gestazione di 4-5 mesi danno alla luce in media un piccolo ogni 2 anni\nDistribuzione e habitat.\nQuesta specie \u00e8 diffusa nel Madagascar nord-occidentale, a nord-est del fiume Betsiboka .\nClassificazione.\nIn passato era considerato una sottospecie di \"Propithecus verreauxi\" (\"Propithecus verreauxi\" ssp. \"coquereli\"); recenti studi ne hanno definito il carattere di specie a s\u00e9 stante.\nConservazione.\nLa \"IUCN Red List\" considera questa specie in pericolo critico di estinzione (\"Critically Endangered\").\n\u00c8 protetta nelle aree del Parco nazionale di Ankarafantsika e della Riserva Speciale di Bora."}
{"id": "835422", "revid": "110157", "url": "https://it.wikipedia.org/wiki?curid=835422", "title": "Too Much Too Young", "text": "Too Much Too Young \u00e8 un album dei The Specials, composto da tracce registrate dal vivo in concerti in Argentina e in Inghilterra, pubblicato nel 1993 dall'EMI Records."}
{"id": "835448", "revid": "91201", "url": "https://it.wikipedia.org/wiki?curid=835448", "title": "Nick Carter (rapper)", "text": ""}
{"id": "835450", "revid": "767487", "url": "https://it.wikipedia.org/wiki?curid=835450", "title": "Murs (rapper)", "text": "Fin dal 1996 nel mondo della musica rap, nelle vesti di MC. Egli stesso definisce il suo stile \"Sitcom Rap\", che trae ispirazione dalla vita quotidiana. Attualmente \u00e8 uno degli artisti pi\u00f9 in vista dell'etichetta Def Jux.\n\"Murs\" \u00e8 un acronimo per \"Making Underground Raw Shit\" o \"Most Underground Rap Sucks\" (la maggior parte del rap underground fa schifo).\nBiografia.\nMurs autoprodusse il suo primo singolo nel 1993, questo pezzo fin\u00ec poi sull'album che incise con i 3 Melancholy Gypsys e grazie alla traccia cominci\u00f2 ad acquistare la stima delle hip-hop heads della zona. Proprio in questo periodo Murs divenne amico di Mystik Journeymen che nel 1996 invit\u00f2 i 3 Melancholy Gypsys ad aggiungersi al collettivo delle Living Legends. Il rapper cominci\u00f2 cos\u00ec a partecipare e registrare molti album, singoli, EP e tanto altro materiale.\nVenuto a sapere della fondazione dell'etichetta Def Jux da parte del produttore El-P, Murs lo contatt\u00f2 chiedendogli se era interessato a pubblicare un suo album: nel 2003, venne pubblicato \"The End of the Beginning\" dove Murs collabora sia con artisti della nuova casa discografica, che con i suoi vecchi compagni delle Living Legends. Per la stessa etichetta, ha pubblicato \"Murs 3:16: The 9th Edition\", iniziando la collaborazione con 9th Wonder. Ha recentemente firmato un contratto anche per la casa discografica Record Collection, per cui ha pubblicato nel 2006 l'album \"Murray's Revenge\", affiancato nuovamente dal produttore 9th Wonder. Nel 2010 registra un brano (chiamato 8 Bit Baby) in featuring con Skream per il suo l'album Outside The Box per l'etichetta discografica Tempa."}
{"id": "835454", "revid": "599013", "url": "https://it.wikipedia.org/wiki?curid=835454", "title": "Versoio", "text": " \nIl versoio o orecchio o rovesciatoio \u00e8 uno degli organi lavoranti dell'aratro, responsabile del ribaltamento laterale della fetta tagliata e sollevata dal vomere. \nStoria.\nQuesto componente non era presente nell'originario aratro, ma \u00e8 comparso nel corso dell'evoluzione dello strumento dopo le innovazioni introdotte dai Romani, che aprirono la strada alla trasformazione dell'aratro da uno strumento discissore simmetrico ad uno asimmetrico. Fu nel corso del Medioevo che il versoio divenne un componente dell'aratro tipo, ormai concepito come strumento discissore-rovesciatore.\nDescrizione e funzionamento.\nL'attuale versoio \u00e8 realizzato in acciaio e consiste in una superficie a curvatura continua dotata di un'estensione posteriore detta \"appendice\". Tale superficie \u00e8 orientata con un'inclinazione trasversale dell'ordine di 35-45\u00b0 con il lato concavo verso la direzione di avanzamento. Per effetto dell'avanzamento dell'aratro, la fetta di terreno tagliata dal vomere e, quando \u00e8 presente, dal coltello, scivola sopra il vomere e viene spinta sul versoio. La contrapposizione del versoio provoca un sollevamento e una rotazione in senso trasversale di circa 90\u00b0 del blocco sollevato. Lo scivolamento lungo l'appendice provoca un'ulteriore rotazione di circa 45\u00b0. La somma delle due rotazioni determina il ribaltamento della fetta in senso laterale, con un'inclinazione media di 135\u00b0 rispetto alla posizione originaria.\nNell'aratro semplice la superficie concava \u00e8 rivolta verso il lato destro rispetto alla direzione di avanzamento. Versoi speculari sono invece concepiti per gli aratri \"voltaorecchio\", quelli \"doppi\" e quelli a \"bilanciere\".\nIn teoria la forma della curvatura della superficie dovrebbe essere adattata alle caratteristiche del terreno in cui si usa l'aratro, ma i costruttori si sono orientati verso tre tipologie standard: il versoio \"elicoidale\", quello \"cilindrico\" e, poco conosciuto in Italia, quello \"iperbolico\". \nIn Italia \u00e8 di largo impiego il versoio elicoidale in quanto ha un effetto pi\u00f9 morbido dato che accompagna il ribaltamento della fetta senza produrre un eccessivo sgretolamento. Questo funzionamento si adatta meglio alle finalit\u00e0 dei terreni italiani, in genere caratterizzati da una tessitura fine o finissima con una presenza significativa di colloidi minerali (argilla). La superficie del versoio elicoidale \u00e8 originata dalla rototraslazione di una retta direttrice che ruota intorno ad un suo punto e contemporaneamente subisce una traslazione in direzione normale al piano di rotazione. La lunghezza del versoio elicoidale \u00e8 pari a 3-3,5 volte la larghezza del taglio (determinata dalla proiezione trasversale del vomere).\nIl versoio cilindrico ha invece un effetto di disgregazione pi\u00f9 energico, pi\u00f9 adatto per i terreni sciolti. In questi terreni infatti l'aratura svolge pi\u00f9 un'azione di rimescolamento che di rovesciamento vero e proprio, contrariamente a quanto ci si prefigge per i terreni limosi e argillosi. La superficie del versoio cilindrico \u00e8 originata dalla traslazione di una retta direttrice lungo un arco. La lunghezza del versoio cilindrico \u00e8 pari a 1,5-2,5 volte la larghezza del taglio.\nL'industria meccanica realizza anche versoi con curvatura intermedia fra il tipo elicoidale e quello cilindrico.\nPropriet\u00e0 meccaniche.\nDate le forti sollecitazioni a cui \u00e8 sottoposto, il versoio \u00e8 realizzato in acciaio temperato. Per rispondere a requisiti di elasticit\u00e0 e di resistenza all'abrasione, la lamiera \u00e8 composta da tre strati di circa 5 mm ciascuno, due esterni in acciaio duro, resistente all'abrasione ma poco resistente alla flessione, uno interno in acciaio dolce, per conferire elasticit\u00e0 al corpo lavorante.\nNel complesso, insieme alla bure, il versoio \u00e8 il componente di maggiore resistenza dell'aratro. Non necessita di particolare manutenzione salvo la pulizia ed \u00e8 in grado di resistere per decenni all'usura senza perdere la sua funzionalit\u00e0 e sopravvivere al tempo di utilizzazione dell'aratro.\nVarianti.\nIl versoio classico \u00e8 il tipo pi\u00f9 diffuso, tuttavia esistono diverse varianti concepite per scopi particolari anche poco diffuse rispetto alla tipologia di base. Si ricordano i seguenti:"}
{"id": "835469", "revid": "881896", "url": "https://it.wikipedia.org/wiki?curid=835469", "title": "Giuseppe Moruzzi", "text": "Biografia.\nI primi anni.\nGiuseppe Moruzzi nacque a Campagnola Emilia il 30 luglio 1910, da Giovanni Moruzzi e Bianca Carbonieri (1888-1973).\nTrascorse la giovinezza a Parma, dove il padre gi\u00e0 svolgeva la professione medica; nella sua famiglia peraltro c'era una secolare tradizione medica. \nFrequent\u00f2 le classi I e II elementare alla scuola De La Salle e le classi III e IV nelle scuole comunali, provvisoriamente ospitate in una casa nei pressi dell'Universit\u00e0 di Parma.\nEssendo stata abolita la classe V, nel giugno 1919 ottenne la licenza elementare e s'iscrisse al ginnasio, presso il collegio ducale Maria Luigia. \nInizi\u00f2 il ginnasio superiore nel 1922. Nel 1923 tocc\u00f2 con mano la riforma Gentile che lui stesso ricorda: \nNel 1924 avvenne il delitto Matteotti e il giovane Moruzzi, sdegnato, matur\u00f2 rapidamente i suoi ideali politici. Michel Meulders lo ricorda: \nDall'ottobre 1924 frequent\u00f2 il liceo classico, incontrando una figura che lui stesso definir\u00e0 \u201cun vero Maestro\u201d, il professor Bevilacqua. \nAl liceo conobbe studenti pi\u00f9 grandi, tra cui Vittorio Enzo Alfieri.\nGli studi universitari.\nNel 1927 s'immatricol\u00f2 alla Facolt\u00e0 di Medicina e Chirurgia all'Universit\u00e0 di Parma. La scelta non fu facile per Moruzzi, cultore delle humanae litterae: \nMoruzzi fu gi\u00e0 dal I anno allievo di Antonio Pensa, che lo accolse nel suo laboratorio, lasciandogli perfino le chiavi della biblioteca anatomica. \nNel 1930, seguito e supportato dal suo maestro, port\u00f2 a termine il suo primo lavoro sulle strutture dello strato dei granuli del cervelletto. Quando Pensa venne chiamato a Pavia, Moruzzi decise di non seguirlo e di restare a Parma, come allievo del professor Mario Camis, un illustre neurofisiologo a sua volta allievo di Charles Scott Sherrington.\nSi laure\u00f2 in Medicina e Chirurgia nel 1933 con una tesi sulla corteccia del cervelletto, sotto la guida di Pensa.\nDopo la laurea.\nNell'autunno del 1933 venne nominato assistente di ruolo nell'istituto di fisiologia dell'Universit\u00e0 di Parma, il cui direttore era il professor Camis. Allora Moruzzi dedic\u00f2 gran parte del suo tempo a studi neurofisiologici. Decise di dedicarsi unicamente alla fisiologia del cervelletto nel 1936, quando si trasfer\u00ec all'Istituto di Bologna, scegliendo come argomento di studio l'azione del paleocerebellum sui riflessi vasomotori. Tali ricerche interessarono vivamente il professor Fr\u00e9d\u00e9ric Bremer, pioniere delle ricerche sul sonno, e alla fine dell'ottobre 1937 inizi\u00f2 il soggiorno di Moruzzi all'estero, precisamente a Bruxelles.\nIl soggiorno a Bruxelles.\nDi Bremer, Moruzzi scriver\u00e0: \nA Bruxelles Moruzzi scopr\u00ec l'elettroencefalografia, tecnica che aveva gi\u00e0 permesso a Bremer di oggettivare lo stato di sonno permanente del cervello di un animale sottoposto a una sezione completa del tronco encefalico.\nBremer gli affid\u00f2 lavori di elettrofisiologia, come l'azione dell'ipoglicemia sull'attivit\u00e0 elettrica della corteccia cerebrale.\nInoltre Moruzzi intraprese lo studio dell'epilessia jacksoniana nella zona corticale motrice del coniglio, mettendo in evidenza i meccanismi di propagazione dell'attivit\u00e0 convulsiva attraverso il corpo calloso.\nA Bruxelles frequent\u00f2 assiduamente il Club de la Fondation Universitaire, che aveva una ricchissima biblioteca degli autori classici Francesi. \nNel 1938 si rec\u00f2 a Zurigo per partecipare al Congresso Internazionale di Fisiologia.\nNell'agosto di quell'anno Moruzzi part\u00ec con il professor Camis per trascorrere qualche giorno al Bombodolo, residenza estiva estremamente cara a Giuseppe, nei pressi di Noceto.\nIl soggiorno a Cambridge.\nDurante il soggiorno in Belgio, Moruzzi non aveva speso tutto il denaro della borsa di studio della Rockfeller Foundation. I risparmi gli permisero di prolungare il soggiorno all'estero.\nNell'autunno 1938 accett\u00f2 l'invito di Edgar Douglas Adrian a Cambridge. Adrian era stato allievo di Charles Scott Sherrington e con lui era stato insignito del premio Nobel nel 1932. Con Adrian, che era stato il primo a registrare l'attivit\u00e0 elettrica di una singola cellula nervosa e muscolare, Moruzzi si inizi\u00f2 alle metodiche di registrazione dell'attivit\u00e0 elettrica delle singole fibre nervose, usando a questo scopo microelettrodi collegati ad un oscilloscopio, strumento appena messo a punto da Brian Matthews (1906-1986). \nCon questa strumentazione Adrian e Moruzzi studiarono l'attivit\u00e0 elettrica dei neuroni dei cordoni posteriori del midollo, che conducono dalla periferia al cervello le informazioni tattili.\nRiuscirono a registrare l'attivit\u00e0 nervosa del fascio piramidale, che porta i segnali provenienti dalla corteccia motrice ai motoneuroni del midollo spinale. Negli esperimenti successivi furono in grado di registrare l'attivit\u00e0 di una singola fibra dei fasci piramidali.\nSi tratt\u00f2 di un evento storico: la registrazione dell'attivit\u00e0 di quell'elemento cerebrale che Santiago Ram\u00f3n y Cajal aveva chiamato \"c\u00e9lula psiquiqa\" e \"mariposa del alma\", attivit\u00e0 per\u00f2 elettricamente indistinuguibile da quella generata dalle cellule sensitive o motrici. \nMoruzzi del collega con cui condivise questa scoperta scriver\u00e0:\nNell'agosto 1939, tra la disattenzione generale a causa della partenza per Mosca di Joachim von Ribbentrop, Moruzzi partecipa al Congresso Internazionale di Neurologia, in cui espose i risultati delle ricerche, condotte con Adrian, sulle scariche epilettiche registrate nel fascio piramidale.\nTorn\u00f2 in Italia, interrompendo a causa della Guerra la ricerca elettrofisiologica.\nIl soggiorno a Chicago.\nNel 1947 giunse a Chicago a seguito dell'invito della Northwestern University. Venne ospitato dal professor Horace Magoun, che gli mise a disposizione il laboratorio di Anatomia, nonch\u00e9 gli strumenti.\nInsieme iniziarono esperimenti sui rapporti tra cervelletto e corteccia cerebrale.\nMoruzzi partiva dall'idea, ipotizzata da Constantin von Economo trent'anni prima, che l'inibizione esercitata dal paleocerebello sulla corteccia cerebrale fosse mediata dalla formazione reticolare del tronco dell\u2019encefalo. Applicarono quindi i loro elettrodi nella sostanza reticolare, sperando di identificare le vie inibitrici. La stimolazione elettrica sembr\u00f2 sopprimere ogni attivit\u00e0 della corteccia. \nPoco pi\u00f9 tardi per\u00f2 si accorsero che quella che sembrava una completa assenza di onde cerebrali consisteva nella comparsa di un'attivit\u00e0 caratterizzata da onde di piccola ampiezza e grande frequenza. Questo tracciato \"desincronizzato\" era caratteristico dello stato di veglia. Scoprirono quindi che il \"sistema reticolare attivante\" \u00e8 all'origine dello stato di veglia, svolgendo dunque un ruolo fondamentale per la coscienza.\nMagoun e Moruzzi, oltrech\u00e9 mettere \u2013 per primi \u2013 in risalto la rilevanza della formazione reticolare dal punto di vista neuropsicologico, posero cos\u00ec le basi per la scoperta dei meccanismi fondamentali della fisiologia del sonno. Parallelamente, Moruzzi si dedic\u00f2 allo studio microelettrodico del cervelletto con J. M. Brookhart e R. S. Snyder.\nDurante il soggiorno in America, la facolt\u00e0 di medicina di Pisa lo aveva chiamato alla cattedra di fisiologia umana. Accettato l'impiego, Moruzzi torn\u00f2 in Italia nel 1949 per restarvi sino alla fine della carriera accademica.\nIl ritorno in Italia e il rigoglio scientifico.\nMoruzzi confess\u00f2 che la scelta di Pisa era stata dettata anche da una sete di cultura e di interessi umani:\nPoco dopo l'arrivo di Moruzzi all'Istituto di Via San Zeno, il laboratorio ebbe uno slancio impressionante diventando un importante centro di ricerche neurofisiologiche. Facendo un sommario bilancio, il centro di ricerca continu\u00f2 gli studi sulla regolazione del ciclo sonno-veglia, acquistando fama mondiale soprattutto grazie alla neurofisiologia del sonno. Scopr\u00ec che ogni neurone reticolare \u00e8 punto di convergenza di numerosi impulsi nervosi di origine diversa. Nel 1959 spieg\u00f2 l'alternarsi di veglia e sonno, affermando che gli influssi che producono il sonno dovevano provenire dalla parte posteriore alla sezione mediopontina pretrigeminale.\nNegli anni successivi il tentativo di Moruzzi fu quello di identificare le ragioni fisiologiche, psicologiche e comportamentali che sono alla base della necessit\u00e0 del sonno nel mondo animale. Questo tipo di approccio venne indicato, negli anni settanta, come \"fisiologia del perch\u00e9\", in contrasto con quella \"del come\" che mirava a spiegare solo i fenomeni fisiologici e i relativi meccanismi.\nMoruzzi riteneva che il sistema nervoso ha la necessit\u00e0 del sonno in quanto deve pagare un debito fisiologico, non un debito metabolico ma pi\u00f9 una sorta di ristoro che assicuri il consolidamento di circuiti sinaptici particolarmente attivi durante la veglia.\nNel 1958 Moruzzi veniva nominato direttore del centro di studio per la Neurofisiologia del Consiglio Nazionale delle Ricerche. Quell'anno a Mosca ci fu il Congresso di Fisiologia e Patologia del sistema nervoso, il primo, dopo la guerra a riunire ricercatori dell'est e dell'ovest. Moruzzi ne fu il grande eroe, poich\u00e9 i suoi lavori sulla formazione reticolare e le porte che questi avrebbero aperto sulla clinica e la fisiologia appassionarono tutti. Si dice che alla fine di una cena, un oratore russo declam\u00f2: \nMoruzzi \u00e8 stato giudicato uno dei pi\u00f9 grandi scienziati italiani del XX secolo. Accademico dei Lincei, fu anche uomo di grande cultura storico-letteraria e dedic\u00f2 una parte significativa del suo impegno alla costituzione, a Pisa, di una ricchissima biblioteca scientifica\nNegli ultimi anni della sua vita dovette contrastare la malattia di Parkinson. Mor\u00ec a Pisa l'11 marzo 1986. Fra i tanti suoi allievi, Giovanni Berlucchi, Emilio Bizzi, Marcello Brunelli, Lamberto Maffei, Mauro Mancia, Giacomo Rizzolatti, Piergiorgio Strata.\nRiconoscimenti.\nGli furono concesse lauree ad honorem dalle universit\u00e0 di Pennsylvania (1963), Lione (1963), Lovanio (1964), Oslo (1965), Zurigo (1969) e Monaco di Baviera (1972)."}
{"id": "835470", "revid": "1632387", "url": "https://it.wikipedia.org/wiki?curid=835470", "title": "The Best of Sepultura", "text": "The Best of Sepultura \u00e8 una raccolta dei Sepultura, incentrata sul periodo in cui era presente Max Cavalera nella band. \u00c8 stata pubblicata dalla Roadrunner Records il 12 settembre del 2006."}
{"id": "835483", "revid": "1610933", "url": "https://it.wikipedia.org/wiki?curid=835483", "title": "Walter Jon Williams", "text": "\u00c8 un autore eclettico, che ha affrontato con successo vari aspetti del genere fantascientifico, spaziando dal cyberpunk alla space opera, dalla farsa umoristica alla storia alternativa fino alla science fantasy, trovando una forma congeniale soprattutto nel romanzo breve.\nNel profilo del suo blog ufficiale, si definisce \u00abuno scrittore, game designer, cintura nera e sub\u00bb (\u00aban author, game designer, black belt, and scuba guy\u00bb).\nBiografia.\nWilliams ha studiato all'Universit\u00e0 del Nuovo Messico dove ha conseguito un bachelor of Arts nel 1975.\nEsordisce nella narrativa nei primi anni ottanta, scrivendo con il nome Jon Williams la serie di avventure navali di ambientazione storica \"Privateers and Gentlemen\", alla base dell'omonimo gioco di ruolo della Fantasy Games Unlimited, per cui redige lui stesso le regole di gioco.\nIl primo romanzo di fantascienza \u00e8 \"Ambassador of Progress\" (1984). Il successivo \"Knight Moves\" (1985) \u00e8 un diretto omaggio alla fantascienza colta e barocca degli anni sessanta di Roger Zelazny e Samuel R. Delany. Nel 1990 Williams scriver\u00e0 poi addirittura un seguito ad un romanzo di Zelazny, \"The Graveyard Heart\" (1964), \"Elegia per angeli e cani\" (\"Elegy for Angels and Dogs\").\nNegli anni del cyberpunk, Williams \u00e8 un autore di primo piano. Il suo contributo al movimento letterario \u00e8 costituito, oltre a vari racconti, dalla serie \"Hardwired\", composta da \"Guerrieri dell'interfaccia\" (\"Hardwired\") (1986), \"La voce del vortice\" (\"Voice of the Whirlwind\") (1987) e \"Solip:System\" (1989).\nSi cimenta nella space opera con \"Stazione Angelica\" (\"Angel Station\") (1989) e con la serie di divertimenti farseschi sulle avventure del ladro gentiluomo Drake Majistral: \"The Crown Jewels\" (1987), \"House of Shards\" (1988) e \"Rock of Ages\" (1995).\nLa sua vena pi\u00f9 leggera si esprime anche nel sottogenere della storia alternativa, in cui si diverte a mettere Edgar Allan Poe nei panni di un generale sudista nella guerra di secessione americana (\"No Spot of Ground\" del 1989), a portare Lord Byron a Waterloo e riscrivere l'origine del classico \"Frankenstein\" (\"Wall, Stone, Craft\" del 1993) ed immaginare un Friedrich Nietzsche nel selvaggio West americano (\"Last Ride of German Freddie\" del 2002).\n\"Days of Atonement\" (1991) \u00e8 un giallo thriller, pur con una forte connotazione fantascientifica.\n\"Aristoi\" (1992) descrive un futuro avanzatissimo con una casta di esseri prossimi all'onnipotenza, mentre il dittico science fantasy \"Metropolitan\" (1995) e \"Citt\u00e0 di fuoco\" (\"City on Fire\") (1997) racconta di una citt\u00e0 perfetta, fondata su una magica energia. \"La grande onda\" (\"The Rift\") (1999) \u00e8 un voluminoso romanzo catastrofico ambientato nel Sud degli Stati Uniti dopo un terribile disastro naturale.\nNella prima met\u00e0 degli anni duemila scrive la trilogia di space opera \"Dread Empire's Fall\" che, a partire dal crollo di una dittatura galattica, racconta il caos successivo e il conflitto fra umani e alieni insettoidi.\nAttualmente vive a Valencia County situata a sud di Albuquerque nel Nuovo Messico."}
{"id": "835494", "revid": "11959", "url": "https://it.wikipedia.org/wiki?curid=835494", "title": "Acriti bizantini", "text": "Gli acriti (lingua greca \u1f00\u03ba\u03c1\u03af\u03c4\u03b1\u03b9, akr\u00ectai; sing. \"Akrit\u0113s\", \u1f00\u03ba\u03c1\u03af\u03c4\u03b7\u03c2) erano soldati scelti dell'esercito bizantino, principalmente reparti di cavalleria leggera, posti a guardia delle frontiere anatoliche orientali dell'Impero bizantino. \nIl loro ruolo non era limitato alla mera sorveglianza territoriale, ma prevedeva altres\u00ec la messa in atto di scorrerie e incursioni nei territori islamici confinanti. \nI reparti degli acriti erano scaglionati lungo le frontiere orientali dell'Impero e, a causa della grande distanza che li separava, spesso si tenevano in comunicazione mediante segnali ottici. Le loro imprese ispirarono l'epopea nazionale bizantina (\"Le gesta di Digenis Acritas\", XII secolo, cui fecero da controcanto da parte islamica Sayyid Ba\u1e6d\u1e6d\u0101l e Dhu l-Himma)."}
{"id": "835496", "revid": "226458", "url": "https://it.wikipedia.org/wiki?curid=835496", "title": "Nick Carter", "text": "Il nome Nick Carter si pu\u00f2 riferire a:"}
{"id": "835506", "revid": "767487", "url": "https://it.wikipedia.org/wiki?curid=835506", "title": "Canale Bega", "text": "Il canale Bega \u00e8 il primo canale navigabile della Romania. La lunghezza navigabile complessiva era di 44\u00a0km nel territorio della Romania e 72\u00a0km nel territorio della Serbia. Attraversa la citt\u00e0 di Timi\u0219oara. Attualmente non \u00e8 navigabile.\nStoria.\nLa canalizzazione del fiume Bega inizi\u00f2 nel 1728 a monte di Timi\u0219oara, quando il conte Mercy ordin\u00f2 lo scavo di un canale che contribuisse a proteggere dalle inondazioni i terreni dei dintorni di Timi\u0219oara. Nel 1759, l'ingegnere olandese Fremaut prosegu\u00ec l'opera di canalizzazione realizzando dighe per regolarizzare il corso del Bega. Vennero cos\u00ec ridotti i rischi di inondazioni e soprattutto vennero risanati i terreni paludosi dei dintorni di Timi\u0219oara. In seguito il canale inizi\u00f2 ad essere utilizzato per trasportare a Timi\u0219oara il legname dai boschi della zona di Faget."}
{"id": "835507", "revid": "1656773", "url": "https://it.wikipedia.org/wiki?curid=835507", "title": "Nevai della Maiella", "text": "I Nevai della Maiella sono dei nevai semi-perenni presenti sul massiccio montuoso della Maiella.\nDescrizione.\nNonostante sia situato pi\u00f9 a meridione del Gran Sasso e di elevazione poco pi\u00f9 bassa, il massiccio presenta infatti condizioni pi\u00f9 favorevoli per lo sviluppo di talune formazioni nevose; essi rappresentano un'importante riserva di approvvigionamento idrica.\nSi contano con certezza quattro placche nevose perenni, ma non si esclude la presenza di altri nevai, quali:\n\u00c8 in discussione se collocare tra i glacio nevati o i nevai il nevaio della val Forcone. \u00c8 inoltre presente una cascata di ghiaccio chiamata \"Il principiante\", ubicata a circa metri di quota sviluppata per 25 metri."}
{"id": "835515", "revid": "1318658", "url": "https://it.wikipedia.org/wiki?curid=835515", "title": "Forte San Crist\u00f3bal", "text": "Il forte San Crist\u00f3bal, conosciuto anche come castello di San Crist\u00f3bal (in spagnolo: \"castillo de San Crist\u00f3bal\"), \u00e8 una fortezza del XVIII secolo situata circa a met\u00e0 della costa settentrionale dell'isoletta di San Juan, laddove sorge la Vecchia San Juan, in Porto Rico. Venne costruita nel 1783 per rafforzare le difese della citt\u00e0 dagli attacchi dei nemici. Con i suoi 109.000 m2 risulta essere la pi\u00f9 grande fortificazione costruita dagli spagnoli nel Nuovo Mondo.\nFa parte del sito storico nazionale di San Juan che nel 1983 \u00e8 stato inserito nella lista dei patrimoni dell'umanit\u00e0 dell'UNESCO."}
{"id": "835525", "revid": "287204", "url": "https://it.wikipedia.org/wiki?curid=835525", "title": "Forte San Cristobal", "text": ""}
{"id": "835527", "revid": "394", "url": "https://it.wikipedia.org/wiki?curid=835527", "title": "Faccine", "text": ""}
{"id": "835528", "revid": "1043", "url": "https://it.wikipedia.org/wiki?curid=835528", "title": "Castello di San Crist\u00f3bal", "text": ""}
{"id": "835530", "revid": "287204", "url": "https://it.wikipedia.org/wiki?curid=835530", "title": "Castello di San Cristobal", "text": ""}
{"id": "835544", "revid": "580", "url": "https://it.wikipedia.org/wiki?curid=835544", "title": "Mental accounting", "text": "Nel contesto dell'economia comportamentale, il mental accounting \u00e8 una teoria sviluppata dall'economista statunitense Richard Thaler, che ipotizza che le scelte economiche delle persone siano mediate da un vero e proprio sistema di contabilit\u00e0 mentale, che non \u00e8 neutrale e produce comportamenti non del tutto coerenti col modello microeconomico neoclassico standard, basato sulla perfetta razionalit\u00e0 degli agenti. Si tratta quindi di un tentativo di affiancare ai metodi e ai risultati della scienza economica alcune intuizioni psicologiche, per cercare di arricchire il valore descrittivo dei modelli economici (\"misurato\" con metodi sperimentali), che, insieme a pochi altri contributi fondamentali, ha ispirato la nascita del filone di ricerca chiamato finanza comportamentale.\nOrigini della teoria.\nIl fondamento della teoria \u00e8 la funzione del valore descritta da Daniel Kahneman e Amos Tversky (1979) nel loro lavoro sulla teoria dei prospetti nell'ambito della psicologia cognitiva e della teoria della decisione. Kahneman e Tversky introducono i concetti fondamentali di \"framing\", ovvero dipendenza dell'utilit\u00e0 dal contesto di riferimento, e \"loss aversion\", per cui una perdita produce una diminuzione di utilit\u00e0 superiore, in valore assoluto, all'aumento di utilit\u00e0 generato da un guadagno di pari entit\u00e0.\nSulla base dell'ipotesi del \"mental accounting\", Thaler (1980) trova una possibile spiegazione a due interessanti anomalie, ovvero comportamenti frequentemente riscontrati ma non spiegati dalla teoria economica.\n\"Endowment effect\" (effetto dotazione).\nLa prima \u00e8 nota come \"endowment effect\" (o \"effetto dotazione\"), e consiste nella discrepanza, osservata sperimentalmente anche da Kahneman, Knetsch e Thaler (1990), tra la valutazione che si d\u00e0 ad un bene nel caso in cui lo si possieda e la valutazione che si d\u00e0 dello stesso bene nel caso in cui non lo si possieda. In particolare, i ricercatori hanno notato che si tende a valutare di pi\u00f9 un bene che gi\u00e0 si possiede, ovvero che fa parte della nostra dotazione: ci\u00f2 risulta in un'attivit\u00e0 dei mercati ridotta. Questa anomalia \u00e8 causata dall'incapacit\u00e0 delle persone di considerare il costo opportunit\u00e0 del bene che si possiede (che consiste al denaro cui si rinuncia non vendendolo) allo stesso modo dei costi vivi che occorre affrontare per acquistare un bene che non si possiede, contrariamente alla prescrizione della teoria economica. La spiegazione di questo fenomeno basata sul \"mental accounting\" vuole che le persone interpretino i costi opportunit\u00e0 come mancati guadagni e i costi vivi come perdite: il principio euristico dell'avversione alle perdite (o, con voce inglese, \"loss aversion\") darebbe quindi luogo all'effetto dotazione.\n\"Sunk cost effect\" (effetto costi sommersi).\nL'altra rilevante anomalia \u00e8 nota come \"sunk cost effect\" o effetto costi sommersi. Anche in questo caso \u00e8 violata un'ipotesi della teoria economica normativa standard: essa vorrebbe che i costi relativi a scelte gi\u00e0 compiute e irreversibili (detti \"costi affondati\"), non influenzassero le scelte successive. Nella pratica ci\u00f2 spesso non avviene, e nel valutare un investimento o un progetto spesso si considerano, oltre a costi e benefici marginali, le risorse gi\u00e0 impegnate e non pi\u00f9 recuperabili. Il \"mental accounting\" ipotizza che questo effetto insorga perch\u00e9 gli agenti economici tentano in ogni modo di evitare \"sprechi\" ovvero pagare per beni che non si utilizzano, in quanto questo genera \"loss aversion\", e quindi forte diminuzione dell'utilit\u00e0.\nUn'altra componente importante del \"mental accounting\" \u00e8 l'intuizione che l'acquisto genera utilit\u00e0 non solo in quanto permette la fruizione di un certo bene, ma anche perch\u00e9 le persone amano l'idea di \"aver fatto un affare\". Questo \u00e8 il significato della \"utilit\u00e0 di transazione\": essa si aggiunge all'utilit\u00e0 derivata dal bene in s\u00e9, e dipende dalla differenza tra il prezzo d'acquisto e il prezzo \"di riferimento\" che il consumatore associa al bene acquistato. Secondo Thaler (1985), se il prezzo \u00e8 assai inferiore a quello che il consumatore considera normale o giusto, la forte utilit\u00e0 di transazione generata pu\u00f2 consigliare l'acquisto di beni che in realt\u00e0 non sono molto utili. \u00c8 evidente come il marketing spesso cerchi in ogni modo di creare utilit\u00e0 di transazione, suggerendo prezzi di riferimento elevati.\nElementi essenziali della teoria.\nLa parte centrale della teoria riguarda il sistema di conti mentali con cui, per la teoria, le persone tendono a suddividere il denaro, sia creando differenti budget per le spese, sia categorizzando la propria ricchezza e il proprio reddito. Tutto ci\u00f2 \u00e8 in aperta contraddizione con il principio di fungibilit\u00e0 del denaro adottato dalla teoria economica, per cui i soldi non dovrebbero avere alcuna etichetta ed essere considerati esattamente nello stesso modo indipendentemente dalla fonte da cui provengono o dall'impiego cui sono destinati.\nL'idea di un sistema di conti per le spese tuttavia non \u00e8 sorprendente, in quanto molte famiglie adottano apertamente un sistema di questo tipo. Vari studi hanno evidenziato come le persone tendano effettivamente a compiere le proprie scelte di consumo con un sistema psicologico di questo tipo, che serve evidentemente a non spendere \"troppo\" per nessuna categoria di consumo.\nBasandosi su queste osservazioni, Thaler (1985) propone una modifica al modello microeconomico di comportamento del consumatore, che prevede la massimizzazione dell'utilit\u00e0 rispetto ad un vincolo di bilancio. Nel modello basato sul \"mental accounting\" la massimizzazione avviene rispetto a numerosi vincoli di budget, ciascuno associato ad una differente tipologia di consumi: i risultati in termini di scelta ottima possono essere assai diversi, soprattutto se alcuni budget sono tenuti particolarmente bassi per ragioni di autocontrollo.\nEsistono, secondo la teoria, sistemi di conti mentali anche per il reddito e la ricchezza. Il reddito si presta ad essere contabilizzato in base alle fonti: la provenienza del denaro in questo caso fa la differenza, e la stessa somma viene percepita in modo difforme se ottenuta in modo occasionale (es. vinta al lotto) o meno (es. aumento di stipendio). Si suppone, e vari esperimenti sembrano confermarlo, che la \"seriet\u00e0\" della fonte influisca sulla propensione a spendere il denaro e sul tipo di acquisti effettuati: mentre una somma di denaro ritrovata inaspettatamente nella tasca di un vecchio cappotto si presta ad essere spesa prontamente e in modo \"frivolo\", lo stesso non si pu\u00f2 dire della stessa somma ottenuta da un aumento di valore dei propri fondi pensione, che si presta a non essere spesa affatto.\nAnche lo stock di ricchezza, secondo l'ipotesi formulata dalla teoria del \"mental accounting\", tende ad essere suddiviso in conti mentali. In questo caso \u00e8 rilevante la forma che la ricchezza prende: la liquidit\u00e0 sui conti correnti tende ad essere spesa abbastanza facilmente; gi\u00e0 \u00e8 molto pi\u00f9 difficile che venga smobilizzato il patrimonio mobiliare per finanziare il consumo. La ricchezza futura poi, utilizzabile col ricorso al debito, \u00e8 ancora pi\u00f9 intoccabile. \u00c8 importante sottolineare che la teoria suppone che la differenza tra la propensione al consumo tra le diverse classi in cui \u00e8 suddiviso il patrimonio dipenda non solo dai diversi costi di transazione, ma anche dall'effetto psicologico della separazione in conti mentali. Shefrin e Thaler (1988) propongono quindi una differente versione della teoria del risparmio neoclassica, in cui l'ipotesi di perfetta fungibilit\u00e0 tra le varie forme di ricchezza \u00e8 abbandonata, che \u00e8 nota come teoria del \"behavioral life-cycle\" (ciclo di vita comportamentale).\nProprio come accade per la contabilit\u00e0 delle imprese, anche i conti mentali sono chiusi dopo un certo periodo. \u00c8 interessante considerare come questo aspetto dinamico del \"mental accounting\" sia rilevante nell'ambito delle decisioni in condizioni di rischio. Quando ci si trova a prendere decisioni rischiose successive, come pu\u00f2 accadere in un casin\u00f2 o sui mercati finanziari, gli esiti delle decisioni precedenti possono influenzare la propensione al rischio delle decisioni successive. Il conto mentale di riferimento, relativo alla serata di gioco, oppure alla giornata, il mese o l'anno di trading, pu\u00f2 essere infatti in attivo o in passivo: se esso \u00e8 in attivo, la teoria prevede che la propensione al rischio sia stimolata. I soldi guadagnati, infatti, non sono considerati come gli altri, e perderli rischiando pi\u00f9 del solito fa meno \"male\": questo comportamento \u00e8 noto come \"house money effect\".\nMinimal accounting (contabilit\u00e0 minima).\nTversky e Kahneman (1981) sostengono che le persone generalmente valutano le proprie azioni e decisioni in termini di \"minimal account.\" L'account minimo (o contabilit\u00e0 minima) prevede che, nel processo di scelta, il soggetto prenda in considerazione solamente le conseguenze dirette dell'azione compiuta. Infatti, gli individui, in seguito a una scelta, sembrerebbero non considerare gli aspetti relativi ad altre scelte connesse a quella principale, ma al contrario pensano in modo ristretto solamente a ci\u00f2 che direttamente genera la decisione. \nL'account minimale associato alla decisione di accettare una scommessa, per esempio, include i soldi vinti e persi in quella precisa scommessa ed esclude altri beni posseduti o le perdite o le vincite delle scommesse precedenti.\nLe persone generalmente ragionano in termini di account minimale poich\u00e9 questa modalit\u00e0 di pensare: (1) semplifica la valutazione e riduce lo sforzo cognitivo; (2) riflette l'idea che le conseguenze siano causalmente connesse alle azioni; (3) \u00e8 in linea con le propriet\u00e0 di un'esperienza edonica, la quale sostiene che \u00e8 meglio avvicinarsi a una situazione desiderabile o non desiderabile piuttosto che fare nulla. \nL'account minimale viene violato in situazioni in cui gli esiti di una scelta influiscono sul bilancio di un account che \u00e8 stato precedentemente creato da un'azione correlata. Un esempio \u00e8 uno scommettitore che vede l'ultima corsa di cavalli nel contesto delle perdite dovute a scommesse precedenti. In questo caso, la decisione di scommettere potrebbe essere presa in termini di un account psicologico molto pi\u00f9 inclusivo, quindi non minimo. Pi\u00f9 in generale, l'effetto sunk-cost precedentemente descritto entra in atto quando una decisione fa riferimento a un account gi\u00e0 esistente nel quale il bilancio \u00e8 negativo.\nSegue ora un esempio di violazione di un account minimo, ideato da Savage e Thaler:\n\"Immagina di star per acquistare una giacca a ($125) [$15] e una calcolatrice a ($15) [$125]. La persona che ti vende la calcolatrice ti informa che puoi acquistare la calcolatrice in sconto a ($10) [$120] in un altro negozio, il quale si trova a 20 minuti di strada in macchina. Faresti la strada per andare nell'altro negozio?\"\nRisposte:\nMolto probabilmente, in questo caso, le persone non stanno valutando la decisione in un account minimale (il quale prevede solamente un risparmio di $5 e la piccola inconvenienza del viaggio). Al contrario, i rispondenti sembrerebbero valutare il potenziale risparmio in un \"account\" pi\u00f9 inclusivo, il quale include l'acquisto di una calcolatrice ma non della giacca. Per la funzione valore della Teoria del Prospetto, il risparmio di $5 su una spesa di $15 ha sicuramente pi\u00f9 impatto rispetto alla situazione in cui il prezzo della calcolatrice \u00e8 di $125. \nTutto ci\u00f2 porta a delle conseguenze che riguardano la svalutazione dei soldi che facilita spese extra e riducono l'importanza di piccoli sconti su larghe spese, come l'acquisto di una casa o di una macchina."}
{"id": "835546", "revid": "599013", "url": "https://it.wikipedia.org/wiki?curid=835546", "title": "Natale Monopoli", "text": "Gioca nel ruolo di palleggiatore nel Volley Potentino.\nCarriera.\nLa carriera di Natale Monopoli comincia nel 1997 quando entra a far parte del Centro Sportivo Libertas Scorz\u00e8, in Serie C; la stagione successiva passa alla Pallavolo Foss\u00f2 in Serie B2. Nella stagione 1999-00 fa il suo esordio nella pallavolo professionistica, ingaggiato dal Sempre Volley Padova, in Serie A1; tuttavia nell'annata successiva torna a giocare nelle categorie inferiori, in Serie B1, nell'Albisola Pallavolo.\nDopo una stagione nella Pallavolo Piacenza, in massima serie, nella stagione 2003-04 viene ingaggiato dal S\u00fcdtirol Volley di Bolzano, club con il quale milita per due annate in Serie A2.\nNella stagione 2005-06 si trasferisce nell'Associazione Sportiva Volley Lube di Macerata dove milita per cinque stagione consecutive, ottenendo numerosi successi come la vittoria del campionato, di due Coppe Italia, due Supercoppe italiane ed una Coppa CEV. Dopo una stagione in Serie A2 nel Volley Lupi Santa Croce, con la quale si aggiudica una Coppa Italia di categoria, per il campionato 2011-12 torna nuovamente nella squadra marchigiana, che nel 2014 si trasferisce definitivamente a Treia, dove resta per quattro annate, laureandosi due volte campione d'Italia, oltre ad aggiudicarsi per due volte la Supercoppa italiana.\nNella stagione 2015-16 prende parte al campionato di Serie A2 con la Tuscania Volley, categoria dove resta anche nell'annata 2016-17 passando per\u00f2 alla neopromossa Marconi Volley Spoleto e in quella 2017-18 con il Volley Potentino."}
{"id": "835547", "revid": "767487", "url": "https://it.wikipedia.org/wiki?curid=835547", "title": "Mike Porcaro", "text": "Biografia.\nMichael Porcaro \u00e8 stato il bassista dei Toto, pluripremiata band statunitense. Era il secondo di tre fratelli, come lui celebri musicisti e membri dei Toto, Jeff Porcaro e Steve Porcaro, e figlio del famoso batterista jazz Joe Porcaro.\nAnche se fin dagli anni settanta in varie occasioni ha suonato con il gruppo, non ne \u00e8 entrato a far parte ufficialmente fino al 1982 (subito dopo la pubblicazione di \"Toto IV\"), quando rimpiazz\u00f2 David Hungate che prefer\u00ec la carriera di session man a Nashville.\nNel brano \"Good for You\", incluso nell'album \"Toto IV\", Mike ha suonato il violoncello. Subito dopo l'improvviso abbandono di Hungate, Porcaro inizi\u00f2 ad apparire nei video dei pezzi tratti dal nuovo album, e partecip\u00f2 al tour successivo.\nMalattia e morte.\nPorcaro interruppe la sua attivit\u00e0 con i Toto nel 2007 dopo aver accusato difficolt\u00e0 motorie alle dita delle mani nel suonare lo strumento musicale. Fu rimpiazzato da Leland Sklar per il resto del tour.\nIl 27 febbraio 2010, dal sito ufficiale dei Toto, si \u00e8 appreso che Porcaro \u00e8 malato di Sclerosi Laterale Amiotrofica (SLA).\nNel settembre 2012, la rivista \"Classic Rock\" riport\u00f2 lo stato di salute del musicista che oramai doveva avere l'ausilio di una carrozzina.\nIl 15 marzo 2015 muore nel sonno all'et\u00e0 di 59 anni nella sua casa a Los Angeles. Riposa nel Forest Lawn Memorial Park di Glendale non lontano da suo fratello Jeff scomparso nel 1992."}
{"id": "835549", "revid": "1826532", "url": "https://it.wikipedia.org/wiki?curid=835549", "title": "Gillo Dorfles", "text": "Biografia.\nNato a Trieste nell'allora Austria-Ungheria da padre goriziano di origine ebraica e madre genovese, si laure\u00f2 in Medicina, con specializzazione in Psichiatria. Parallelamente agli studi in ambito medico, sin dai primi anni trenta si dedic\u00f2 allo studio della pittura, dell'estetica e in generale delle arti. La conoscenza dell'antroposofia di Rudolf Steiner, acquisita a partire dal 1934 grazie alla partecipazione a un ciclo di conferenze a Dornach, orienta la sua arte pittorica verso il misticismo, denotando una vicinanza pi\u00f9 ai temi dominanti dell'area mitteleuropea che a quelli propri della pittura italiana coeva.\nProfessore di Estetica presso le universit\u00e0 di Milano, di Cagliari e di Trieste, nel 1948 fond\u00f2, insieme ad Atanasio Soldati, Galliano Mazzon, Gianni Monnet e Bruno Munari, il Movimento per l'arte concreta, del quale contribu\u00ec a precisare le posizioni attraverso una prolifica produzione di articoli, saggi e manifesti artistici. Per tutti gli anni cinquanta prende parte a numerose mostre del MAC, in Italia e all'estero: espone i suoi dipinti alla Libreria Salto di Milano nel 1949 e nel 1950 e in numerose collettive, tra le quali la mostra del 1951 alla Galleria Bompiani di Milano, l'esposizione itinerante in Cile e Argentina nel 1952, e la grande mostra \"Esperimenti di sintesi delle arti\", svoltasi nel 1955 nella Galleria del Fiore di Milano.\nNel 1954 risulta componente di una sezione italiana del gruppo ESPACE. Nel 1956 diede il suo contributo alla realizzazione dell'Associazione per il disegno industriale. Si dedic\u00f2 quindi in maniera pressoch\u00e9 esclusiva all'attivit\u00e0 critica sino a met\u00e0 degli anni ottanta. Solo nel 1986, con la personale presso lo Studio Marconi di Milano, torn\u00f2 a rendere pubblica la propria produzione pittorica, che ha coltivato anche negli anni successivi.\nContributi e opere.\nConsiderevole \u00e8 stato il suo contributo allo sviluppo dell'estetica italiana del dopoguerra, a partire dal \"Discorso tecnico delle arti\" (1952), cui hanno fatto seguito tra gli altri \"Il divenire delle arti\" (1959) e \"Nuovi riti, nuovi miti\" (1965). Nelle sue indagini critiche sull'arte contemporanea Dorfles si \u00e8 sovente soffermato ad analizzare l'aspetto socio-antropologico dei fenomeni estetici e culturali, facendo ricorso anche agli strumenti della linguistica. \u00c8 autore di numerose monografie su artisti di varie epoche (Bosch, D\u00fcrer, Feininger, Wols, Scialoja); ha inoltre pubblicato due volumi dedicati all'architettura (\"Barocco nell'architettura moderna\", \"L'architettura moderna\") e un famoso saggio sul disegno industriale (\"Il disegno industriale e la sua estetica\", 1963).\nDorfles \u00e8 il primo, gi\u00e0 nel 1951, a vedere tendenze barocche nell'arte moderna (il concetto di neobarocco sar\u00e0 poi concettualizzato nel 1987 da Omar Calabrese) riferendole all'architettura moderna in: \"Barocco nell'architettura moderna\". Nel 1995 contribuisce al Manifesto dell'antilibro, presentato ad Acquasanta in provincia di Genova, in cui esprime la valenza artistica e comunicativa dell'editoria di qualit\u00e0 e il ruolo del lettore come artista.\nA Genova si occupa anche del lavoro del pittore Claudio Costa.\nIl 20 settembre 2003 partecipa alla presentazione del libro \"Materia Immateriale\", biografia di Claudio Costa, a cura di Miriam Cristaldi, di cui Dorfles ha scritto la prefazione. L'editore Castelvecchi ha pubblicato \"Horror Pleni. La (in)civilt\u00e0 del rumore\" (2008), in cui analizza come la \u00abscoria massmediatica\u00bb dei nostri tempi abbia soppiantato le attivit\u00e0 culturali; \"Conformisti\" (2009) e \"Fatti e Fattoidi\" (2009). Nel 2009 pubblica un inedito d'eccezione: \"Arte e comunicazione\", in cui mette la teoria alla prova con alcune applicazioni concrete particolarmente rilevanti e problematiche come il cinema, la fotografia, l'architettura.\nIl 24 marzo 2010 \u00e8 uscito \"Irritazioni - Un'analisi del costume contemporaneo\", uscito nella collana \"Le navi\" dell'editore Castelvecchi. Con la sua ironia Dorfles ha raccolto le prove della sua inconciliabilit\u00e0 con i tempi che corrono. Nel libro c'\u00e8 una critica sarcastica e corrosiva all'attuale iperconsumismo. Nel settembre 2010, Comunicarte Edizioni, pubblica \"99+1 risposte\" di Gillo Dorfles nella collana \"Carte Comuni\". Un'intervista \"lunga un secolo\" con la quale il critico ripercorre la sua vita e alcuni incontri d'eccezione: da Italo Svevo a Andy Warhol, da Leo Castelli a Leonor Fini.\nIl 13 gennaio 2017 la Triennale di Milano ospita la mostra \"Vitriol, disegni di Gillo Dorfles 2016\" a cura di Aldo Colonetti e Luigi Sansone; Vitriol \u00e8 un simbolo alchemico, acronimo del motto rosacrociano \u201cVisita Interiora Terrae Rectificando Invenies Occultum Lapidem\u201d.\nNel 2017, assieme ad artisti e autori come Giovanni Anceschi, Enrico Baj, Gualtiero Marchesi, Maria Mulas e Giulia Niccolai, ha partecipato al numero quattordici di BAU.\nMorte.\nMor\u00ec a Milano, nella sua casa di piazzale Lavater, il 2 marzo 2018, poco pi\u00f9 di un mese prima di poter compiere 108 anni.\nGillo era zio di Piero Dorfles, critico letterario della trasmissione televisiva \"Per un pugno di libri\" (il padre di Piero, Giorgio, era fratello di Gillo).\nPremi e riconoscimenti.\nTra i riconoscimenti ricevuti: Compasso d'oro dell'associazione per il design industriale (ADI), Medaglia d'oro della Triennale, Premio della critica internazionale di Gerona, Franklin J. Matchette Prize for Aesthetics. \u00c8 stato insignito dell'Ambrogino d'oro dalla citt\u00e0 di Milano, del Grifo d'Oro di Genova e del San Giusto d'Oro di Trieste.\n\u00c8 stato Accademico onorario di Brera e Albertina di Torino, membro dell'Accademia del Disegno di Citt\u00e0 del Messico, \"Fellow\" della World Academy of Art and Science, dottore honoris causa del Politecnico di Milano e dell'Universit\u00e0 Autonoma di Citt\u00e0 del Messico.\nNell'aprile 2007, l'Universit\u00e0 di Palermo gli confer\u00ec la laurea honoris causa in Architettura. Il 13 novembre 2012, ricevette dall'Universit\u00e0 di Cagliari la laurea honoris causa in Lingue moderne."}
{"id": "835551", "revid": "842", "url": "https://it.wikipedia.org/wiki?curid=835551", "title": "ZiLOG Z80", "text": ""}
{"id": "835558", "revid": "289247", "url": "https://it.wikipedia.org/wiki?curid=835558", "title": "Kremenec", "text": ""}
{"id": "835563", "revid": "123359499", "url": "https://it.wikipedia.org/wiki?curid=835563", "title": "Ulpia Severina", "text": " Evidenze numismatiche suggerirebbero una reggenza di Severina in seguito alla morte del marito, facendola di fatto l'unica imperatrice di un Impero romano ancora unito.\nBiografia.\nLa sua esistenza \u00e8 attestata dalla numismatica e dall'epigrafia, mentre non viene citata dalle fonti letterarie. Era la moglie dell'imperatore Aureliano.\nLe venne conferito il titolo di \"mater castrorum et senatus et patriae\", tipico delle influenti donne della dinastia dei Severi, oltre che \u00abdivina\u00bb. Esiste la possibilit\u00e0 che fosse la figlia chiamata Severina dell'imperatore Filippo l'Arabo e di Marcia Otacilia Severa. Il titolo di \"augusta\" le venne probabilmente conferito nell'autunno 274, in quanto tutte le iscrizioni che lo riportano sono successive a quella data, mentre precedentemente \u00e8 attestato il titolo \"pia\", e le monete coniate a suo nome sono successive all'inizio del sesto anno di regno del marito.\nEsiste la possibilit\u00e0 che Severina abbia regnato da sola nell'\"interregno\" tra la morte di Aureliano e l'elezione di Marco Claudio Tacito: in tal caso sarebbe l'unica imperatrice romana a governare di proprio diritto. Tale ipotesi \u00e8 supportata dalla profusione di monete coniate a suo nome e databili all'ultimo anno di vita di Aureliano, dall'utilizzo della legenda invece di quella pi\u00f9 tipica per due imperatori (), e per la presenza su alcune monete coniate ad Antiochia di simboli di zecca usati da Tacito ma non da Aureliano."}
{"id": "835564", "revid": "1762097", "url": "https://it.wikipedia.org/wiki?curid=835564", "title": "Wendell", "text": ""}
{"id": "835569", "revid": "729019", "url": "https://it.wikipedia.org/wiki?curid=835569", "title": "Isola Ternate", "text": "Ternate \u00e8 un'isola indonesiana delle Molucche, situata nel Mare delle Molucche, la cui citt\u00e0 principale \u00e8 Ternate. Amministrativamente fa parte della provincia del Maluku Settentrionale.\nFaceva parte, insieme a Tidore, Motil e Maquian, delle favolose \"Isole delle Spezie\", sole produttrici mondiali di macis e noce moscata fino a tutto il Cinquecento, alla cui ricerca part\u00ec Ferdinando Magellano nel 1519 e che lo condusse alla prima circumnavigazione del pianeta.\nIl \"Ternate Essay\" fu un rapporto pionieristico sull'evoluzione per selezione naturale, scritto nel 1858 su questa stessa isola da Alfred Russel Wallace e, com'\u00e8 noto, inviato a Charles Darwin, che rispose subito pubblicandolo in allegato ai propri rapporti sulla teoria.\nGeografia.\nInsieme ad altre isole vulcaniche si trova di fronte alla costa occidentale dell'isola di Halmahera. Misura da ovest ad est circa 11\u00a0km, 13 in direzione nord-sud, per una superficie totale di circa 112,3\u00a0km\u00b2.\nLa zona pi\u00f9 alta dell'isola \u00e8 costituita dal vulcano attivo Gamalama, che si eleva sino a 1715\u00a0m s.l.m. Le rocce eruttive andesitiche e basaltiche di questo vulcano si sgretolano formando un fertile strato sulla costa.\nA parte un grosso passaggio davanti alla costa di nord-ovest e due davanti alle coste nordorientale e meridionale, Ternate \u00e8 circondata da una barriera corallina."}
{"id": "835572", "revid": "287204", "url": "https://it.wikipedia.org/wiki?curid=835572", "title": "Alice Auma", "text": "Donna di etnia Acholi, fu fondatrice del movimento millenarista Holy Spirit Movement che fra l'agosto del 1986 e il novembre del 1987 si oppose al governo del Presidente dell'Uganda, Yoweri Museveni. Sosteneva di avere poteri medianici e da guaritrice, e di essere guidata dallo spirito di un militare cristiano deceduto, cosa che le valse il soprannome di Lakwena, \"messaggero\".\nBiografia.\nPrimi anni.\nAlice Auma nacque nel 1956. Dopo due matrimoni durante i quali scopr\u00ec di essere sterile, lasci\u00f2 la sua citt\u00e0 d'origine. Si convert\u00ec al Cattolicesimo, ma dal 25 maggio 1985 inizi\u00f2 a sostenere di essere posseduta da uno spirito, Lakwena, e impazz\u00ec al punto di non riuscire pi\u00f9 a sentire n\u00e9 parlare. Il padre la port\u00f2 da numerose guaritrici, che non riuscirono ad aiutarla; la leggenda dice che, infine, fu lo stesso Lakwena a guidarla dentro al Parco Nazionale di Paraa dove rest\u00f2 per 40 giorni, uscendone guarita e con poteri medianici.\nL'Holy Spirit Movement.\nPrima della sconfitta di Tito Okello, Alice Auma lavor\u00f2 vicino alla citt\u00e0 di Gulu insieme a molti altri medium. Nel mezzo del caos della rivolta contro il National Resistance Army da parte dell'Uganda People's Democratic Army, si racconta che il 6 agosto 1986 Lakwena avrebbe ordinato ad Alice di interrompere il suo lavoro di divinatrice per creare l'Holy spirit Movement con cui combattere il male. Per il compimento della sua missione divina, era richiesta la conquista della citt\u00e0 di Kampala, la capitale; solo cos\u00ec gli Acholi avrebbero potuto redimersi dalle violenze che avevano perpetrato ai danni della popolazione civile nella regione di Luwero e riconquistare il paradiso terrestre.\nIn una lettera inviata ai missionari locali, Alice Auma spiegava:\nDopo una serie di vittorie spettacolari Alice Auma guid\u00f2 l'Holy Spirit Movement verso Kampala nella zona meridionale del paese, dove riusc\u00ec ad ottenere supporto da altri gruppi etnici in rivolta contro il governo di Museveni. Ma in breve tempo le numerose perdite subite tra le file del movimento portarono alcuni suoi seguaci ad accusarla di stregoneria.\nSi dice che Lakwena abbia abbandonato Alice Auma dopo la gravissima disfatta subita dal movimento in una foresta nei pressi della capitale, costringendola a fuggire dal paese.\nGli ultimi anni.\nAlice Auma trascorse il resto della sua vita in Kenya, in un campo per rifugiati vicino a Dadaab, lamentando di essere stata abbandonata dagli spiriti;\nnel novembre del 2004 fu implicata in un traffico di bambini da Gulu al campo profughi, e nel 2006 annunci\u00f2 di aver scoperto una cura per l'AIDS. Mor\u00ec il 17 gennaio 2007 di una malattia sconosciuta e fu sepolta nel suo villaggio natale nel nord Uganda.\nIl movimento di ribellione nel paese non si \u00e8 concluso con la caduta della profetessa, ma \u00e8 proseguito attraverso l'Esercito di resistenza del Signore, Lord's Resistance Army o LRA, guidato da Joseph Kony, presunto cugino della Auma, e tra i primi adepti del Holy Spirit Movement."}
{"id": "835582", "revid": "205250", "url": "https://it.wikipedia.org/wiki?curid=835582", "title": "John Schwarz", "text": "Insieme a Y\u014dichir\u014d Nambu, Gabriele Veneziano, Michael Green, Leonard Susskind, ed Edward Witten, \u00e8 considerato uno dei padri fondatori della Teoria delle stringhe.\nSchwarz ha studiato matematica ad Harvard (laureandosi nel 1962) e fisica teorica all'Universit\u00e0 della California a Berkeley (Ph.D. nel 1966), dove ebbe come supervisore Geoffrey Chew. Per molti anni \u00e8 stato uno dei pochissimi fisici che ha sostenuto la teoria delle stringhe quale possibile percorso verso una teoria quantistica della gravit\u00e0. Il suo lavoro con Michael Green sulla cancellazione anomala nelle teorie di stringhe di tipo I, ha condotto alla cosiddetta \"prima rivoluzione delle superstringhe\" del 1984, che ha contribuito fortemente ad inquadrare la teoria delle stringhe nel quadro generale della ricerca in fisica teorica.\nSchwarz \u00e8 stato professore associato all'Universit\u00e0 di Princeton dal 1966 al 1972. Successivamente si \u00e8 trasferito presso il California Institute of Technology (Caltech), dove ricopre ancora il ruolo di professore di fisica teorica \"Harold Brown\". Egli \u00e8 un membro dell'Accademia delle Scienze ed \u00e8 stato insignito della medaglia Dirac dall'International Centre for Theoretical Physics (I.C.T.P.) di Trieste nel 1989, nonch\u00e9 del premio intitolato a Dannie Heineman per la fisica matematica dall'American Physical Society nel 2002. \u00c8 anche stato un socio della fondazione MacArtur nel 1987."}
{"id": "835585", "revid": "599013", "url": "https://it.wikipedia.org/wiki?curid=835585", "title": "Rodrigo Santana", "text": "Gioca nel ruolo di centrale nel ."}
{"id": "835586", "revid": "1543377", "url": "https://it.wikipedia.org/wiki?curid=835586", "title": "Angelo Sacchetti Sassetti", "text": "Biografia.\nNato da Cesare Sacchetti Sassetti e Annamaria Battigalli, nel 1898 si laure\u00f2 in lettere presso l'universit\u00e0 La Sapienza di Roma, dove frequent\u00f2 le lezioni di Antonio Labriola che influenzarono la sua formazione culturale e politica.\nDopo la laurea inizi\u00f2 l'insegnamento al ginnasio inferiore di Rieti, e avvi\u00f2 una prolifica attivit\u00e0 di ricerca storica, fondando anche un periodico chiamato \"Vita sabina\". Intraprese inoltre la militanza politica nel Partito Socialista Italiano, in supporto ai diritti degli operai.\nDal 1901 al 1926 fu Ispettore onorario ai monumenti di Rieti; in questa veste fu artefice del restauro di molti monumenti cittadini, come quello dell'affresco nell'oratorio di San Pietro martire, della chiesa di San Pietro Apostolo e del Palazzo Vescovile (restauro poi continuato dal successore Francesco Palmegiani). Organizz\u00f2 inoltre le celebrazioni per il \"VII centenario francescano\".\nNel 1920 fu eletto sindaco di Rieti, il primo socialista nella storia della citt\u00e0, mantenendo l'incarico per circa cinque mesi (dal 27 novembre 1920 al 30 aprile successivo). Le sue idee antifasciste gli valsero 17 lunghi anni di confino, dal 1926 al 1944, che lo costrinsero prima a Matera, poi a Potenza e infine ad Alatri. In quest'ultima citt\u00e0, che gli concesse la cittadinanza onoraria, Sacchetti Sassetti si dedic\u00f2 allo studio e alla ricerca storica; inoltre il ministro Giovanni Gentile, che lo conosceva bene, gli concesse la possibilit\u00e0 di proseguire l'insegnamento, che condusse per 15 anni al liceo classico Conti-Gentili. Nonostante la distanza, mantenne sempre stretti rapporti con il mondo culturale reatino, in particolare con lo storico Eugenio Dupr\u00e9 Theseider, il pittore Arduino Angelucci, il critico d'arte Cesare Verani e il vescovo Massimo Rinaldi che gli affid\u00f2 uno spazio sulla rivista \"L'Unit\u00e0 sabina\".\nAlle elezioni del 1946 fu rieletto sindaco di Rieti con 5954 voti e, nonostante la sua riluttanza, lasci\u00f2 Alatri per guidare la prima giunta comunale dopo la caduta del fascismo. Nella sua giunta, durata dal 1\u00ba aprile 1946 al 14 luglio 1952, era assessore l'antropologo Alberto Mario Cirese. Come sindaco, Sacchetti Sassetti oper\u00f2 il trasferimento della biblioteca comunale Paroniana in un'ala del Palazzo Comunale, mentre nel 1950 fond\u00f2 l'archivio di Stato di Rieti. A questo incarico segu\u00ec un terzo breve mandato, dal 30 luglio al 25 agosto 1952.\nSacchetti Sassetti fu insignito della medaglia d'oro come benemerito della cultura. Nel 1958 fece dono di ventinove dipinti al Museo civico di Rieti, raccolti nella sala 7, che oggi gli \u00e8 stata intitolata. Il suo archivio \u00e8 conservato dall'archivio di stato di Rieti, e per sua volont\u00e0 \u00e8 rimasto secretato nei cinquant'anni successivi alla sua morte.\nA lui sono stati dedicati un istituto scolastico ad Alatri ed una scuola media a Rieti, nonch\u00e9 un importante viale cittadino a Rieti.\nOpere.\nLe opere di Sacchetti Sassetti, influenzate da un certo positivismo scientifico, rappresentano ancora oggi un punto fermo per la ricostruzione della storia cittadina di Rieti.\nTra le pi\u00f9 importanti: \"Rieti nel Risorgimento italiano\" ricostruisce, sulla base della documentazione storica, il clima politico di Rieti e della Sabina tra il 1796 e il 1870. In \"Anedocta Franciscana Reatina\" il filologo ripercorre la vita di San Francesco e mette in rilievo come il miracolo dell'uva non possa essere avvenuto al santuario della Foresta, perch\u00e9 fondato molto pi\u00f9 tardi rispetto alla morte del santo, tesi che contrari\u00f2 molti credenti e fatic\u00f2 ad essere accettata."}
{"id": "835587", "revid": "729019", "url": "https://it.wikipedia.org/wiki?curid=835587", "title": "Avitaminosi", "text": "L'avitaminosi \u00e8 una condizione clinica causata dalla carenza di vitamine.\nEziologia.\nCause piuttosto comuni di stati carenziali possono essere:\nClinica.\nCarenza da vitamina B2 o riboflavina.\nIl deficit da vitamina B2 pu\u00f2 essere causa di stomatite angolare, glossite e dermatite a scaglie.\nCarenza da vitamina B12.\nStati carenziali di questo tipo di solito sono dovuti all'assenza del fattore intrinseco nel succo gastrico, prodotto di solito dalle cellule ossintiche delle ghiandole gastriche. Questo fattore permette a livello intestinale l'assorbimento della vitamina. Qualora sia assente il fattore intrinseco la vitamina non potr\u00e0 essere assorbita e conseguentemente emerger\u00e0 la sindrome carenziale. Quest'ultima non \u00e8 altro che l'anemia perniciosa.\nCarenza da vitamina C.\nUna mancanza quasi totale pu\u00f2 portare a Scorbuto."}
{"id": "835588", "revid": "109382373", "url": "https://it.wikipedia.org/wiki?curid=835588", "title": "Mare delle Molucche", "text": "Il mare delle Molucche \u00e8 una parte dell'oceano Pacifico di 291\u00a0000\u00a0km\u00b2 di estensione. Fa parte del Mediterraneo Australasiatico.\nLe isole pi\u00f9 importanti sono Celebes, Talaud e le Molucche; raggiunge una profondit\u00e0 massima di 4970\u00a0m. In indonesiano \u00e8 denominato Laut Maluku.\nFa parte del mare delle Molucche anche il golfo dei Tomini."}
{"id": "835589", "revid": "300067", "url": "https://it.wikipedia.org/wiki?curid=835589", "title": "Gran Premio di Gran Bretagna 1952", "text": "Il Gran Premio di Gran Bretagna 1952 si \u00e8 svolto sul Circuito di Silverstone il 19 luglio 1952, e ha visto la vittoria di Alberto Ascari su Ferrari, seguito dal compagno Piero Taruffi e da Mike Hawthorn su Cooper, al primo podio in carriera.\nResoconto.\nLa maggior parte delle squadre venivano dal GP di Francia a Rouen o da una gara non valida per il mondiale a Sables d'Olonne dove Jean Behra su Gordini fece un incidente rompendosi la clavicola. Questo significa che a Silverstone il francese \u00e8 rimpiazzato dal connazionale Maurice Trintignant.\nLa Ferrari si presenta con il suo classico trio: Alberto Ascari, Nino Farina e Piero Taruffi. C'erano ben tre HWM per Peter Collins, Lance Macklin e Duncan Hamilton mentre la Connaught debutta in F1 con 4 macchine motorizzate Lea Francis. \u00c8 presente anche la Cooper-Bristols con a capo Mike Hawthorn, invece Stirling Moss corse per la ERA. Il resto degli iscritti comprende una serie di vetture private tra Ferrari e Maserati. Farina, Ascari e Taruffi sono in prima fila con Manzon quarto e Ken Downing su Connaught \u00e8 quinto, a seguire le Cooper-Bristol di Reg Parnell e Hawthorn.\nLa gara \u00e8 dominata dalle Ferrari con Ascari e Farina in testa. Taruffi parte male e deve lottare con una serie di Connaught e Cooper-Bristol. Raggiunge presto la sesta posizione davanti alla Connaught di Dennis Pooree a Hawthorn. Farina ha problemi e deve rientrare spesso ai box per riparare la vettura, arrivando solamente sesto.\nQuando Poore si ferma per rifornire Hawthorn passa terzo rimanendoci fino alla bandiera a scacchi. Mentre i britannici festeggiano Hawthorn, Ascari stravince ancora.\nLa gara si conclude con la prima doppietta del team di Maranello ad un Gran Premio di Gran Bretagna, con Ascari primo e Taruffi secondo.\nGara.\nGiro pi\u00f9 veloce.\nAlberto Ascari in 1:52.000, alla media di km/h 151.425\nNote.\n\"Salvo indicazioni diverse le classifiche sono tratte da \""}
{"id": "835590", "revid": "125448389", "url": "https://it.wikipedia.org/wiki?curid=835590", "title": "Propriet\u00e0 fisiche del terreno", "text": "Le propriet\u00e0 fisiche del terreno sono un insieme di caratteristiche del terreno derivate in parte dal suo stato fisico e in parte dalla sua natura chimica. La loro evoluzione influenza sia la vita delle piante, degli animali e dei microrganismi del terreno, sia la tecnica agricola in generale. Quest'ultima interagisce con le propriet\u00e0 fisiche modificandole in modo pi\u00f9 o meno marcato allo scopo di rendere pi\u00f9 ospitale l'ambiente per la biocenosi tellurica.\nComposizione.\nIl terreno \u00e8 un sistema complesso e dinamico composto da una fase solida, una liquida, una aeriforme. \nFase solida.\nLa fase solida \u00e8 composta dalle particelle terrose e dagli organismi viventi presenti nel terreno. La natura chimica delle particelle terrose \u00e8 in parte mineralogica, in parte organica, in parte chimica. La natura delle particelle terrose ha influenze dirette su molte propriet\u00e0 fisiche e meccaniche del terreno (vedi sezioni successive).\nLe particelle di origine minerale sono quelle derivate dal processo pedogenetico di disgregazione delle rocce. La composizione chimico-mineralogica \u00e8 composita nei terreni alloctoni, in particolare quelli alluvionali, mentre \u00e8 ridotta a pochi elementi nei terreni autoctoni, originatisi dalla roccia madre sottostante. In generale si tratta di silicati primari e secondari, carbonati, fosfati, idrossidi e ossidi. Altri sali, come ad esempio gli alogenuri e i solfati, sono componenti minori e presenti in quantit\u00e0 significative solo in terreni derivati da rocce particolari. Le particelle terrose sono in gran parte inerti e interagiscono con l'ecosistema terreno solo in tempi molto lunghi. Quelle di dimensioni inferiori a 0,1\u03bc hanno propriet\u00e0 colloidali e hanno perci\u00f2 un ruolo di interazione dinamica con gli altri componenti.\nLe particelle di origine organica sono composte da materiale organico derivato in gran parte dai resti e dai rifiuti degli organismi che compongono la biocenosi tellurica. Nel terreno agrario, tuttavia, \u00e8 presente in quantit\u00e0 talvolta considerevole anche materiale organico incorporato artificialmente dall'uomo. Le particelle organiche si distinguono in due gruppi: sostanza organica in decomposizione e humus. Quest'ultimo, dotato di propriet\u00e0 colloidali, \u00e8 derivato dalla trasformazione (umificazione) dei prodotti intermedi del processo di decomposizione microbica.\nLe particelle di origine chimica sono derivate da processi chimici di precipitazione o insolubilizzazione correlati all'interazione del terreno con l'acqua delle piogge e della falda freatica e con i composti chimici apportati con la concimazione. In generale si tratta di alogenuri, solfati, carbonati e fosfati.\nFase liquida.\nLa fase liquida \u00e8 composta dalla \"soluzione circolante\", in altri termini dall'acqua e dai sali minerali in essa disciolti. Questo componente del terreno \u00e8 soggetto ad ampie fluttuazioni in virt\u00f9 della dinamica degli apporti meteorici e di quelli da falda, dell'evapotraspirazione e della percolazione profonda. La propriet\u00e0 fisica del terreno strettamente correlata alla fase liquida \u00e8 il potenziale idrico. In stretto rapporto con la matrice solida influisce inoltre sulle propriet\u00e0 meccaniche del terreno quali l'adesione, la coesione, la tenacit\u00e0. La fase liquida concorre inoltre a determinare alcune propriet\u00e0 fisico-chimiche, quali i fenomeni di adsorbimento che riguardano le interfacce fra la soluzione circolante e il complesso di scambio del terreno da un lato e il capillizio radicale da un altro.\nPotenziale idrico.\n\u00c8 una grandezza che esprime la forza con cui il terreno lega la soluzione circolante e, quindi, il lavoro necessario per sottrarre l'acqua al terreno. Per convenzione si misura in bar. Ha quasi sempre valori negativi, perci\u00f2 le piante devono spendere energia per l'assorbimento radicale. Il potenziale idrico \u00e8 determinato dall'umidit\u00e0 e dalle costanti idrologiche del terreno: raggiunge i valori pi\u00f9 alti (virtualmente uguali a 0 bar) quando l'umidit\u00e0 \u00e8 alla capacit\u00e0 idrica massima e i valori pi\u00f9 bassi (variabili da -100 bar a -1000 bar secondo l'umidit\u00e0 relativa dell'aria) quando l'umidit\u00e0 scende al \"coefficiente igroscopico\".\nIl potenziale idrico \u00e8 la risultante algebrica di pi\u00f9 forze. Di norma concorrono le seguenti forze:\nFase aeriforme o fase gassosa.\n\u00c8 composta dall'atmosfera del terreno ed \u00e8 in rapporto di complementarit\u00e0 con la fase liquida, dal momento che entrambe occupano gli spazi vuoti del terreno. L'atmosfera del terreno \u00e8 in equilibrio dinamico con quella dell'aria e il gradiente di composizione \u00e8 strettamente correlato alla resistenza offerta dal terreno agli scambi gassosi in superficie. In generale l'atmosfera del terreno \u00e8 pi\u00f9 ricca in anidride carbonica e pi\u00f9 povera in ossigeno in quanto i processi respiratori della biocenosi edafica consumano O2 e liberano CO2. La fase aeriforme non ha influenze dirette sulle propriet\u00e0 fisiche del terreno, tuttavia interferisce indirettamente sulla struttura attraverso l'azione del potenziale redox del terreno sui processi di mineralizzazione della sostanza organica.\nTessitura.\nLa \"tessitura\" o \"granulometria\" \u00e8 la propriet\u00e0 fisico-meccanica che identifica la composizione delle particelle terrose in base alle dimensioni, prescindendo dalla natura chimica e mineralogica. Si tratta di una delle pi\u00f9 importanti propriet\u00e0 del terreno perch\u00e9 ha riflessi diretti o indiretti su altre propriet\u00e0 fisiche e meccaniche, su quelle chimiche e biologiche. Caratterizza il profilo termico, la permeabilit\u00e0 all'aria e all'acqua, la reattivit\u00e0 della superficie, la lavorabilit\u00e0. Ha strette interrelazioni con la dinamica della fase liquida e di quella solida e condiziona sensibilmente la stessa tecnica agronomica.\nStruttura.\nPer struttura di un terreno si intende la propriet\u00e0 derivata dall'aggregazione delle particelle terrose e dalla reciproca disposizione spaziale sia degli aggregati sia delle singole particelle. L'esistenza di una struttura del terreno pu\u00f2 modificare o esaltare i pregi o i difetti della tessitura e avere pertanto riflessi sulle propriet\u00e0 fisiche, meccaniche e chimiche del terreno e sulla tecnica agronomica. Questa propriet\u00e0 assume pertanto una particolare importanza nei terreni che hanno un tenore significativo in particelle fini (argilla) in quanto facilmente predisposti a difetti della fertilit\u00e0 meccanica. La tecnica agronomica interferisce sensibilmente sulla struttura migliorandola se eseguita razionalmente, peggiorandola o addirittura distruggendola se eseguita in modo irrazionale.\nPropriet\u00e0 meccaniche.\nIl rapporto fra tessitura, struttura e umidit\u00e0 determina la manifestazione delle propriet\u00e0 meccaniche vere e proprie.\nDensit\u00e0.\nLa densit\u00e0 esprime la massa del terreno riferita all'unit\u00e0 di volume. Si distingue fra la \"densit\u00e0 reale\", che prende in considerazione solo il volume della frazione solida, e la \"densit\u00e0 apparente\", che prende in considerazione il volume totale del terreno, compresi quindi gli spazi vuoti.\nLa densit\u00e0 reale \u00e8 poco importante ai fini pratici. Il suo valore dipende in sostanza dalla natura chimica della frazione solida, mentre non ci sono particolari differenze in relazione alla tessitura. I terreni ricchi di silicati, indipendentemente dalla tessitura, hanno in media una densit\u00e0 reale di 2.600\u00a0kg/m3 che scende fino a valori dell'ordine di 2.300\u00a0kg/m3 nei terreni ad alto contenuto in calcare e dell'ordine di 2.000\u00a0kg/m3 in quelli torbosi.\nLa densit\u00e0 apparente pu\u00f2 cambiare sensibilmente in relazione alla tessitura e alle sue interazioni con la struttura e con la lavorazione del terreno:\nPorosit\u00e0.\nLa porosit\u00e0 esprime il volume degli spazi vuoti del terreno come rapporto percentuale sul volume totale. Questa propriet\u00e0 fisica influenza direttamente la dinamica della fase liquida e di quella aeriforme nel terreno e, indirettamente, la fertilit\u00e0 chimica. Ha una correlazione stretta con la struttura e con le lavorazioni.\nPer \"porosit\u00e0 totale\" s'intende la porosit\u00e0 complessiva del terreno, all'interno della quale si distingue una \"microporosit\u00e0\" e una \"macroporosit\u00e0\". Per convenzione si considerano \"macropori\" quelli con diametro superiore a 8 \u03bcm, \"micropori\" quelli con diametro inferiore a 8\u00a0\u00b5m.\nLa porosit\u00e0 totale determina la capacit\u00e0 d'invaso del terreno ed \u00e8 correlata alla tessitura. In generale aumenta con il tenore in particelle fini e finissime, raggiungendo i valori pi\u00f9 elevati nei terreni argillosi lavorati e quelli pi\u00f9 bassi nei terreni sabbiosi. I terreni non lavorati hanno porosit\u00e0 totale variabile in genere dal 40% (terreni sabbiosi) al 50-55% (terreni argillosi e torbosi). A seguito delle lavorazioni pu\u00f2 aumentare fino a valori del 50-70% (pi\u00f9 alti nei terreni argillosi e torbosi).\nLa microporosit\u00e0 ha riflessi sulla capacit\u00e0 di ritenuta idrica ed \u00e8 correlata sia alla tessitura sia alla struttura. In generale aumenta con il tenore in particelle fini e finissime, raggiungendo i valori pi\u00f9 elevati nei terreni argillosi e limosi costipati o mal strutturati.\nLa macroporosit\u00e0 ha riflessi sulla permeabilit\u00e0 e sui movimenti dell'aria e dell'acqua nel terreno. \u00c8 correlata principalmente alla tessitura, raggiungendo i valori pi\u00f9 elevati nei terreni sabbiosi, ma \u00e8 condizionata anche dallo stato strutturale e dalle lavorazioni. Queste ultime possono incrementare sensibilmente la macroporosit\u00e0 nei terreni colloidali migliorando il rapporto fra micro e macropori a favore di questi ultimi. Raggiunge invece i valori pi\u00f9 bassi nei terreni a struttura compatta o concrezionata fino a renderli del tutto impermeabili e asfittici.\nIl rapporto ottimale fra micropori e macropori dovrebbe essere di 1:1. In queste condizioni il terreno pu\u00f2 ospitare un rapporto equilibrato fra fase liquida e fase aeriforme, consentendo l'accumulo di rilevanti riserve idriche nei micropori e la presenza di un adeguato rifornimento di aria, che occupa i macropori. Questi ultimi facilitano inoltre i movimenti dell'acqua nel terreno, permettendo l'infiltrazione e il drenaggio sottosuperficiale dell'acqua in eccesso. Infine un rapporto equilibrato fra macro e micropori determina un buon bilancio della sostanza organica con equilibrio fra i processi di umificazione e di mineralizzazione.\nIn definitiva i terreni eccessivamente macroporosi tendono ad essere molto permeabili e ben aerati, ma sono facilmente soggetti alla siccit\u00e0 e all'eccessiva mineralizzazione della sostanza organica con conseguente riduzione della fertilit\u00e0 chimica. I terreni eccessivamente microporosi tendono ad essere impermeabili e asfittici a causa della difficolt\u00e0 di drenaggio dell'acqua in eccesso.\nAdesione e coesione.\nL'adesione \u00e8 la forza con cui le particelle terrose sono legate da corpi estranei che vengono a contatto con il suolo (es. gli organi lavoranti degli attrezzi agricoli). Questa propriet\u00e0 dipende dagli stessi fattori che determinano la coesione, ma cambia il comportamento in funzione dell'umidit\u00e0: ha valori bassi con terreno asciutto, allo stato coesivo, aumenta con l'umidit\u00e0 fino a raggiungere un massimo con terreno allo stato plastico per poi decrescere ulteriormente quando il terreno passa allo stato fluido.\nLa coesione \u00e8 la forza con cui le particelle terrose sono legate fra loro e si oppongono al distacco. Questa propriet\u00e0 dipende dalla tessitura, dalla struttura e dall'umidit\u00e0 del terreno. Ha valori elevati con alto tenore in argilla, basso tenore in sostanza organica e con tendenza all'astrutturalit\u00e0 (struttura compatta e concrezionata) mentre \u00e8 virtualmente nulla con alto tenore in sabbia e struttura incoerente. In funzione dell'umidit\u00e0 decresce passando dal terreno asciutto (stato coesivo) al terreno umido, raggiungendo valori minimi, virtualmente nulli, con terreno allo stato fluido.\nTemperatura.\nEffetti.\nLa temperatura di un terreno \u00e8 un elemento di grossa importanza per la sua genesi e per la vita di tutti gli organismi che compongono la pedofauna. Temperature al di sotto del punto di congelamento inibiscono pressoch\u00e9 ogni forma di attivit\u00e0 biologica, oltre a cristallizzare la soluzione circolante e impedire quindi ogni tipo di traslocazione di elementi all'interno del profilo; il terreno gelato si trova quindi in una sorta di \"animazione sospesa\".\nTemperature positive ma comunque basse, sotto i 5 \u00b0C, permettono il movimento di acqua, ma rappresentano di fatto un ostacolo alla vita nel terreno: la germinazione di quasi tutti i semi \u00e8 resa impossibile, cos\u00ec come lo sviluppo delle radici; uno strato con temperatura minore di 5\u00a0\u00b0C costituisce un vero e proprio impedimento fisico all'accrescimento vegetale, tanto quanto potrebbe esserlo uno strato indurito o uno strato con elevate concentrazioni saline.\nL'alternanza fra periodi di gelo e disgelo ha anche degli importanti effetti fisici sul profilo di un terreno, producendo le cosiddette \"crioturbazioni\".\nQuesto fa s\u00ec che la temperatura in un terreno venga calcolata essenzialmente in riferimento al primo metro di profondit\u00e0, che costituisce per quasi tutte le specie vegetali il limite inferiore di radicazione.\nFattori.\nLa temperatura di un suolo \u00e8 essenzialmente legata alla temperatura della massa d'aria immediatamente soprastante; possono tuttavia influire altri fattori, come ad esempio:\nFluttuazioni.\nIl valore di temperatura media annua di un terreno \u00e8 all'incirca pari a quello della temperatura media annua dell'atmosfera soprastante: mano a mano che ci si approfonda diminuiscono tuttavia le \"escursioni termiche\". In un terreno, la temperatura media annua \u00e8 all'incirca la stessa ad ogni profondit\u00e0; questo valore si mantiene generalmente immutato anche procedendo in profondit\u00e0 ben al di sotto del limite inferiore del suolo.\nL'orizzonte superficiale di un suolo risente sia delle variazioni stagionali di temperatura che di quelle giornaliere, seppure in maniera pi\u00f9 attenuata rispetto all'atmosfera; procedendo verso il basso spariscono gradualmente le escursioni giornaliere, fino ad azzerarsi a profondit\u00e0 di alcuni metri.\nLa Soil Taxonomy, la classificazione pedologica sviluppata dal \"Dipartimento dell'Agricoltura degli Stati Uniti\" cita vari esempi di suoli situati in climi differenti: "}
{"id": "835595", "revid": "69794", "url": "https://it.wikipedia.org/wiki?curid=835595", "title": "Operazioni navali italiane nella prima guerra d'indipendenza", "text": "Con operazioni navali della prima guerra d'indipendenza si intende l'insieme di tutte quelle manovre militari e battaglie tra mezzi marini avvenute tra il marzo 1848 ed il marzo 1849 tra, Venezia, il Regno di Sardegna, il Regno delle due Sicilie, da una parte e l'impero austriaco dall'altra, durante la prima guerra di indipendenza italiana.\nLa situazione delle forze navali Italiane.\nL'effetto sorpresa.\nLa rivoluzione e la prima guerra di indipendenza nel 1848 furono una vera e propria sorpresa per tutti. Restarono sorpresi gli austriaci che in pochi giorni persero tutto il Lombardo-Veneto (escluse le fortezze del Quadrilatero e parte della flotta, sorpresi gli stessi veneziani che non seppero approfittare del momento favorevole, sorpreso il Regno di Sardegna che aveva solo poche navi e si dovette adattare a fare una guerra anche sul mare, senza alcuna preparazione. A Roma poi fu massima la sorpresa quando il governo invi\u00f2 truppe contro l'Austria, mentre il sovrano pontefice Pio IX disconosceva la guerra. Sorpreso fu il governo delle Due Sicilie dove Ferdinando II dichiar\u00f2 guerra all'Austria e ritard\u00f2 poi la partenza delle truppe e della squadra navale per pensare infine a come fare per richiamarle senza far sparare un solo colpo.\nGli errori della marina veneta.\nAll'epoca la marina austriaca si avvaleva dei porti di Trieste, Capodistria, Pola e Fiume, ma il porto principale era Venezia e per lo pi\u00f9 la maggioranza degli equipaggi era costituita da veneti e dalmati. Il caso volle che alla data del 22 marzo solo pochissime unit\u00e0 fossero in porto a Venezia, consentendo cos\u00ec all'Austria di mantenersi il grosso della marina. Veneti erano la maggioranza degli addetti all'arsenale. Erano in porto a Venezia due corvette da 24 cannoni e due brigantini da 16 cannoni che passarono dalla parte del Governo veneziano; ben diversa sarebbe stata la storia di quella guerra se vi si fosse trovata la maggior parte della flotta imperiale. Non si pens\u00f2 assolutamente a questo e, quando qualcuno lo fece, ci\u00f2 fu fatto in modo del tutto ingenuo in quanto gli ordini di richiamo alle navi comandate e servite da veneti fu affidato ai comandanti delle navi del Lloyd di Trieste, che evacuarono le truppe austriache da Venezia a Trieste. Il Lloyd era una societ\u00e0 austriaca, pertanto nessuno consegn\u00f2 i messaggi e nessuna nave rientr\u00f2 a Venezia. \nIl 17 marzo 1848 nell'arsenale erano presenti in costruzione, riparazione o manutenzione 15 navi da guerra: una fregata da 40 cannoni, quattro corvette da 24 cannoni, sei brigantini da 16 cannoni, tre golette da 10 cannoni ed un piroscafo da 120 cavalli. Si trattava del famoso \"Pio IX\" che fu l'unico terminato ed utilizzato in squadra (oltre tutte le corvette e i brigantini che furono disponibili solo alle fasi finali dell'assedio). Per il resto, tutto fu sospeso (una fregata e tre golette), non si pens\u00f2 neanche di armare le navi mercantili presenti in porto in buona quantit\u00e0. Si costruirono o si adattarono imbarcazioni come cannoniere (circa 140) da utilizzare solo in laguna. Tutto ci\u00f2 dimostrava la mancanza in Venezia di un personaggio che comprendesse la necessit\u00e0 di una vera forza navale e ne conoscesse poi l'utilizzo. Il contrammiraglio Bua, che comandava le quattro navi, seppur munito di tanta buona volont\u00e0, non si mostr\u00f2 all'altezza del compito per il quale era stato promosso. \nLa forza navale austriaca, dopo un mese, sostituiti gli equipaggi, fu in grado di annunciare il blocco navale della citt\u00e0 che, comunque, non sarebbe stata assolutamente in grado di mantenere se solo i veneziani avessero pensato ad approntare una forza equivalente. E ci\u00f2 fu dimostrato quando, all'apparire all'orizzonte della flotta Napoletana, le navi austriache si ritirarono. \nEsse ignoravano, evidentemente, che il comandante napoletano retroammiraglio de Cosa, pur disponendo di una squadra alquanto consistente (cinque pirofregate, ovvero navi a vapore armate, due fregate, una corvetta ed un brigantino), salpando ai primi di maggio, aveva ricevuto da re Ferdinando l'ordine di non aprire il fuoco, salva l'evenienza di essere attaccato.\nLa flotta piemontese.\nIl Piemonte all'epoca non poteva certo essere definito una potenza sul mare e, pur avendo acquisito la ex Repubblica di Genova nel 1814, era ancora presto per approfittare dell'esperienza delle sue maestranze che, pur applicate ad una buona flotta mercantile, avevano perso da anni l'esperienza di tradizioni guerriere. Nonostante tutto ci\u00f2 la cantieristica genovese fece miracoli e, in due mesi soltanto, allest\u00ec quattro fregate, una corvetta, due brigantini e nove navi a vapore delle quali due soltanto classificabili come navi da guerra e le rimanenti come battelli da trasporto armati.\nLa piccola squadra venne affidata all'ammiraglio Albini, che raggiunse a Venezia il 22 maggio 1848, ove si congiunse con la squadra napoletana e la flottiglia veneta. \nLa riunione delle tre flotte accese a Venezia l'entusiasmo generale, giacch\u00e9 esse, insieme, erano nettamente superiori alla forza della squadra austriaca. V'era, infine, un ammiraglio, l'Albini, che giungeva con ordini espressi di cercare e distruggere la flotta austriaca.\nLa flotta Imperial Regia.\n\"Consistenza 1848\"\n(16 navi da guerra operative per il blocco: tre fregate da 40 cannoni, due corvette da 24 cannoni, cinque brigantini da 16 cannoni, due golette da 10 cannoni ed quattro piroscafi) \nLe operazioni in mare.\nIl 3 maggio 1848, l'Austria pubblicava il bando del blocco navale di Venezia ma le sue navi all'arrivo della flotta napoletana si erano ritirate, l'Albini appena giunto riun\u00ec gli ammiragli e li convinse ad effettuare un'azione congiunta contro la flotta austriaca che navigava tra le foci del Piave e del Tagliamento.\nQuando le tre flotte riunite giunsero all'altezza della foce del Piave cadde completamente il vento, gli austriaci con tutte le navi a vapore rimorchiarono quelle a vela nel porto di Trieste sotto la protezione delle batterie costiere e dei forti cos\u00ec salvandosi dalla distruzione, ma quella bonaccia, se provvidenziale per gli austriaci, segner\u00e0 nel tempo la fine di Venezia.\nIl giorno 23, le flotte italiane gettarono l'ancora davanti a Trieste e fino al 28 non successe nulla se non che i consoli di diversi stati della Confederazione tedesca fecero sapere ai comandanti italiani che eventuali atti di guerra contro il porto di Trieste sarebbero stati considerati atti di guerra contro i loro Paesi, tanto che neanche le cannonate provocatorie sparate il 6 giugno da una fregata austriaca ed il colpo di rimbalzo che colp\u00ec la San Michele convinse gli italiani ad aprire il fuoco.\nL'11 giugno fu firmato dagli ammiragli sardo e veneto il bando di blocco del porto di Trieste, ma non da quello napoletano che gi\u00e0 aveva ricevuto l'ordine di rientro da parte di Ferdinando II. Il bando, di fatto, rest\u00f2 quasi lettera morta in quanto sembrava che nessuno avesse voglia di sparare, molte navi con materiali strategici e truppe lo violarono, la flotta austriaca rest\u00f2 al sicuro in porto a Trieste fino a dopo l'armistizio di Salasco del 9 agosto. L'Albini rientr\u00f2 a Venezia con la flotta e riusc\u00ec a trattenervisi fin oltre la partenza dei Regi commissari Colli e Cibrario e con l'ordine di trasportare in Piemonte, via mare, il corpo di spedizione piemontese comandato da La Marmora, costituito da circa duemila uomini; gli riusc\u00ec di temporeggiare fino al 9 settembre. L'Austria di conseguenza proclam\u00f2 di nuovo il blocco di Venezia, ma non le riusc\u00ec mai di attuarlo completamente e non pot\u00e9 stroncare il traffico costiero con i rifornimenti di viveri alla citt\u00e0, provenienti dallo Stato Pontificio.\nAlla fine di ottobre, a causa della mancata restituzione da parte austriaca al Piemonte dei materiali di assedio di Peschiera, la flotta piemontese ritorn\u00f2 a Venezia con una veloce puntata e successivo stazionamento in Ancona, dove rest\u00f2 fin dopo la battaglia di Novara, senza essere l'Albini avvertito della ripresa della guerra. Nel frattempo la flotta veneta d'altura si era arricchita della presenza in squadra del vapore \"Pio IX\" il quale inseguiva le navi austriache in alto mare e sparava contro di esse da eccessiva distanza e poi tornava a rifugiarsi in porto. Altrettanto strano il comportamento del rimanente della flotta veneta che non corse ad affondare il vapore austriaco \"Vesuvio\" incagliatosi alla foce dell'Adige, tanto che il giorno dopo, addirittura, due vapori austriaci disarmati corsero a disincagliarlo. Il mazziniano Francesco Dell'Ongaro pubblic\u00f2 sul giornale veneziano \u201c\"Fatti e Parole\"\u201d lo strano comportamento del Comandante del \"Pio IX\" che, incrociato un mercantile austriaco, lo cannoneggi\u00f2 a distanza senza fare danni e senza tentare di catturarlo, stante la totale assenza di altre navi austriache, ma la denuncia dei fatti valse al Dell'Ongaro l'allontanamento dalla citt\u00e0.\nL'8 agosto del \u201849 la flotta veneta, in forze tali da poter benissimo contrastare quella austriaca, usc\u00ec in mare con lo specifico ordine di combattere, ma quando l'austriaca si ritir\u00f2 in alto mare, i veneti rientrarono in porto il giorno 9, senza combattere. Correvano gi\u00e0 voci di corte marziale ed accuse di tradimento, quando, due giorni dopo la flotta veneta riprese il mare, rientrando nuovamente in porto senza combattere e non muovendosi pi\u00f9 fino alla resa.\nCome abbiamo potuto vedere, la flotta veneziana, pur essendo di una consistenza tale da poter essere determinante nel conflitto, oper\u00f2 poco e male agli ordini dell'ammiraglio sardo Albini insieme alla flotta sarda. Da sola, non fece mai nulla di significativo, seppur gli equipaggi risultassero ottimi ed agguerriti. Le flottiglie lagunari parteciparono, invece, a tutte le sortite dei Veneziani sul litorale, consentendo la cattura di prigionieri e vettovagliamenti.\nCommento.\nSe si consultano i libri di testo scolastici, si \u00e8 portati a pensare che la prima guerra di indipendenza sia stata dapprima e quasi esclusivamente una serie di operazioni per lo pi\u00f9 di carattere terrestre e viene soprattutto messo l'accento sui fatti avvenuti tra l'Austria ed il Piemonte. Venezia e la sua resistenza, se pur citati, restano come avvolti in una nebbia di ricordi sbiaditi per cui il lettore non trova il modo di approfondire n\u00e9 \u00e8 stimolato a farlo.\nVenezia si ribell\u00f2 per prima all'Impero Asburgico e precisamente il 17 marzo 1848. Infatti, quel giorno, dopo le notizie dei moti di Vienna, i veneziani iniziarono a protestare al fine di ottenere la liberazione di Daniele Manin e Tommaseo. La rivolta, oltre che veneziana si pu\u00f2 definire, senza ombra di dubbio, anche italiana in quanto contribuirono ad essa, oltre ai cittadini delle citt\u00e0 venete dall'Adige al Tarsia (meglio noto come Eneo), anche dalmati, napoletani, romani oltre a svizzeri, polacchi, ungheresi e perfino tedeschi. Insomma la difesa della citt\u00e0 rappresent\u00f2, per tutte le nazionalit\u00e0 oppresse dall'impero, la difesa della bandiera della libert\u00e0, ma i veneziani, forse presi dalla gioia della riconquistata libert\u00e0, non rifletterono a sufficienza formando un governo esclusivamente composto da veneziani e proclamando la rinascita della Repubblica di San Marco, cosa che caus\u00f2 incomprensione e dubbi in Piemonte.\nVenezia rifiut\u00f2 di formare un governo unitario del Lombardo Veneto, n\u00e9 form\u00f2 un governo con tutte le altre citt\u00e0 venete che si erano ribellate al giogo austriaco.\nAltro errore che possiamo definire gravissimo, ma non il solo, fu di consentire alle truppe austriache di lasciare la citt\u00e0 con le proprie armi, a bordo dei vapori del Lloyd di Trieste, oltre a consentire l'allontanamento dei governatori austriaci militari e civili della citt\u00e0. Dette truppe disarmate e trattenute insieme ai propri Comandanti, avrebbero rappresentato ottimi ostaggi da poter scambiare con i militari veneti che l'impero utilizzava per la repressione dei moti rivoluzionari in Ungheria ed in Germania. Inoltre non si pens\u00f2 assolutamente all'immediato richiamo delle navi della flotta austriaca che avevano equipaggi e comandanti per lo pi\u00f9 veneziani o dalmati di origine veneziana cosicch\u00e9 l'Austria, una volta sostituiti gli equipaggi, si trov\u00f2 nella condizione di poter ricostruire una buona marina da guerra. \nPrima il Solera fu a capo del Ministero della guerra, mentre era a capo di quello della marina il Paolucci, ma non esisteva a Venezia un ammiraglio capace di concepire un piano globale di guerra da utilizzare contro la marina austriaca. Le notevoli risorse a disposizione per la difesa della citt\u00e0 furono utilizzate solamente nella difesa della laguna, dando poi la possibilit\u00e0 all'impero di giungere a poche miglia dalla citt\u00e0 con le sue navi, lasciandogli libera la possibilit\u00e0 dell'iniziativa, ma, come vedremo, questo non sar\u00e0 un errore solamente veneziano. \u00c8 cosa nota il fatto che gli austriaci dopo lo scoppio dei moti a Vienna ed in tutte le province dell'Impero si erano trovati veramente sbandati, ma successivamente ripresero fiato dopo la sconfitta di Custoza.\nL'anno successivo, dopo la definitiva sconfitta piemontese di Novara 23 marzo 1849, saltata la copertura francese, Venezia resistette ancora, ma dovette capitolare il 22 agosto 1849."}
{"id": "835596", "revid": "729019", "url": "https://it.wikipedia.org/wiki?curid=835596", "title": "Isole Talaud", "text": "Le Talaud sono un arcipelago (1.282\u00a0km\u00b2) appartenenti all'Indonesia situate nel Mare delle Molucche.\nSituate fra Mindanao e le Molucche, le isole principali sono Karakelong, Kaburuang e Salebabu."}
{"id": "835598", "revid": "729019", "url": "https://it.wikipedia.org/wiki?curid=835598", "title": "Claudio Florimondo di Mercy", "text": "Biografia.\nClaudio Florimondo entr\u00f2 nel 1682 come volontario nell'esercito austriaco e si guadagn\u00f2 il grado di sottotenente nella battaglia di Vienna (12 settembre 1683).\nCombatt\u00e9 poi distinguendosi nella successiva campagna d'Ungheria (1684 \u2013 1690, parte della guerra austro-turca dal 1683 al 1699). In quel periodo fu ferito e le conseguenze gli compromisero la vista per tutta la vita. Dal 1692 fino al 1697 combatt\u00e9 in Italia, da dove fu nuovamente richiamato in Ungheria da Eugenio di Savoia, in tempo per partecipare con onore, tanto da avanzare di due gradi, alla battaglia di Zenta (11 settembre 1697).\nNel 1701, iniziata la guerra di successione spagnola (1701 \u2013 1714), combatt\u00e9 in Italia con il grado di tenente, respingendo con soli 300 cavalieri sei squadroni nemici a Borgoforte, fu preso pi\u00f9 volte prigioniero ma fu sempre liberato con uno scambio. Si distinse inoltre, sempre sotto il comando del principe Eugenio, nella battaglia di Cremona (1\u00ba febbraio 1702), al punto di meritarsi gli elogi dell'imperatore Leopoldo I che gli assegn\u00f2 il 15\u00ba reggimento corazzieri, con il quale guadagn\u00f2 grande fama nella battaglia di Friedlingen (14 ottobre 1702).\nNel 1704, promosso generale, partecip\u00f2 alla battaglia di Schellenberg (2 luglio).\nNel 1705 respinse i francesi dietro le loro linee da Pfaffenhofen fin sotto Strasburgo. Nel 1706 riforn\u00ec dei necessari vettovagliamenti la citt\u00e0 di Landau.\nNominato luogotenente feldmaresciallo, protesse la zona di Landau. Nella campagna del 1709 condusse sei reggimenti a Mantova, quindi, ritornato sul fronte del Reno si acquartier\u00f2 a Neuburg. Sconfitto da Dubourg presso Rumersheim, dovette ritirarsi su Rheinfelden, per\u00f2 riusc\u00ec a proteggere la zona della Foresta Nera.\nTornato sotto il comando di Eugenio di Savoia, partecip\u00f2 alla guerra austro-turca dal 1716 al 1718, contribuendo alla vittoria di Petervaradino (5 agosto 1716) ed alla conquista di Temesv\u00e1r.\nNel 1719 comand\u00f2 le truppe austriache nella guerra della Quadruplice alleanza (1717 \u2013 1720) in Sicilia. Egli assal\u00ec senza risultati il 20 giugno la citt\u00e0 siciliana di Francavilla ma pi\u00f9 avanti riusc\u00ec a conquistare Milazzo. Riconquist\u00f2 quindi Messina e si attest\u00f2 di fronte a Palermo.\nTerminata la guerra contro la Spagna, nel 1720 Eugenio di Savoia lo nomin\u00f2 governatore del Banato di Temesv\u00e1r che, devastato dalle numerose guerre, si era quasi spopolato. Egli prese numerose misure per rimettere in sesto la regione. Fece bonificare le paludi fra il Danubio ed il Tibisco, costruire strade e canali, ripopolare i distretti con artigiani e contadini svevi ed altri coloni (circa 100.000 persone) cui concesse tre anni di franchigia fiscale, incoraggi\u00f2 l'agricoltura ed i commerci.\nNel 1727 la costruzione del Canale Bega fu posta sotto la guida di Mercy. Prima della canalizzazione alimentava con un corso irregolare un'ampia estensione paludosa verso ovest.\nAl Mercy la bonifica della palude parve una necessit\u00e0 sia strategica che economica, oltre che sanitaria. La bonifica cre\u00f2 una nuova, fertile campagna, la cosiddetta \"brughiera del Banato\".\nNel 1733, scoppiata la guerra di successione polacca (1733 \u2013 1739), a Claudio Florimondo fu affidato il comando delle truppe austriache in Italia. Egli rimase vittima di un ictus che lo colp\u00ec in occasione della battaglia di Parma (29 giugno 1734). La sua salma fu tumulata nel duomo di Reggio Emilia.\nDiscendenza.\nPoich\u00e9 Claudio Florimondo di Mercy non ebbe figli, feudi e titolo comitale passarono al figlio adottivo Antonio Mercy d'Argenteau, che mor\u00ec nel 1767 mentre era governatore di Essek. Il figlio di quest'ultimo Florimondo Claudio, conte di Mercy-Argenteau, subentr\u00f2 nel titolo."}
{"id": "835605", "revid": "729019", "url": "https://it.wikipedia.org/wiki?curid=835605", "title": "Karakelong", "text": "Karakelong \u00e8 l'isola principale delle isole Talaud, con i suoi 980\u00a0km\u00b2 di estensione; geograficamente appartiene all'Indonesia e pi\u00f9 precisamente alla provincia di Sulawesi Settentrionale.\nIl suo centro pi\u00f9 importante \u00e8 Beo."}
{"id": "835608", "revid": "228587", "url": "https://it.wikipedia.org/wiki?curid=835608", "title": "Salisbury (disambigua)", "text": ""}
{"id": "835609", "revid": "110157", "url": "https://it.wikipedia.org/wiki?curid=835609", "title": "Michael Minovitch", "text": "Michael Minovitch dimostr\u00f2 che la spinta gravitazionale di un pianeta lungo l'orbita percorsa da un veicolo spaziale pu\u00f2 essere sfruttata per la propulsione del veicolo stesso e quindi per ridurre il carburante necessario ai viaggi interplanetari. Minovitch ha sviluppato questa tecnica, da lui definita \"propulsione gravitazionale\" e comunemente chiamata fionda gravitazionale, \"gravity assist\" o \"swing by\", nei primi anni sessanta, a venticinque anni, appena laureato all'Universit\u00e0 della California a Los Angeles mentre lavorava presso il Jet Propulsion Laboratory (JPL).\nStudi eseguiti alla fine del XIX secolo sulle comete mostrarono che le loro orbite erano abbastanza differenti dopo che si avvicinavano a Giove: questo indicava che un trasferimento di energia era avvenuto durante quest'incontro, ma fino alla scoperta di Minovitch ci\u00f2 non fu dimostrato essere utile nel pianificare un viaggio interplanetario.\nLa prima missione ad usare questa tecnica \u00e8 stata quella del Mariner 10 che viaggi\u00f2 verso Venere e Mercurio nel 1973."}
{"id": "835610", "revid": "729019", "url": "https://it.wikipedia.org/wiki?curid=835610", "title": "Tidore", "text": "Tidore \u00e8 un'isola (116\u00a0km\u00b2) di origine vulcanica appartenente all'arcipelago delle Molucche in Indonesia. Le risorse principali dell'isola riguardano i frutti esotici e la pesca.\nL'isola di Tidore fu occupata da truppe spagnole tra il 1527-1534, 1544-1545 e il 1606-1663."}
{"id": "835613", "revid": "729019", "url": "https://it.wikipedia.org/wiki?curid=835613", "title": "Basilica di San Carpoforo", "text": "La basilica di San Carpoforo fu la prima basilica della diocesi di Como, e la sua prima cattedrale.\nStoria.\nSan Carpoforo non \u00e8 una chiesa qualsiasi. Fu la prima basilica della diocesi di Como e la sua prima cattedrale.\nSorse alla fine del IV secolo, per volere del primo vescovo di Como, San Felice, consacrato vescovo ed inviato a Como nel 386 da Ambrogio, vescovo di Milano dal 374 al 397. Attorno a questa chiesa nacque la prima comunit\u00e0 cristiana di Calle persecuzioni di Massimiano e Diocleziano del 303-305: Carpoforo, Esanzio, Cassio, Severo, Secondo, Licinio e Fedele, soldati della Legione Tebea in fuga da Milano insieme a Sant'Alessandro ed accompagnati da San Fedele, ovvero dalla persona che aveva ricevuto da Materno (vescovo di Milano dal 316 al 328 e predecessore di Ambrogio) la responsabilit\u00e0 di evangelizzare quella plaga.\nPrima di entrare in citt\u00e0, vennero arrestati e, poscia, portati alle falde del castel Baradello, in un luogo ove \u00e8 testimoniato (grazie al ritrovamento di alcune lapidi) un culto al dio Mercurio. Qui vennero martirizzati per decapitazione. Sant'Alessandro venne portato a Milano, mentre San Fedele riusc\u00ec a sfuggire, risal\u00ec il lago, venendo a sua volta catturato e ucciso nei pressi di Samolaco dove oggi sorge l'oratorio di San Fedele.\nUna lapide, oggi persa ma ancora vista dal Ninguarda (vescovo di Como dal 1589 al 1593), attestava la sepoltura in loco dei martiri e, al loro fianco, del vescovo:\nSi \u00e8 molto discusso se questa possa essere considerata la prima \"cattedrale\" (ovvero sede della cattedra episcopale) di Como: in effetti, la sepoltura di Felice non offre alcuna conferma diretta. Ma essendo l'unica chiesa della diocesi, essa non poteva che essere sede del vescovo; almeno sino a che non venne sostituita dalla basilica dei SS. Pietro e Paolo, edificata da Amanzio sul luogo dove oggi sorge la basilica di Sant'Abbondio.\nVerso il 724, Liutprando, re dei Longobardi, commission\u00f2 una estensione dell'edificio paleocristiano.\nDopo l'anno mille, in un periodo di grande rinnovamento che coincise con la riedificazione della terza chiesa di Como, divenuta basilica di Sant'Abbondio, la basilica di San Carpoforo venne trasformata in forme romaniche tipiche dei Magistri cumacini. A questo periodo risale la ri-consacrazione della chiesa, avvenuta nel 1044, edificio che venne aggiunto a un monastero che il vescovo Litigerio aveva affidato ai monaci benedettini (1040). Venne quindi aggiunto il campanile, e nel corso del tempo il monastero pass\u00f2 agli eremitiani di san Girolamo.\nNel 1772, ai tempi di Giuseppe II, il monastero venne soppresso e la basilica trasformata in parrocchia dell'allora comune di Camerlata.\nNel 1932 quest'ultima venne trasferita nella nuova parrocchiale di Santa Brigida, presso l'antica stazione ferroviaria e la basilica ospit\u00f2 una scuola religiosa. In quella occasione, le spoglie di Felice e dei primi martiri furono traslate nella nuova parrocchiale.\nL'edificio.\nLa basilica presenta tre navate sorrette da pilastri a sezione rettangolare, a sostegno di arcate, che reggono la copertura a capriate della navata centrale e la copertura a crociera delle due navate laterali. Le due navate laterali sarebbero state costruite in un secondo momento rispetto alla navata centrale, la quale in origine era dotata di doppio transetto.\nAl termine delle navate sorge un presbiterio sopraelevato, accessibile attraverso due scale in pietra. Al di sotto venne ricavata una cripta, divisa in tre navate da sei colonne granitiche con capitelli, a reggere una volta a crociera. Nella parete sinistra della scalinata che conduce alla cripta sono murate alcune lapidi sepolcrali ritrovate nei dintorni della basilica. La pi\u00f9 antica di esse, risalente al 401 e dedicata al mercante siro Annulei, \u00e8 la prima testimonianza cristiana nel territorio comense a noi pervenuta.\nL'altare maggiore \u00e8 ornato da marmi policromi barocchi, e circondato da un coro coevo. L'altare copre l'antico sarcofago del fondatore San Felice, anch'esso rivestito da marmi policromi in stile barocco seicentesco.\nLa facciata, orientata verso occidente, verso il soprastante castel Baradello, \u00e8 contro-terra e non presenta alcuna porta. L'ingresso in chiesa avviene infatti lateralmente, dalla navata destra. Per alcuni, questa caratteristica \u00e8 da imputare ad antiche frane occorse nel corso del tempo. Per altri, si tratta di una vera e propria scelta architettonica: la chiesa doveva rispettare il tradizionale orientamento verso oriente ma la presenza della montagna sul lato ovest impediva la realizzazione di un accesso su questo lato.\nLe cappelle laterali sono decorate da affreschi del primo XVI secolo, in stile manieristico. Sul luogo della precedente fonte battesimale \u00e8 conservato un affresco del XVIII secolo raffigurante il Battesimo del Giordano."}
{"id": "835614", "revid": "767487", "url": "https://it.wikipedia.org/wiki?curid=835614", "title": "Edu Marangon", "text": "Carriera.\nInizi\u00f2 a dare i primi calci al pallone nelle giovanili del Palmeiras ma per via della eccessiva lontananza da casa del campo di allenamento tale da non consentirgli di conciliare scuola e calcio, cambi\u00f2 squadra e venne tesserato dal Portuguesa, societ\u00e0 che lo fece esordire in campionato nel 1984 dopo la conclusione degli studi e il raggiungimento della laurea in amministrazione aziendale.\nNel 1988 venne contattato dal Torino che lo acquist\u00f2 per un miliardo e 250 milioni. Il centrocampista di San Paolo giunse a Torino con le carte in regola per diventare uno dei protagonisti del campionato 1988-89, visto l'interesse nei suoi confronti da parte di alcuni club brasiliani, ma non riusc\u00ec mai a imprimere con incisivit\u00e0 il suo marchio nell'economia del gioco di squadra perdendo gradualmente la fiducia di Radice prima e di Claudio Sala poi, i quali, lo emarginarono in panchina nonostante il suo impegno decretandone la bocciatura. In extremis Sergio Vatta lo recuper\u00f2 utilizzandolo con continuit\u00e0 nel tentativo di salvare una situazione di classifica ormai disperata ma ci\u00f2 non bast\u00f2 a evitare al Torino un'ingloriosa retrocessione, la seconda a distanza di 30 anni dalla precedente esperienza del Talmone Torino.\nConclusasi amaramente l'esperienza sotto la Mole dopo solo una stagione, Edu torn\u00f2 in Brasile, militando in diverse squadre (Flamengo, Palmeiras, Santos), disputando anche due stagioni in Giappone prima di ritirarsi dall'attivit\u00e0 agonistica e intraprendere la carriera di allenatore in Spagna (nel Logro\u00f1\u00e9s) e Brasile (Rio Branco)."}
{"id": "835619", "revid": "122793896", "url": "https://it.wikipedia.org/wiki?curid=835619", "title": "Tribute (Ozzy Osbourne)", "text": "Tribute \u00e8 un live album di Ozzy Osbourne, pubblicato il 23 maggio 1987.\nIl disco.\nL'album venne pubblicato per rendere omaggio alla memoria di Randy Rhoads, il primo chitarrista della band di Ozzy Osbourne morto tragicamente nel 1982 a causa di un incidente aereo. L'uscita avvenne postuma al suo decesso, dato che questo lavoro contiene varie performance del gruppo con Rhoads alla chitarra. Inizialmente sarebbe dovuto uscire nel 1982 ma Ozzy prefer\u00ec rimandare la pubblicazione in quanto riteneva che rappresentasse una speculazione sulla morte del chitarrista. Parte dei ricavati della vendita vennero devoluti alla famiglia del musicista. L'album presenta tutte le canzoni di Blizzard of Ozz, \"Believer\" e \"Flying High Again\" tratte da \"Diary of a Madman\" e le restanti dei Black Sabbath \"Paranoid\", \"Children of The Grave\" e \"Iron Man\". L'ultima traccia, \"Dee\", venne registrata mentre Randy la stava provando in studio. I pezzi da \"I Don't Know\" fino a \"Paranoid\" vennero registrati a Cleveland (Ohio) l'11 maggio 1981. L'assolo chitarristico di Rhoads in \"Suicide Solution\" venne tratto da un concerto a Montr\u00e9al (Canada) il 28 luglio 1981. Certe fonti sostengono che \"Goodbye To Romance\" e \"No Bone Movies\" sono state prese da uno dei primi concerti di Ozzy solista durante il Blizzard tour, a Southampton il 2 settembre 1980. In queste due tracce dovrebbero esserci il bassista Bob Daisley e il batterista Lee Kerslake. \"Steal Away (The Night)\" contiene un assolo di batteria di Tommy Aldridge."}
{"id": "835620", "revid": "123362943", "url": "https://it.wikipedia.org/wiki?curid=835620", "title": "Leviathan (Mastodon)", "text": "Leviathan \u00e8 il secondo album in studio del gruppo musicale progressive metal/sludge metal statunitense Mastodon, pubblicato nel 2004 dalla Relapse Records.\nIl disco.\nSi tratta di un concept album basato sul racconto di Herman Melville Moby Dick.\nDall'album sono stati estratti i singoli \"Iron Tusk\", \"Blood and Thunder\" e \"Seabeast\"\nSuccessivamente \u00e8 stato ripubblicato in una nuova veste nera e oro con l'aggiunta di un DVD Audio, mentre nel 2005 \u00e8 stata messa in commercio una nuova versione contenente i video di \"Iron Tusk\" e \"Blood and Thunder\".\nNel giugno del 2017 la rivista \"Rolling Stone\" ha collocato l'album alla quarantaseiesima posizione dei 100 migliori album metal di tutti i tempi."}
{"id": "835621", "revid": "33689", "url": "https://it.wikipedia.org/wiki?curid=835621", "title": "Cornelia Supera", "text": "Dopo la caduta del marito, i due augusti vennero sottoposti a \"damnatio memoriae\", e i loro nomi cancellati dalle epigrafi."}
{"id": "835622", "revid": "438678", "url": "https://it.wikipedia.org/wiki?curid=835622", "title": "La stella che non c'\u00e8", "text": "\" La stella che non c'\u00e8 \" \u00e8 un film del 2006 diretto da Gianni Amelio.\nLa pellicola \u00e8 stata girata tra maggio e luglio 2005 a Shanghai, Wuhan, Chongqing, Mongolia e Genova, ed \u00e8 liberamente ispirata al libro \"La dismissione\" di Ermanno Rea.\nTrama.\nUn gruppo di industriali cinesi arriva in Italia per acquistare un altoforno da un'acciaieria che sta per chiudere. Vincenzo Buonavolont\u00e0, responsabile della manutenzione dell'impianto, sa che la macchina in vendita \u00e8 difettosa e vuole riparare il guasto per evitare fatali incidenti. Per questo, in un concitato colloquio intermediato da una giovane traduttrice cinese, chiede tempo al responsabile della delegazione. Malgrado le rassicurazioni ricevute, la delegazione cinese riparte in tutta fretta con l'altoforno, smontato rapidamente con la fiamma ossidrica. Cos\u00ec, quando Vincenzo scopre qual \u00e8 il guasto e come risolverlo, non gli resta che partire per Shanghai con la nuova centralina idraulica da sostituire. Qui, per\u00f2, riceve una fredda accoglienza dalla ditta di intermediazione che si \u00e8 occupata di acquistare l'altoforno per un cliente, del quale non gli viene fornito l'indirizzo.\nL'incontro fortuito sul posto con la giovane traduttrice che aveva conosciuto in Italia ed alla quale ha fatto involontariamente perdere il posto di lavoro, render\u00e0 possibile iniziare la ricerca di dove \u00e8 stato collocato il macchinario, in un lungo viaggio all'interno della Cina e dentro se stesso."}
{"id": "835624", "revid": "6918148", "url": "https://it.wikipedia.org/wiki?curid=835624", "title": "Ptah-pateco", "text": ""}
{"id": "835631", "revid": "729019", "url": "https://it.wikipedia.org/wiki?curid=835631", "title": "Ambon (isola)", "text": "Ambon (in italiano Amb\u00f2ina) \u00e8 un'isola dell'arcipelago delle Molucche, nel Mar di Banda, in Indonesia. Situata a sud-ovest dell'isola di Seram, appartiene amministrativamente alla provincia indonesiana di Maluku. La citt\u00e0 principale \u00e8 Ambon.\nGeografia.\nAmbon \u00e8 un'isola di origine vulcanica e ha una superficie di 805,8\u00a0km\u00b2. Morfologicamente l'isola \u00e8 composta di due penisole montuose (Leitimor a sud e Hitoe a Nord) unite dall'istmo di Bagoeala. Sull'istmo sorge la citt\u00e0 di Ambon di circa 235\u00a0000 abitanti nel 2005, fondata dai Portoghesi nel 1521 per il commercio delle spezie e attualmente capoluogo della provincia delle Molucche. Il territorio \u00e8 prevalentemente montuoso e il terreno \u00e8 fertile. Le cime principali sono i monti vulcanici Wawani (1,100\u00a0m s.l.m.) e Salahutu (1,225\u00a0m s.l.m.) che possiedono bocche effusive e solfatare. L'agricoltura di Ambon produce riso, cacao, caff\u00e8, frutti tropicali e sono presenti coltivazioni di varie spezie. Proprio di qui \u00e8 originaria la noce moscata.\nL'isola \u00e8 divisa tra musulmani e cristiani. Tuttavia, dopo varie guerre religiose oggi Ambon \u00e8 aperta al turismo."}
{"id": "835634", "revid": "1494169", "url": "https://it.wikipedia.org/wiki?curid=835634", "title": "La toilette", "text": ""}
{"id": "835637", "revid": "1568601", "url": "https://it.wikipedia.org/wiki?curid=835637", "title": "Mar di Banda", "text": "Il mar di Banda \u00e8 un mare interno (470\u00a0000\u00a0km\u00b2) dell'oceano Pacifico; \u00e8 collocato nell'arcipelago indonesiano e fa parte del Mediterraneo Australasiatico. \nLe province indonesiane che si affacciano su di esso sono Maluku, Nusa Tenggara Orientale e Sulawesi Sudorientale, nell'isola di Sulawesi. \u00c8 uno dei mari indonesiani pi\u00f9 grandi insieme al mare di Celebes, al mar di Giava e al mare degli Arafura.&lt;br&gt;\nRaggiunge la profondit\u00e0 massima di 7440\u00a0m nell'abisso Weber, nei pressi delle isole Tanimbar. Comunica con il mare delle Molucche, il mar di Flores, il mar di Timor e il mare di Ceram, attraverso lo stretto di Manipa."}
{"id": "835639", "revid": "1711941", "url": "https://it.wikipedia.org/wiki?curid=835639", "title": "Ramingo", "text": ""}
{"id": "835644", "revid": "767487", "url": "https://it.wikipedia.org/wiki?curid=835644", "title": "Pharoah Sanders", "text": "Biografia.\nNato Farrell Sanders, inizia la sua carriera suonando il sax tenore in California, ad Oakland.\nSi trasferisce a New York nel 1961. L\u00ec suona con Sun Ra da cui riceve il nome d'arte Pharoah, in qualche caso indicato come Pharaoh, (=\"Faraone\"). Sale alla ribalta nel 1965, anno in cui entra nella band di John Coltrane, iniziando a sperimentare con quella musica che successivamente sar\u00e0 conosciuta come free-jazz. Sempre nel 1965 registra con Coltrane \"Ascension\", opera manifesto del free jazz, oltre che \"Meditations\".\nPartecipa nel 1968 all'incisione di \"Communications\", album della JCOA: Jazz Composer's Orchestra Association di Mike Mantler e Carla Bley nel quale suona, usando le parole di John Zorn, \"il pi\u00f9 intenso e illuminante solo di sax tenore mai registrato\". Ornette Coleman stesso lo \"proclama\" il miglior sax tenore al mondo.\nNel 1969 pubblica per la casa discografica Impulse! Records il suo album di maggior successo, \"Karma\", che riscosse particolare gradimento di pubblico grazie alla presenza del brano \"The Creator Has a Master Plan\", ripreso in seguito da numerosi artisti (Louis Armstrong in testa).\nPharoah Sanders \u00e8 noto per il suo stile ricco di suoni violentissimi ed estremi e per l'utilizzo della tecnica \"Sheets of Sound\"."}
{"id": "835647", "revid": "3082", "url": "https://it.wikipedia.org/wiki?curid=835647", "title": "Cornelia Supra", "text": ""}
{"id": "835648", "revid": "125983955", "url": "https://it.wikipedia.org/wiki?curid=835648", "title": "Stazione di Firenze Belfiore", "text": "La stazione di Firenze Belfiore, in costruzione, sorger\u00e0 nell'area a nord ovest del capoluogo toscano nell'omonimo quartiere, al posto dell'ex sede della scuola media Ottone Rosai e degli ex macelli comunali. Uno dei pochi edifici che non verr\u00e0 abbattuto nei pressi dell'area del cantiere \u00e8 la Palazzina dell'Orologio, che, sebbene sia tutelata dai Beni Culturali, \u00e8 stata gravemente lesionata nel maggio del 2010 durante i lavori propedeutici di scavo, probabilmente a causa della repentina variazione del livello di falda.\nStoria.\nLa realizzazione della stazione \u00e8 stata per un certo periodo incerta: l'ex sindaco di Firenze Matteo Renzi aveva espresso l'intenzione di voler realizzare una fermata sotterranea nelle vicinanze della attuale stazione di Firenze Santa Maria Novella; ci\u00f2 infatti avrebbe a suo dire consentito di risparmiare molto sulla costruzione ed avrebbe avuto un impatto ambientale minore. Abbandonando per\u00f2 il progetto della stazione Belfiore e forse dover fare un'altra V.I.A (Valutazione Impatto Ambientale) perdendo altro tempo per la realizzazione di un'opera ritenuta molto importante per la mobilit\u00e0 di Firenze e di tutta la provincia. Discussioni vi sono state anche sull'ipotesi di una stazione \"ridotta\" leggermente spostata rispetto alla collocazione originaria. Nonostante il dibattito che si era aperto in proposito i lavori propedeutici sono andati avanti e la stazione sembra che verr\u00e0 costruita come e dove era stato previsto in origine.\nIl progetto comprende lo sviluppo della stazione su 50.000\u00a0m\u00b2 di terreno, grazie alla costruzione del nuovo tunnel che attraverser\u00e0 Firenze da nord a est (dalla stazione di Firenze Castello a quella di Campo di Marte). Il tunnel taglier\u00e0 la citt\u00e0 e risparmier\u00e0 al traffico ferroviario il peso delle linee veloci a lunga percorrenza, sostituendole con treni metropolitani. Questi ultimi avrebbero sostato anche presso una fermata ferroviaria regionale di superficie, antistante la stazione in costruzione. Tale stazione di superficie, in origine prevista col nome \"Firenze Circondaria\" e collegata non solo a Firenze Santa Maria Novella con treni regionali e metropolitani, ma anche al resto del nodo ferroviario cittadino, \u00e8 stata soppressa in base ai nuovi accordi sottoscritti con RFI il 3 agosto 2011, trasferendo i fondi previsti per l'opera al comune di Firenze.\nIl progetto architettonico \u00e8 del 2003 dello studio di Norman Foster mentre quello ingegneristico \u00e8 della Arup. Il progetto prevede la costruzione di una struttura che occuper\u00e0 circa 45.000 metri quadrati, con una distribuzione verticale, che scende fino a 25 metri sotto il livello stradale. La struttura portante della copertura sar\u00e0 interamente in vetro, che lascia filtrare la luce fino al livello dei treni, i livelli sotterranei saranno accessibili con scale mobili e ascensori. La struttura sar\u00e0 collegata alla stazione centrale della citt\u00e0 con i mezzi pubblici, come la nuova tranvia.\nIl progetto nel suo complesso \u00e8 stato in seguito messo in discussione: a gennaio 2017 \u00e8 stata avanzata la proposta di ripensare la stazione Alta Velocit\u00e0 integrata con un'autostazione di trasporto pubblico e turistico quale polo di interscambio gomma-ferro.\nDal 2019 i lavori della stazione AV sono fermi ed era in previsione di riprendere dopo l'estate 2020 o entro l'anno, ma ad ottobre 2020 i lavori risultano ancora fermi. Il 2 dicembre 2020 \u00e8 stato annunciato che i lavori dovrebbero riprendere per gennaio 2021.\nA fine dicembre 2020 il sindaco metropolitano di Firenze, Dario Nardella, ha ribadito l'intenzione di proseguire l'avanzata dei lavori della stazione Alta Velocit\u00e0.\nIl 5 marzo 2021 il presidente della regione Toscana, Eugenio Giani, ha dichiarato che la ripresa dei lavori dovrebbero partire nell'aprile del 2021. Ad aprile 2021 i lavori sono stati avviati, ma procedono a rilento. L'8 giugno 2021 i lavori sono partiti a pieno regime.\nil 12 febbraio 2022 \u00e8 stato annunciato che i lavori di scavo delle gallerie dovrebbero iniziare per fine settembre 2022."}
{"id": "835650", "revid": "1305772", "url": "https://it.wikipedia.org/wiki?curid=835650", "title": "Teatro filarmonico", "text": "Al mondo esistono numerosi importanti teatri filarmonici, tra i quali:"}
{"id": "835662", "revid": "2014155", "url": "https://it.wikipedia.org/wiki?curid=835662", "title": "Bruzia Crispina", "text": "Era figlia di Lucio Fulvio Gaio Bruttio Presente, di origine volceiana, console nel 153 e poi ancora nel 180, a sua volta figlio di Gaio Bruttio Presente, console nel 139, e di Laberia Crispina, il cui padre, Manio Laberio Massimo, era stato console nel 103.\nCrispina spos\u00f2 nell'estate 178 il figlio dell'imperatore Marco Aurelio, Commodo, all'epoca diciassettenne. Nel 180 suo padre esercit\u00f2 il secondo consolato, l'imperatore Marco Aurelio mor\u00ec, e Commodo sal\u00ec al trono. Nel 187 il fratello di Crispina, Lucio Bruttio Quinto Crispino, fu nominato console. Ebbe dall'imperatore Commodo una figlia, Claudia Crispina.\nNel 192 Crispina fu accusata di adulterio ed esiliata a Capri; il 31 dicembre di quell'anno Commodo fu assassinato, e la stessa sorte tocc\u00f2 Crispina l'anno successivo. Fu colpita da \"damnatio memoriae\"."}
{"id": "835667", "revid": "6066", "url": "https://it.wikipedia.org/wiki?curid=835667", "title": "Apodiformi", "text": ""}
{"id": "835670", "revid": "260853", "url": "https://it.wikipedia.org/wiki?curid=835670", "title": "Palla bollata", "text": ""}
{"id": "835674", "revid": "22475", "url": "https://it.wikipedia.org/wiki?curid=835674", "title": "Pippi", "text": ""}
{"id": "835678", "revid": "1573940", "url": "https://it.wikipedia.org/wiki?curid=835678", "title": "Istituto di ricerca delle Nazioni Unite per lo sviluppo sociale", "text": "L'Istituto di ricerca delle Nazioni Unite per lo sviluppo sociale (UNRISD dall'inglese \"United Nations Research Institute For Social Development\") \u00e8 un istituto indipendente delle Nazioni Unite nato nel 1963, con sede a Ginevra.\nL'agenzia si occupa di effettuare un lavoro di ricerca sugli effetti sociali dello sviluppo economico e della globalizzazione.\nIl lavoro dell'USDIR si basa su due punti:\nLo scopo dell'istituto \u00e8 quello di ricercare i problemi che lo sviluppo economico ha comportato (specie nel terzo mondo) e trovarne le soluzioni, portando alla ribalta dell'opinione pubblica drammi esistenti in alcune parti del mondo.\nA differenza delle altre agenzie dell'ONU, l'UNRISD non ha vincoli nella propria azione, inoltre l'organizzazione non soffre della \"burocratizzazione\" presente in molte agenzie ONU: i dipendenti dell UNISDR, infatti, sono per lo pi\u00f9 sociologi ed economisti, con una bassa percentuale di \"funzionari\".\nLa direttrice dell'istituto \u00e8 la britannica Sarah Cook."}
{"id": "835683", "revid": "122269450", "url": "https://it.wikipedia.org/wiki?curid=835683", "title": "Legione tebana", "text": "La legione tebea o legione tebana (da Tebe, citt\u00e0 dell'Egitto) \u00e8 il nome attribuito ad una legione romana nella letteratura agiografica cristiana: sarebbe stata decimata due volte, quindi totalmente sterminata per ordine dell'imperatore Massimiano, in quanto i suoi componenti (6.600 uomini al comando di san Maurizio) si sarebbero rifiutati di giustiziare alcuni cristiani del Vallese.\nTra leggenda e storia.\nSecondo Eucherio, vescovo di Lione (c. 434\u2013450), questa legione era composta interamente da egiziani cristiani (copti) e prestava servizio ai confini orientali dell'impero.\nNegli ultimi anni del III secolo la legione sarebbe stata trasferita nell'Europa centrale, operando tra Colonia e il versante settentrionale delle Alpi sotto il comando del generale Massimiano, che nel 285 venne nominato \"Caesar\" dall'imperatore Diocleziano e che l'anno successivo ricevette il titolo di \"Augustus\". Come responsabile della parte occidentale dell'Impero, Massimiano era impegnato contro Quadi e Marcomanni, che dopo aver oltrepassato il Reno facevano incursioni in Gallia, e contro le rivolte contadine dei Bagaudi.\nEucherio narra che i soldati eseguirono brillantemente la loro missione; tuttavia, quando Massimiano ordin\u00f2 di perseguitare (ed uccidere) alcune popolazioni locali del Vallese convertite al cristianesimo, molti tra i soldati tebani si rifiutarono. Massimiano ordin\u00f2 una severa punizione per l'unit\u00e0 e, non bastando la sola flagellazione dei soldati ribelli, si decise di applicare la decimazione, una punizione militare che consiste nell'uccisione di un soldato su dieci, mediante lapidazione o bastonate.\nSeguirono altri ordini che la legione rifiut\u00f2 ancora di eseguire, sotto l'incoraggiamento del suo comandante Maurizio, anch'egli cristiano. Venne quindi ordinata una seconda decimazione ed infine l'intera legione venne sterminata (6.600 uomini). Il luogo del massacro viene indicato in \"Agaunum\", oggi San Maurizio in Vallese, sede dell'omonima abbazia.\nPersone legate alla legione Tebea.\nInizialmente due soli santi erano indicati come provenienti da tale legione e scampati all'eccidio di Agaunum; nel corso degli anni la letteratura agiografica port\u00f2 il numero delle personalit\u00e0 legate a tale leggenda fino a quattrocento circa, tra i quali si ricordano:\nOltre la leggenda.\nL'esistenza di una Legio I \"Maximiana\", anche nota come \"Maximiana Thebaeorum\", \u00e8 riportata nella \"Notitia dignitatum\".\nDenis Van Bercham, dell'Universit\u00e0 di Ginevra, ha messo in dubbio la veridicit\u00e0 della leggenda della legione Tebana. Lo studioso fece notare che la e che la militanza dei cristiani in una legione prima di Costantino I era un fatto abbastanza raro. Secondo David Woods, professore alla University College Cork, i racconti di Eucherio di Lione sono una completa finzione.\nDonald F. O'Reilly ritiene invece che gli indizi dedotti da monete, papiri e liste dell'esercito romano attestino la veridicit\u00e0 dei fatti. Un papiro datato \"nel sesto anno di nostro Signore l'Imperatore Marco Aurelio Probo Pio Augusto, Tubi sedicesima\" (13 gennaio 282 d.C.) dimostra che una quantit\u00e0 di razioni militari che avrebbero sostenuto una legione per circa tre mesi sarebbe stata destinata a Panopolis per i \"soldati e marinai mobilitati.\" Nello stesso periodo, ad Alessandria erano state coniate monete in uno stile che veniva usato solo quando una nuova legione lasciava il porto. Durante il processo del martire Massimiliano, era noto che vi fossero cristiani che combattevano nell'esercito romano, ed era nota la presenza di legionari cristiani tebani nella stessa unit\u00e0, come menzionato nella \"Notitia Dignitatum\". Henri Leclercq nota inoltre che il resoconto di Eucherio \"ha molte eccellenti qualit\u00e0, storiche come anche letterarie\". \nL. Dupaz rispose alle affermazioni di Denis Van Berchem vagliando le storie, comparandole con le scoperte archeologiche di Agauno che lo portarono a sostenere la storicit\u00e0 del martirio e che le reliquie dei martiri fossero state portate ad Agauno tra il 286 e il 392, sotto la giurisdizione del vescovo Teodoro. Dora Ruinart, Paul Allard e gli editori di \"Analecta Bollandiana\" sono dell'opinione che \"il martirio della legione, attestato com'\u00e8 da prove storiche ed affidabili, non pu\u00f2 essere messo in dubbio da nessuna mente onesta.\""}
{"id": "835686", "revid": "767487", "url": "https://it.wikipedia.org/wiki?curid=835686", "title": "Travolti da un insolito destino nell'azzurro mare d'agosto", "text": "Travolti da un insolito destino nell'azzurro mare d'agosto \u00e8 un film del 1974 scritto e diretto da Lina Wertm\u00fcller.\nTrama.\nRaffaella Pavone Lanzetti, una ricca borghese anticomunista, passa le sue vacanze su uno yacht in mezzo al mar Mediterraneo assieme ai suoi ricchi e viziati amici. Durante la crociera non fa altro che rimarcare il proprio elevato rango sociale, umiliando i suoi sottoposti, tra cui Gennarino Carunchio, rozzo marinaio siciliano comunista, che nutre sentimenti di insofferenza e disprezzo verso i ricchi turisti, ma che deve suo malgrado servire per sopravvivere.\nGennarino si ritrova a dover soddisfare le richieste della \"padrona\", fino a che, per un guasto al motore di un gommone, i due si ritroveranno soli in mare aperto. Approdati su un'isola deserta, i ruoli si invertono e la Pavone Lanzetti non potendo da sola provvedere alla propria sopravvivenza essendo incapace di pescare e costruire un rifugio si vede costretta a elemosinare l'aiuto di Gennarino, anche ricorrendo ad avances sessuali. Gennarino, sorpreso dal principio dalla sua resa pian piano cede e l'aiuta dandole da mangiare e offrendole rifugio nella capanna da lui costruita. Con il tempo si stabilisce una rapporto sempre pi\u00f9 stretto e passionale finche' non finiscono per innamorarsi l'uno dell'altra. In uno dei tanti momenti intimi che hanno insieme, Raffaella confessa a Gennarino di non essersi mai sentita cos\u00ec felice e cos\u00ec donna in vita sua e che non rimpiange affatto la societ\u00e0 che ha lasciato alle spalle in cui non era autentica.\nDopo che in un'occasione Raffaella evita di farsi notare da una barca apparsa in lontananza, non chiamando quindi soccorso per non infrangere quello che entrambi vivono come un \"magnifico sogno ad occhi aperti\", in una seconda occasione Gennarino, nonostante l'opposizione di Raffaella, decide di farsi trarre in salvo, in modo da mettere alla prova l'amore di lei.\nMa, tornati nella civilt\u00e0, anche se il loro amore si conserva, il differente rango sociale li separa bruscamente. Alla fine, l'uomo cerca di convincere l'amata a tornare insieme a lui sull'isola, ma Raffaella non se la sente e scappa in elicottero col marito. A Gennarino non resta che tornare con la moglie, che, nel frattempo, ha capito tutto.\nProduzione.\nRiprese.\nGli scenari del film sono scorci della Sardegna. Il film venne girato lungo la costa orientale sarda, nel golfo di Orosei in provincia di Nuoro; l'imbarcazione noleggiata per le riprese della prima parte del film \u00e8 il classe J Shamrock V, che a quel tempo portava il nome Quadrifoglio. La spiaggia dello sbarco dei due naufraghi \u00e8 Cala Fuili, nel comune di Dorgali. La spiaggia di Cala Luna, a cavallo fra il comune di Dorgali e quello di Baunei, fu set di un'altra buona parte delle riprese. Il rifugio di Carunchio e le scene pi\u00f9 sensuali vennero girate nelle dune di Capo Comino, localit\u00e0 del comune di Siniscola.\nNonostante nel film sembri che i naufraghi percorrano un'unica spiaggia, in realt\u00e0 questi lidi sono distanti tra di loro parecchi chilometri. La scena finale della partenza dell'elicottero \u00e8 invece ambientata a Tortol\u00ec, in Ogliastra, sempre in provincia di Nuoro. Gli stessi luoghi furono scelti anche per il remake \"Swept away\" di Guy Ritchie.\nColonna sonora.\nLe musiche originali sono di Piero Piccioni. La canzone che si sente in sottofondo durante la telefonata tra Gennarino e Raffaella quasi al termine del film \u00e8 la celebre \"Signora mia\" cantata da Sandro Giacobbe, grande successo dell'estate 1974.\nDistribuzione.\nDistribuito dalla Medusa Film il 13 dicembre 1974, fu uno dei pi\u00f9 grandi incassi in Italia della stagione cinematografica 1974-75, risultando come il quinto maggiore incasso della stagione.\nRemake.\nDel film \u00e8 stato realizzato un remake dal titolo \"Travolti dal destino\" (\"Swept Away\") diretto dal regista Guy Ritchie con protagonisti Madonna e Adriano Giannini, figlio di Giancarlo. Il film fu per\u00f2 stroncato dalla critica e snobbato dal pubblico."}
{"id": "835689", "revid": "486946", "url": "https://it.wikipedia.org/wiki?curid=835689", "title": "UNRISD", "text": ""}
{"id": "835690", "revid": "287204", "url": "https://it.wikipedia.org/wiki?curid=835690", "title": "Contea di Dallas", "text": "Contea di Dallas o Dallas County \u00e8 la denominazione delle seguenti contee degli Stati Uniti:"}
{"id": "835696", "revid": "120454646", "url": "https://it.wikipedia.org/wiki?curid=835696", "title": "Claudia Augusta", "text": "Claudia era la figlia di Nerone e di Poppea Sabina: l'imperatore ne celebr\u00f2 la nascita conferendo a madre e figlia il titolo di Augusta. In suo onore furono erette statue d'oro nei templi e organizzati giochi nei circhi.\nLa bambina mor\u00ec quattro mesi dopo di cause naturali. Nerone e Poppea ne piansero la scomparsa e Claudia fu divinizzata, con l'erezione di un tempio dedicato al suo culto: un tempio esastilo \u00e8 infatti raffigurato sulle monete a lei dedicate."}
{"id": "835704", "revid": "129019", "url": "https://it.wikipedia.org/wiki?curid=835704", "title": "D\u00e9collage", "text": "Il d\u00e9collage \u00e8 una tecnica artistica che consiste nel procedimento opposto al collage per cui, invece di aggiungere degli elementi all'opera, si parte da un oggetto artistico dal quale vengono staccate delle parti.\nTra i primi sperimentatori di questa tecnica furono Mimmo Rotella, Wolf Vostell, Fran\u00e7ois Dufr\u00eane, Raymond Hains, Jacques Villegl\u00e9. Vi sono opinioni discordanti su chi sia stato il primo ad utilizzarla, ma il dualismo verte tra i due capisaldi di tale sperimentazione Neo-Dada, Rotella e Hains."}
{"id": "835713", "revid": "1494169", "url": "https://it.wikipedia.org/wiki?curid=835713", "title": "Na\u00eff (disambigua)", "text": "Na\u00eff (o naif) pu\u00f2 riferirsi a:"}
{"id": "835714", "revid": "73169", "url": "https://it.wikipedia.org/wiki?curid=835714", "title": "SDSL", "text": "L'SDSL \u00e8 una tecnologia DSL, nata cio\u00e8 per consentire di usare i comuni fili del telefono al fine di creare una linea per la trasmissione di dati ad alta velocit\u00e0. \u00c8 caratterizzata dal fatto che (tipicamente) le velocit\u00e0 del collegamento sono simmetriche: SDSL significa infatti Symmetric Digital Subscriber Line. In parole povere, la velocit\u00e0 con cui i dati possono essere ricevuti (\"downlink\") \u00e8 uguale alla velocit\u00e0 con cui i dati possono essere inviati (\"uplink\"), diversamente da quanto accade con le connessioni ADSL e \"56k\" (che consentono di ricevere pi\u00f9 dati di quanti non sia possibile trasmetterne).\nSpesso si confondono SDSL e G.SHDSL per via di problemi di standardizzazione: in Europa l'ETSI ha definito lo standard per SHDSL con il nome di SDSL."}
{"id": "835715", "revid": "767487", "url": "https://it.wikipedia.org/wiki?curid=835715", "title": "Provincia meccanica", "text": "Provincia meccanica \u00e8 un film del 2005 di Stefano Mordini.\nLiberamente ispirato a un fatto di cronaca, \"Provincia meccanica\", in concorso al 55\u00ba festival di Berlino, rappresenta l'opera prima di Stefano Mordini, gi\u00e0 autore di documentari (\"Paz '77\", \"Arbitri\", \"L'allievo modello\").\nTrama.\nMarco Battaglia, operaio turnista, la giovane e anticonformista Silvia e i loro due figli, Sonia e Davis, costituiscono una famiglia del tutto anomala, che vive al di fuori delle convenzioni imposte dalla societ\u00e0, in un paese della provincia di Ravenna.\nLa suocera di Marco, fortemente critica nei loro confronti, riesce ad ottenere l'affidamento di Sonia. L'armonia della famiglia si dissolve e Silvia tradisce il marito.\nMarco riuscir\u00e0 con fatica a recuperare una stabilit\u00e0 personale, tra problemi domestici e preoccupazioni lavorative."}
{"id": "835717", "revid": "339392", "url": "https://it.wikipedia.org/wiki?curid=835717", "title": "Regina Rania di Giordania", "text": ""}
{"id": "835718", "revid": "339392", "url": "https://it.wikipedia.org/wiki?curid=835718", "title": "Friggitrice di uova", "text": ""}
{"id": "835722", "revid": "1186766", "url": "https://it.wikipedia.org/wiki?curid=835722", "title": "Flavia Domitilla minore", "text": "Figlia di Tito Flavio Vespasiano (il futuro imperatore) e di Flavia Domitilla Maggiore, sorella di Tito e Domiziano, moglie (probabilmente) di Quinto Petilio Ceriale, mor\u00ec intorno al 69, pi\u00f9 o meno all'epoca della morte della madre, comunque prima che il padre fosse acclamato imperatore romano. Il fratello Domiziano la proclam\u00f2 \"augusta\" nell'85."}
{"id": "835723", "revid": "78273", "url": "https://it.wikipedia.org/wiki?curid=835723", "title": "Domitilla Minore", "text": ""}
{"id": "835725", "revid": "6276", "url": "https://it.wikipedia.org/wiki?curid=835725", "title": "IDSL", "text": "In telecomunicazioni l'IDSL pu\u00f2 essere definita come una versione dell'ADSL adatta a linee ISDN.\nDescrizione.\nCos\u00ec come tutte le tecnologie della famiglia DSL anche l'IDSL \u00e8 nata per permettere la trasmissione di dati sui comuni fili del telefono nell'ultimo miglio.\nLa sua particolarit\u00e0 \u00e8 quella di funzionare sulle linee di tipo ISDN, dove l'ADSL non pu\u00f2. L'occupazione di banda delle trasmissioni ISDN sul doppino \u00e8 infatti diversa da quella che si osserva nel caso di linee POTS \u00e8 ci\u00f2 che fa s\u00ec che non sia possibile l'impiego dell'ADSL.\nLa velocit\u00e0 di trasmissione che viene offerta \u00e8 di 144 kb/s, appena di poco superiore a quella dell'ISDN (64 o 128 kb/s). Il vantaggio sta nel fatto che la connessione \u00e8 di tipo \"sempre attiva\" e le tariffe non sono in genere basate sulla durata del collegamento, bens\u00ec fisse o in base alla quantit\u00e0 di dati trasmessi.\nL'IDSL \u00e8 utile solo dove le linee ISDN sono molto diffuse (come in Germania); per questo non \u00e8 disponibile in Italia e in altri paesi."}
{"id": "835734", "revid": "670021", "url": "https://it.wikipedia.org/wiki?curid=835734", "title": "Giovanni Romagnoli", "text": "\"Mi piacciono le trine, i veli, le cose un poco scolorite dal tempo, il nudo di giovane donna, i fiori, e mi piace indugiare in queste preferenze oggi proprio nel tempo della pittura di violenza e di forza, nel tempo dell'urlo, dell'acciaio e della macchina\" (Giovanni Romagnoli)\nGiovanni Romagnoli fu una personalit\u00e0 estremamente riservata che si dedic\u00f2 all'arte a partire da ragazzino fino agli ultimi anni della sua vita. La sua produzione artistica si inserisce nel filone figurativo intimista del Post-impressionismo, con riferimenti in particolare all'opera di \u00c9douard Vuillard e Pierre Bonnard.\nBiografia.\nGiovanni Romagnoli nacque a Faenza nel 1893 dove frequent\u00f2 le scuole \u201cManfredi\u201d. Nel 1906, tredicenne, segu\u00ec la famiglia a Bologna. Fortemente motivato e dotato per il disegno, arriv\u00f2 nel capoluogo con un sostanzioso gruppo di disegni che vennero valutati positivamente da vari artisti locali fra cui Giovanni Chiarini; i genitori gli consentirono quindi di iscriversi all'Accademia di belle arti di Bologna dove segu\u00ec le lezioni di Domenico Ferri e Augusto Majani. Si diplom\u00f2 nel 1911. All'Accademia conobbe e frequent\u00f2 un gruppo di artisti appartenenti alla \u201cmoderata avanguardia\u201d bolognese, Alfredo Protti, Garzia Fioresi, Carlo Corsi e Guglielmo Pizzirani e divent\u00f2 amico di Alessandro Cervellati.\n Nel 1915 inizi\u00f2 l'attivit\u00e0 di insegnamento alle scuole elementari ed effettu\u00f2 il servizio militare nella sussistenza cittadina. Sin dagli esordi come pittore, Romagnoli ottenne diversi riconoscimenti: nel 1917 il Premio Curlandese; nel 1920 il Premio Baruzzi; nel 1923 sia il Premio Baruzzi che il Premio Curlandese il cui dipinto premiato (Ballerina con mazzo di fiori), \u00e8 ora conservato presso le collezioni del MAMbo Museo d'arte moderna di Bologna. Fra il 1914 e il 1916 partecip\u00f2 a tre edizioni della Secessione Romana e nel 1921 alla I Biennale di Roma e alla Fiorentina Primaverile alla quale partecip\u00f2 anche il gruppo Valori plastici. Nel 1922 partecip\u00f2 per la prima volta alla Biennale di Venezia, ma la sua opera pass\u00f2 inosservata. \nIl 1924 \u00e8 l'anno che segn\u00f2 una tappa fondamentale nella sua carriera: vinse il secondo premio alla XIII Mostra Internazionale del Carnegie Institute of Technology, una universit\u00e0 di Pittsburgh, negli Stati Uniti, ed espose diciannove opere alla XIV Biennale di Venezia. Durante l'esposizione veneziana, la critica paragon\u00f2 le sue opere alle scene intimiste di Armando Spadini, tanto da ravvisare in Romagnoli il suo erede.\nNel 1926 venne nominato membro della giuria alla Mostra Internazionale del Carnegie Institute of Technology insieme a Pierre Bonnard. Ormai noto in America, espose a Chicago e Cleveland, e tenne per alcuni mesi un corso di pittura al Carnegie Institute of Technology. \nIn Italia partecip\u00f2 annualmente alle mostre dell'Associazione Francesco Francia e a svariati eventi culturali e artistici di rilevanza nazionale. Nel 1927 gli venne affidato il progetto di decorazione del Teatro Verdi di Bologna, ex Olimpia inaugurato nel 1907.\nContinu\u00f2 i suoi soggiorni a Pittsburgh: nel 1930 tenne un corso di pittura e nel 1929, 1930 e 1933 partecip\u00f2 al Premio Carnegie.\nNel 1933, in occasione della visita ufficiale di Benito Mussolini, Romagnoli esegu\u00ec la decorazione della volta della Sala da pranzo con teatrino presso il Palazzo del Governo di Bologna (Palazzo Caprara Montpensier).\nNel 1935 partecip\u00f2 alla II Quadriennale di Roma con quattordici sculture e ventiquattro dipinti ottenendo un notevole successo.\nNel 1936 torn\u00f2 a Pittsburgh per esporre al Premio Carnegie e nel 1938 tenne delle letture presso l'Institute of Technology. Nel 1938 venne nominato Direttore dell'Accademia di Bologna, incarico che ricopr\u00ec sino al 1940 anno in cui Romagnoli, artista ormai affermato, venne chiamato ad esporre in una sala personale alla XXII Biennale di Venezia. Con lo scoppio della Seconda guerra mondiale, Giovanni Romagnoli interruppe temporaneamente l'attivit\u00e0 artistica, rifugiandosi con la famiglia ad Ozzano dell'Emilia. Nel 1948 partecip\u00f2 alla XXIV Biennale di Venezia e, a Roma alla V Quadriennale. \nNel 1949 esegu\u00ec sulla parete della Sala Italiana della Cathedral of Learning di Pittsburgh il ritratto a olio di Elena Lucrezia Cornaro, prima donna laureata al mondo. Durante la sua breve permanenza in America, tenne presso l'Universit\u00e0 un corso sulla tecnica a fresco. Il 1950 \u00e8 l'ultimo anno in cui Romagnoli prese parte al Premio Carnegie di Pittsburgh. Nel 1956 affresc\u00f2 l'abside della chiesa di S. Maria Maddalena a Bologna e, nello stesso anno venne nominato direttore dell'Accademia di Belle Arti di Bologna con un secondo mandato, fino al 1960.\nFra il 1951 e il 1965 espose a quattro edizioni della Quadriennale di Roma e nel 1954 partecip\u00f2 alla XXVII Biennale veneziana. Nel 1975 l'artista faentino don\u00f2 alcune opere al MAMbo \u2013 Museo d'arte moderna di Bologna. Giovanni Romagnoli si spense all'et\u00e0 di ottantatr\u00e9 anni, il 10 giugno 1976.\nStile.\nLe morbide figure femminili e le sgargianti nature morte eseguite negli anni dieci del XX secolo, sono caratterizzate da colori accesi e da pennellate materiche in cui si ravvisano i profondi influssi dell'arte di Pierre Bonnard e di \u00c9douard Vuillard. Lungo gli anni trenta e gli anni quaranta il linguaggio artistico di Romagnoli mut\u00f2 verso un maggiore intimismo intriso di una certa malinconia. I colori vivaci si attenuarono e le volumetrie si appianarono. I soggetti delle tele divennero evanescenti e rarefatti, processo che raggiunse l'apice con le opere eseguite negli anni cinquanta e negli anni sessanta.\nCuriosit\u00e0.\nLa vita di Giovanni Romagnoli \u00e8 segnata dall'incontro con la giovane Zoraide Domenichini. Dagli anni trenta in poi Zoraide diviene la modella per eccellenza dell'artista, figurando in buona parte delle sue opere. Persino nelle commissioni ufficiali, come nell'affresco del Palazzo del Governo di Bologna, Romagnoli rappresenta la personificazione della Citt\u00e0 di Bologna con le fattezze della donna amata.\nL'esecuzione del ritratto di Elena Lucrezia Cornaro Piscopia sulla parete della Sala Italiana della Cathedral of Learning di Pittsburgh \u00e8 il frutto di un carteggio durato tredici anni tra l'artista e il Comitato americano che ne dirigeva la decorazione."}
{"id": "835735", "revid": "47767", "url": "https://it.wikipedia.org/wiki?curid=835735", "title": "Cultura goth", "text": ""}
{"id": "835736", "revid": "2136565", "url": "https://it.wikipedia.org/wiki?curid=835736", "title": "Istituto di ricerca delle Nazioni Unite sul disarmo", "text": "L'Istituto di ricerca delle Nazioni Unite sul disarmo (UNIDIR dall'inglese \"United Nations Institute for Disarmament Research\") \u00e8 un'agenzia indipendente delle Nazioni Unite creata nel 1980, che si occupa di supervisionare e promuovere il disarmo (soprattutto il disarmo nucleare) dei paesi aderenti alle Nazioni Unite.\nMandato.\nL'Unidir \u00e8 nato in base alle disposizioni finali de la \"Decima sessione speciale dell'Assemblea generale delle Nazioni Unite sul disarmo\" del 1978. L'agenzia presenta ogni anno un rapporto sul suo lavoro all'Assemblea generale.\nL'attivit\u00e0 dell'organizzazione si basa sostanzialmente in 5 punti:\nOrganizzazione.\nL'organizzazione \u00e8 governata da un direttore esecutivo e da un consiglio di gestione di 21 membri nominati dal Segretario generale.\nAttualmente il direttore dell'organizzazione \u00e8 Renata Dwan."}
{"id": "835740", "revid": "22414", "url": "https://it.wikipedia.org/wiki?curid=835740", "title": "I bevitori", "text": ""}
{"id": "835743", "revid": "486946", "url": "https://it.wikipedia.org/wiki?curid=835743", "title": "UNIDIR", "text": ""}
{"id": "835747", "revid": "770813", "url": "https://it.wikipedia.org/wiki?curid=835747", "title": "HMS Ark Royal (R07)", "text": "La HMS \"Ark Royal\" (R07), quinta nave da guerra britannica a portare questo nome, \u00e8 stata una portaerei leggera della classe \"Invincible\", chiamata cos\u00ec in onore della nave ammiraglia della Royal Navy che sconfisse la Armada Spagnola. Fu sponsorizzata dall'allora regina Elizabeth Bowes-Lyon. Dapprima il suo nome doveva essere \"Indomitable\", ma il malumore provocato dalla demolizione della vecchia \"Ark Royal\", al quale gli inglesi erano molto affezionati, convinse la Royal Navy a cambiare il nome alla nave il 1\u00ba dicembre 1978. L'unit\u00e0 venne varata nei cantieri Swan Hunter il 2 giugno 1981.\nCaratteristiche tecniche.\nLa \"Ark Royal\" era leggermente pi\u00f9 larga delle sue sorelle ed il suo trampolino (\"ski-jump\") aveva un\u2019angolazione superiore a quello delle altre navi della medesima classe, con un\u2019elevazione di 12\u00b0 contro i 7\u00b0, per rendere pi\u00f9 efficace il decollo dei velivoli STOVL, gli unici in grado di operare da questa tipologia di portaerei. Nel 1999 ha subito la rimozione di una postazione missilistica per allargare ulteriormente il ponte di volo.\nStoria.\nNel 2003 ha partecipato all'operazione in Iraq con l'usuale combinazione di elicotteri e Sea Harrier. Durante la guerra due elicotteri inglesi si sono scontrati in volo uccidendo un soldato statunitense e sei inglesi. Ritornata nella base inglese di Portsmouth \u00e8 stata modificata per sostituire la \"Ocean\" nel ruolo di LPH principale."}
{"id": "835750", "revid": "339392", "url": "https://it.wikipedia.org/wiki?curid=835750", "title": "Grumman E-2", "text": ""}
{"id": "835751", "revid": "161374", "url": "https://it.wikipedia.org/wiki?curid=835751", "title": "Amiot A-350", "text": ""}
{"id": "835752", "revid": "161374", "url": "https://it.wikipedia.org/wiki?curid=835752", "title": "Messerschmitt Me-163", "text": ""}
{"id": "835753", "revid": "1043", "url": "https://it.wikipedia.org/wiki?curid=835753", "title": "Circoscrizioni di Porto Rico", "text": "Le circoscrizioni di Porto Rico (in spagnolo: barrios de Puerto Rico) sono le suddivisioni dei singoli comuni di Porto Rico.\nEsistono tre tipi di circoscrizioni:"}
{"id": "835754", "revid": "124123", "url": "https://it.wikipedia.org/wiki?curid=835754", "title": "Marino Torre", "text": "Biografia.\nFiglio di armatore, fu esperto di cinematica navale.\nRecatosi in Francia nel 1609, venne ammesso al servizio della flotta di Luigi XIII in una fase di grande espansione e potenziamento della Marina da Guerra francese. Oper\u00f2 nel Mar Mediterraneo e si distinse particolarmente nella lotta ai corsari tripolini. Comandante di una unit\u00e0 della Marina Reale, partecip\u00f2 alla spedizione diretta a sottomettere gli algerini e si rivel\u00f2 buon capitano e coraggioso combattente.\nDurante le guerre di religione combattute da Luigi XIII contro gli Ugonotti, Marino Torre sconfisse con le sue unit\u00e0 navali la flotta inglese che difendeva l'Isola del Re. Dopo questo successo a Marino Torre fu ordinato il blocco marittimo di La Rochelle, piazzaforte difesa eroicamente dagli Ugonotti. All'ammiraglio siciliano furono affidate dodici unit\u00e0 da guerra per interdire agli inglesi di portare agli Ugonotti viveri e munizioni. Dopo un anno di assedio e per l'impossibilit\u00e0 degli inglesi di rompere il blocco, anche in seguito a un grave scacco subito durante uno scontro con le navi di Marino Torre, La Rochelle capitol\u00f2 il 28 ottobre 1628. In quella circostanza l'ammiraglio trapanese venne decorato con la Croce Militare di San Michele.\nMor\u00ec nel 1633 a Trapani, durante un congedo ottenuto dal sovrano francese per visitare la citt\u00e0 natale.\nA lui \u00e8 dedicato l'Istituto Tecnico Nautico di Trapani."}
{"id": "835758", "revid": "124633303", "url": "https://it.wikipedia.org/wiki?curid=835758", "title": "Monte Carmo di Loano", "text": "Il monte Carmo di Loano \u00e8 una montagna delle Alpi liguri, nella sottosezione delle Prealpi Liguri, alta 1.389\u00a0m s.l.m..\nGeografia.\nLa montagna si trova sulla catena principale alpina tra il Giogo di Toirano (a ovest) e il Giogo di Giustenice. Posta nell'immediato entroterra di Loano, \u00e8 riconoscibile da molte cime e localit\u00e0 della Liguria (tra cui anche Genova) per il suo imponente e isolato profilo. Dalla vetta del monte Carmo, verso nord, si possono scorgere le vicine Alpi Liguri, con in primo piano i monti Galero, Saccarello, Pizzo d'Ormea e Antoroto. In giornate molto limpide si possono peraltro scorgere il profilo del Monviso, della Corsica, di alcune isole dell'arcipelago toscano.\nNonostante la vicinanza del mare (meno di 8\u00a0km in linea d'aria), offre scorci tipicamente alpestri. Verso sud ed est presenta scoscesi versanti e creste con scarsa presenza di vegetazione alle quote pi\u00f9 elevate. Il versante nord-occidentale, ricoperto di boschi, digrada dolcemente verso la valle della Bormida e la piana di Bardineto. Sono molti i corsi d'acqua che hanno origine dal nodo del Carmo: tra questi, il torrente Giustenice, il torrente Nimbalto ed il rio Bozzera sul versante del mar Ligure; il fiume Bormida di Millesimo sul versante padano.\nIl termine \"Carmo\" compare in numerosi altri toponimi liguri con il significato di \"Monte\".\nAccesso alla cima.\nIl Carmo \u00e8 una vetta delle Alpi liguri molto conosciuta e frequentata da escursionisti e cicloescursionisti. \nLa sommit\u00e0 pu\u00f2 essere raggiunta tramite il ripido percorso che sale dalla localit\u00e0 Castagnabanca di Verzi (frazione di Loano); la vetta \u00e8 raggiungibile anche utilizzando l'alta via dei Monti Liguri, con partenza dal Giogo di Giustenice o dal Giogo di Toirano.\nPoco sotto la vetta si trova la Baita \"Amici del Carmo\" con annesso un bivacco sempre aperto; un altro rifugio si incontra, per chi sale da Castagnabanca, in localit\u00e0 Pian delle Bosse. Sulla vetta sorgono una croce metallica e una tavola di orientamento che permette di riconoscere i monti circostanti.\nTutela naturalistica.\nLa montagna e l'area circostante fanno parte del SIC \"(Sito di importanza comunitaria)\" denominato \"Monte Carmo - Monte Settepani\" (codice: IT1323112 ). Il monte Carmo rappresenta il limite sud-orientale dell'areale di \"Gentiana ligustica\", una specie endemica delle Alpi liguri e marittime."}
{"id": "835759", "revid": "363629", "url": "https://it.wikipedia.org/wiki?curid=835759", "title": "Tessitura (petrografia)", "text": "La tessitura in geologia \u00e8 definita come l'insieme delle caratteristiche geometriche di una roccia, in genere visibili a scala microscopica o con l'aiuto di una lente d'ingrandimento. In taluni casi pu\u00f2 essere definita anche ad occhio nudo. La tessitura pu\u00f2 essere originata da tensioni meccaniche, gradienti termici o chimici, particolari modalit\u00e0 di genesi della roccia e altri processi.\nTessiture ignee.\nLe principali tessiture delle rocce ignee sono (in ordine alfabetico):\nTessiture sedimentarie.\nLe principali tessiture delle rocce sedimentarie sono (in ordine alfabetico):\nLe tre tessiture possono anche essere presenti contemporaneamente nella stessa roccia.\nTessiture metamorfiche.\nLe principali tessiture delle rocce metamorfiche sono (in ordine alfabetico):"}
{"id": "835761", "revid": "1941228", "url": "https://it.wikipedia.org/wiki?curid=835761", "title": "Paola Binetti", "text": "Biografia.\nFormazione.\nLaureata con lode in Medicina e Chirurgia nel 1967 all'Universit\u00e0 Cattolica del Sacro Cuore, sede di Roma, nel 1969 si perfeziona in Pedagogia medica e l'anno seguente si specializza in Psicologia e Psichiatria all'Universidad de Navarra, a Pamplona, nel 1973 si specializza in neuropsichiatria infantile e in psicologia clinica presso l'Universit\u00e0 \"La Sapienza\" di Roma. Nel 1983 frequenta un corso di perfezionamento in Management e organizzazione dei centri di insegnamento presso l'Universit\u00e0 di Navarra.\nNel 1991 ottiene la specializzazione pedagogico-didattica presso la Facolt\u00e0 di Teologia dell'allora Ateneo Romano della S. Croce.\nAttivit\u00e0 professionale.\nDal 1972 al 1975 ha lavorato per la Provincia di Milano. Successivamente ha diretto un centro di Orientamento per adolescenti dell'Associazione FAES \"Famiglia e Scuola\".\nCarriera accademica.\nDal 1991 si \u00e8 occupata della fondazione e della organizzazione dell'Universit\u00e0 Campus Bio-Medico di Roma, opera apostolica dell'Opus Dei, dove ora dirige il Dipartimento \"Ricerca educativa e Didattica\".\nDal 1999 al 2001 \u00e8 stata ricercatrice universitaria nel settore scientifico disciplinare Storia della Medicina (al quale appartengono le discipline della \"pedagogia medica\" e della \"bioetica\", principali settori dell'impegno scientifico della Binetti), dal 2001 \u00e8 Professore associato (confermata nel ruolo nel 2004) e dal giugno 2007 \u00e8 professoressa straordinaria nel medesimo settore (MED/02 - Storia della Medicina).\nL'attivit\u00e0 didattica e organizzativa universitaria di Paola Binetti si \u00e8 sviluppata con intensit\u00e0 negli ultimi due decenni prevalentemente presso l'Universit\u00e0 Campus Bio-Medico di Roma (corsi di laurea in Medicina e chirurgia e in infermieristica) dove:\nIn altre sedi:\nLa produzione scientifica di Binetti ha toccato \u00abgli aspetti pi\u00f9 significativi ed attuali della pedagogia medica [...] dalla valutazione qualitativa della formazione, al ruolo del tutorato come strumento fondamentale nel processo formativo dei discenti, all'individuazione dei valori culturali ed etici di riferimento nei processi di apprendimento; la sua specifica preparazione iniziale in ambito neuropsichiatrico le ha permesso un originale approfondimento degli aspetti psicopedagogici della formazione in medicina\u00bb dimostrando \u00abuna competenza metodologica qualificata, maturata con continuit\u00e0 per quanto riguarda i temi della pedagogia medica, e una padronanza argomentativa delle problematiche bioetiche pur se in modo esclusivo secondo la declinazione dell'etica cattolica. La produzione rientra quindi nell'ambito di due discipline (pedagogia medica e bioetica) comprese nella declaratoria del ssd MED/02. La candidata non spicca per senso critico e originalit\u00e0 per quanto riguarda le dimensioni storico-epistemologiche della pedagogia medica e l'origine del PBL, ma ha lavorato con diligenza. Le attivit\u00e0 didattiche, le iniziative di studio e le funzioni di coordinamento svolte dalla candidata sono anche qualificate e caratterizzate da costante accrescimento verticale di responsabilit\u00e0.\u00bb Come previsto, durante la legislatura, \u00e8 in aspettativa senza assegni dalla stessa Universit\u00e0.\nAltre attivit\u00e0 scientifiche e culturali.\nDal 2004 \u00e8 Presidente della Societ\u00e0 Italiana di Pedagogia Medica e membro di numerose societ\u00e0 scientifiche e direttore e membro del comitato editoriale di alcune riviste specialistiche; dal 2002 al 2006 \u00e8 stata membro del Comitato Nazionale di Bioetica. \u00c8 stata inoltre presidente del Comitato Scienza &amp; Vita che si \u00e8 battuto con successo nella propaganda per l'astensione al referendum per l'abrogazione della legge 40/2004 (la legge che disciplina l'accesso alle tecniche di fecondazione assistita). Impegnata in diversi ruoli associativi e istituzionali, ha al suo attivo numerosi articoli scientifici su riviste, oltre che numerosi volumi nelle discipline mediche.\nCarriera politica.\n\u00c8 diventata senatrice della Repubblica nelle file della Margherita nel 2006 ed ha formato, insieme con i parlamentari Luigi Bobba, Enzo Carra, Emanuela Baio Dossi, Marco Calgaro e Dorina Bianchi, il gruppo dei cosiddetti teodem.\nLa senatrice \u00e8 la prima firmataria dell'iniziativa parlamentare S.773 \u201cDisposizioni in materia di dichiarazione anticipata di trattamento\u201d, che riguarda le disposizioni che una persona in grado di intendere e volere redige al fine di indicare al personale medico e sanitario i trattamenti a cui intende sottoporsi in caso di malattia grave o terminale, qualora non sia pi\u00f9 in possesso della capacit\u00e0 di intendere e volere. Inoltre Paola Binetti \u00e8 la prima firmataria dell'iniziativa parlamentare S. 1554: \u201cNorme per la crescita ed il sostegno della natalit\u00e0\u201d.\nAltre iniziative parlamentari di cui Paola Binetti \u00e8 prima firmataria sono la S. 1475 e la S. 1625, entrambe intitolate \"Misure a sostegno dell'accesso all'abitazione per le giovani famiglie\".\nIn quanto esponente della parte del centro-sinistra pi\u00f9 vicina alla Chiesa cattolica, Paola Binetti \u00e8 ritenuta dalla parte pi\u00f9 laica della sua coalizione scarsamente autonoma rispetto al Vaticano, tanto da operare quale \"longa manus\" politica del cardinale Camillo Ruini e della CEI. Tuttavia, per non aver votato a favore della mozione parlamentare che impegnava l'Italia ad opporsi in ambito europeo al finanziamento delle pratiche di ricerca che prevedono la distruzione di embrioni umani, Binetti ha ricevuto numerosi fischi in occasione del Meeting di Rimini organizzato da Comunione e Liberazione nell'agosto del 2006.\nRieletta nelle file del Partito Democratico nel 2008, dopo il sostegno dato dal suo partito, nel gennaio 2010, a Emma Bonino per la corsa alla presidenza della regione Lazio, Binetti ha dichiarato che il PD \u00abha fallito [...] nella sua missione di affermare certi valori e principi\u00bb, lasciando intendere di pensare seriamente di aderire ad una nuova formazione politica di Centro. Il 14 febbraio 2010 ha annunciato l'abbandono del PD e la sua adesione al progetto politico dell'Unione di Centro, nonostante avesse tempo prima negato qualsiasi suo ingresso nell'UdC per via della precedente alleanza tra il partito di Casini e Berlusconi. Pochi giorni dopo il suo ingresso nell'UdC, su richiesta del partito, si \u00e8 candidata alla presidenza della Regione Umbria, ottenendo il 5,1% dei voti.\nAlle elezioni politiche del 2013 \u00e8 ricandidata alla Camera dei deputati, come capolista nelle circoscrizioni Lazio 1 e Liguria, nelle liste dell'Unione di Centro, venendo rieletta deputata della XVII Legislatura nella circoscrizione Lazio 1.\nAlla Camera dei deputati, sempre assieme agli altri sette eletti dell'UdC, aderisce dapprima al gruppo parlamentare di Scelta Civica per l'Italia (con cui l'UdC \u00e8 stato alleato alle elezioni politiche) (da inizio legislatura al 10 dicembre 2013), passando successivamente al gruppo parlamentare Per l'Italia - Centro Democratico (dal 10 dicembre 2013 al 16 dicembre 2014) e infine, in seguito all'alleanza parlamentare con il Nuovo Centrodestra di Angelino Alfano, passa al gruppo Area Popolare (NCD-UdC) (dal 16 dicembre 2014 al 7 dicembre 2016).\nIl 7 dicembre 2016, infine, in seguito alla rottura dell'alleanza politica tra l'UdC e l'NCD, abbandona assieme agli altri quattro deputati dell'Unione di Centro il gruppo Area Popolare (NCD-UdC), passando quindi al Gruppo misto, dove viene costituita la componente \"UdC\", a cui aderisce.\nAlle elezioni politiche del 2018 \u00e8 eletta al Senato della Repubblica, nel collegio uninominale di Roma-Portuense sostenuta dalla coalizione di centro-destra (in quota UdC).\nAssieme agli altri due senatori dell'UdC (Antonio De Poli e Antonio Saccone) si iscrive al gruppo parlamentare di Forza Italia.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nDal 26 maggio 2021, \u00e8 segretario del Senato della Repubblica.\nPosizioni sull'omosessualit\u00e0.\nIn occasione della sua partecipazione alla trasmissione \"Tetris\" di LA7 nel 2007, ha affermato che l'omosessualit\u00e0 \u00e8 \u00abuna devianza della personalit\u00e0\u00bb e che essere gay \u00e8 un comportamento \u00abmolto diverso dalla norma iscritta in un codice genetico, morfologico, endocrinologico e caratteriologico\u00bb, in contrasto con l'interpretazione dell'omosessualit\u00e0 come \u00abvariante naturale del comportamento umano\u00bb fornita dall'Organizzazione mondiale della sanit\u00e0. Il Circolo di cultura omosessuale Mario Mieli ha sporto denuncia contro la Senatrice per tali dichiarazioni.\nNella seduta del Senato del 6 dicembre 2007, nella votazione relativa alle norme del cosiddetto \"pacchetto sicurezza\", pur facendo parte della maggioranza di governo, ha votato contro la fiducia allo stesso, dissentendo sul tipo di formulazione delle norme che vietano le discriminazioni relative al genere e all'omosessualit\u00e0. Anche nella campagna elettorale 2008 Binetti ha mostrato la radicale diversit\u00e0 delle sue posizioni rispetto al partito del quale faceva parte (Partito Democratico) affermando \u00abNon voter\u00f2 nessuna normativa giuridica a tutela delle coppie gay\u00bb.\nUna nuova polemica nasce nel novembre 2008 quando, intervistata sulla recente riconferma del Vaticano dell'esclusione dal sacerdozio delle persone omosessuali, afferma che si tratta di un'utile strategia per combattere la piaga della pedofilia nella Chiesa cattolica, che ha visto un numero sempre crescente di condanne per reati di pedofilia commessi da prelati. Binetti ha affermato che \"Tendenze omosessuali fortemente radicate presuppongono la presenza di un istinto che pu\u00f2 risultare incontrollabile. Ecco: da qui scaturisce il rischio pedofilia\". A seguito di tali dichiarazione \u00e8 stata fortemente criticata dalle associazioni di omosessuali e da parte di diversi esponenti del Partito Democratico. In seguito Binetti ha ribadito il suo pensiero \"Ho spiegato che tendenze gay fortemente radicate possono portare alla pedofilia\".\nUlteriore motivo di polemica \u00e8 stato il voto contrario di Paola Binetti alla proposta di legge di Anna Paola Concia che mirava ad introdurre nel codice penale l'aggravante dell'omofobia, proposta bocciata dalla Camera dei deputati il 13 ottobre 2009. Binetti ha giustificato il suo voto contrario affermando \"Per come era formulata la legge, le mie opinioni sull'omosessualit\u00e0, e quelle di tante altre persone, potevano essere individuate come un reato\". Questa sua posizione ha provocato forti reazioni all'interno del Partito Democratico, fino a considerare la possibilit\u00e0 di espellere Binetti dal partito.\nMortificazione corporale.\nDorme su una tavola di legno (come lei stessa, interrogata, non ha smentito) e pratica la mortificazione corporale: tale pratica consiste nell'indossare un cilicio sulla coscia. Paola Binetti ha motivato il suo uso del cilicio dicendo che esso \"ci costringe a riflettere sulla fatica del vivere, \u00e8 il sacrificio della mamma che si sveglia di notte perch\u00e9 il bimbo piange\"."}
{"id": "835767", "revid": "486946", "url": "https://it.wikipedia.org/wiki?curid=835767", "title": "Glacio nevato", "text": ""}
{"id": "835769", "revid": "253269", "url": "https://it.wikipedia.org/wiki?curid=835769", "title": "Barbara Eden", "text": "Primi anni.\nNata con il nome di Barbara Jean Morehead a Tucson (Arizona), all'et\u00e0 di tre anni divenne Barbara Jean Huffman, in conseguenza del nuovo matrimonio di sua madre con Connor Huffman. Quando raggiunse la popolarit\u00e0, la Eden accett\u00f2 di cambiare il suo cognome, insistendo per\u00f2 a mantenere il suo nome di battesimo.\nLa sua data di nascita \u00e8 di solito individuata il giorno 23 agosto 1934 (la lista di matrimoni della California del 1958 certifica che la Eden, al momento del primo matrimonio, aveva 23 anni). Si diplom\u00f2 alla Abraham Lincoln High School a San Francisco nel 1949.\nCarriera.\nLa Eden fece le prime apparizioni in show televisivi come \"Lucy ed io\", \"The Andy Griffith Show\", \"Perry Mason\", \"Bachelor Father\" e \"Gunsmoke\". Il suo debutto nel cinema risale al 1956 nel film \"Ritorno dall'eternit\u00e0\" (1956), mentre l'anno successivo apparve nel programma televisivo \"How to Marry a Millionaire\", interpretando il ruolo che Marilyn Monroe aveva avuto nel film omonimo. Ebbe un ruolo rilevante anche in \"Stella di fuoco\" (1960), un western interpretato da Elvis Presley.\nL'anno successivo ebbe un ruolo di supporto, quello di Cathy Connors, nel film \"Viaggio in fondo al mare\" (1961), diretto da Irwin Allen. Apparve in commedie come \"La pi\u00f9 allegra avventura\" (1964) e \"Le 7 facce del Dr. Lao\" (1964), entrambe con Tony Randall, prima di interpretare quello che sar\u00e0 il suo pi\u00f9 famoso personaggio, Jeannie, nella situation comedy televisiva \"Strega per amore\".\nJeannie.\nIn \"Strega per amore\", una produzione della Screen Gems, la Eden interpret\u00f2 il ruolo di un magico genio chiamato \"Jeannie\", che viene liberato dalla sua bottiglia dal Capitano Anthony Nelson, un astronauta interpretato da Larry Hagman. Lo show ebbe un enorme successo, dal 1965 al 1970, periodo nel quale la Eden fu nominata due volte per il Golden Globe. Interpret\u00f2 Jeannie anche in due successivi film per la televisione, \"Strega per amore - 15 anni dopo\" (1985) e \"Ancora strega per amore\" (1991).\nAltre apparizioni.\nDopo \"Strega per amore\", la Eden continu\u00f2 ad apparire in televisione e partecip\u00f2 alla serie \"Harper Valley P.T.A.\" (1981-1982), basata su una popolare canzone country. Nel 1991 partecip\u00f2 come personaggio secondario alla serie tv \"Dallas\", con il ruolo di Lee Ann de la Vega, lavorando nuovamente con Larry Hagman (J.R. Ewing). Partecip\u00f2 inoltre alla serie tv \"Sabrina, vita da strega\", nel ruolo della cattiva matriarca, la zia \"Irma\".\nLa Eden fu inoltre una cantante di successo, pubblicando nel 1967 un album intitolato \"Miss Barbara Eden\", sotto l'etichetta Dot Records. Scrisse anche un'autobiografia, \"Barbara Eden: My Story\", pubblicata nell'ottobre 1989.\nLa Eden, che ha dichiarato di essere imparentata con Benjamin Franklin, ha ricevuto una laurea honoris causa dalla University of West Los Angeles.\nMatrimoni.\nIl primo marito della Eden, l'attore Michael Ansara (1922-2013), apparve con lei in \"Strega per amore\" nel ruolo del \"The Blue Djinn\". Ebbero un figlio, l'attore e bodybuilder Matthew Ansara, morto il 25 giugno 2001 per un'overdose di eroina. Michael Ansara e la Eden divorziarono nel 1974. L'attrice si spos\u00f2 una seconda volta nel 1977 con Charles Donald Fegert, dirigente del Chicago Sun-Times, da cui divorzi\u00f2 nel 1983. Dal 5 gennaio 1991 \u00e8 sposata con l'architetto Jon Eicholtz."}
{"id": "835770", "revid": "287204", "url": "https://it.wikipedia.org/wiki?curid=835770", "title": "L'autunno dell'azteco", "text": "L'autunno dell'azteco \u00e8 il secondo libro della serie scritta da Gary Jennings sul Messico e sulla civilt\u00e0 azteca.\nTrama.\nQuesto secondo episodio riparte dalla morte sul rogo del protagonista del primo libro Mixtli.\nIl figlio Tenam\u00e0xtli che osserva il rogo decide di vendicare la morte del padre e sogna di liberare quel che resta dell'impero azteco dal giogo spagnolo.\nNel suo tentativo di riconquistare la libert\u00e0 conosce grandi amori e personaggi indimenticabili, viaggia per tutto il Messico per reclutare il suo esercito; e riesce ad ottenere vittorie insperate ma anche brucianti sconfitte.\nArriva ad un passo dal completo annientamento del potere spagnolo ma proprio allora cade in un tranello e il suo esercito viene sconfitto, muore tra le braccia di sua figlia Veronica che diviene l'anello di congiunzione con il terzo libro della serie Il sangue dell'azteco."}
{"id": "835780", "revid": "46291", "url": "https://it.wikipedia.org/wiki?curid=835780", "title": "Vitis aestivalis", "text": "Vitis aestivalis dal latino \"estivo\" \u00e8 una specie di pianta appartenente alla famiglia Vitaceae originaria degli Stati Uniti e del sud-est del Canada. In natura \u00e8 diffusa nella zona orientale del Nordamerica, dalla parte meridionale dell'Ontario fino al Vermont, all'Oklahoma, e verso sud fino alla Florida e al Texas. La specie \u00e8 in realt\u00e0 un capostipite di numerose sottospecie, ovvero come specie separate, cosa che da spiegazione della enorme variet\u00e0 di forme: lincecumii, berlandieri (o cinerea), ecc.\nDescrizione.\nLa vite presenta notevolissimo vigore e fortissima resistenza alle malattie, le foglie sono nettamente lobate ed a volte leggermente tomentose (finemente pelose) con pelosit\u00e0 grigia o marrone, spesso ruvide, tale da farle apparire come \"sporche di cenere\", dimensioni 8\u201320\u00a0cm. \nI fiori sono piccoli e verdastri, i grappoli sono medio - piccoli ed ugualmente medio-piccoli sono gli acini di colore blu scuro, leggermente pruinosi, i semi non molto allungati sono di colore marrone. Ad effetto degli acini piuttosto piccoli le rese sono basse.\nL'epiteto specifico deriva dalla fioritura tardiva (tardo primaverile, estiva).\nSi annotano quattro variet\u00e0:\nLa Norton.\nLa variet\u00e0 pi\u00f9 nota, e di qualche interesse, ritenuta da pi\u00f9 parti (ma con dubbi) appartenente alla specie, \u00e8 la \"Norton\", si ritiene che sia la pi\u00f9 antica variet\u00e0/cultivar americana nella produzione commerciale di vino.\nDa recenti accertamenti la Norton appare essere per diversi elementi un ibrido naturale di Vitis aestivalis, var. cinerea, con una variet\u00e0 sconosciuta di Vitis vinifera, probabilmente di origine francese.\nIn particolare la Norton ha mostrato notevoli caratteristiche utili per la produzione di vino commerciale rispetto ad altre variet\u00e0 autoctone del Nord America. Questi tratti includono: ottimo sapore e dolcezza, alta resistenza alle malattie, acidit\u00e0 media, sapore neutro (nessun sapore \"volpino\" della labrusca), profilo aromatico e di colore analogo a \"vinifera\", buona struttura tannica. Il vino, (rosso) ha una ottima capacit\u00e0 di invecchiamento.\nEsiste negli Stati Uniti una discreta produzione di vino dalla cultivar Norton, soprattutto nella regione degli Ozarks (Missouri, Virginia). La produzione \u00e8 per\u00f2 piuttosto limitata, dato che le rese sono basse, e soffre della concorrenza di vinifera della California.\nIntrodotta da tempo in Francia ed anche in Italia ha mostrato due problemi consistenti, la pianta si moltiplica con difficolt\u00e0 per talea legnosa, anche se lo \u00e8 facilmente per propaggine. La diffusione per talee verdi \u00e8 possibile, ma rende necessario un vivaismo particolare. \nLa pianta \u00e8 molto vigorosa in terreni acido/neutri, ma non sopporta terreni calcarei, che sono spesso i comuni terreni da vigna.\nLe basse rese non sembrano essere cos\u00ec penalizzanti, vista la ottima qualit\u00e0.\nI grappoli della Norton sono piccoli (15\u201316\u00a0cm) con peduncolo molto lungo (pi\u00f9 o meno di uguale lunghezza del grappolo). Gli acini sono piccoli e con poca polpa (molta parte dell'acino \u00e8 occupata dai semi) perfettamente tondi di colore bruastro scuro, pruinosi.\nUtilizzo.\nLa vitis aestivalis in alcune delle sue sottospecie \u00e8 usata per ibridazione incrociata a produrre robusti portainnesti.\nAmbiente.\nLa vite non ha particolari problemi di terreno per quanto riguarda composizione, sopporta terreno piuttosto secco ed anche leggermente umido, purch\u00e9 senza ristagni d'acqua, necessita di pieno sole ma tollera anche la mezza ombra.\nEsiste un limite, comune a molte piante americane, circa la acidit\u00e0 del terreno che deve essere compresa tra pH 5,5 e pH circa 7, non sopporta quindi il terreno calcareo.\n\u00c8 citata per la vite botanica una buona resistenza al freddo (-30\u00a0\u00b0C).\nVariet\u00e0 commerciali.\n\u00c8 nota una sola variet\u00e0, attribuibile alla specie, selezionata ed in comune uso commerciale, per la produzione di vino: la Norton.\nIn passato con una produzione in altre zone e con procedimenti diversi ha trovato notoriet\u00e0 un vitigno ritenuto separato e distinto dalla Norton, (che produce un vino fermo e corposo): la Cynthiana, (che invece produce un vino frizzante e delicato).\nUlteriori accertamenti hanno chiarito che in realt\u00e0 si trattava dello stesso clone, cio\u00e8 la stessa variet\u00e0, solamente coltivato e vinificato in maniera diversa."}
{"id": "835784", "revid": "30610", "url": "https://it.wikipedia.org/wiki?curid=835784", "title": "Flavia Domitilla maggiore", "text": "Figlia di Flavio Liberale, scriba quaestorius a Roma ma originario della citt\u00e0 di Ferentino, spos\u00f2 prima un africano membro dell'ordine equestre e poi il futuro imperatore Vespasiano (nel 38). Diede alla luce Flavia Domitilla minore ed i futuri imperatori, Tito e Domiziano, ma mor\u00ec prima che Vespasiano assumesse la porpora."}
{"id": "835785", "revid": "125229745", "url": "https://it.wikipedia.org/wiki?curid=835785", "title": "Pietro Orseolo d'Ungheria", "text": "Appartenente alla famiglia veneziana degli Orseoli, era figlio del doge di Venezia Ottone Orseolo e di Grimelda, sorella di Stefano I, re d'Ungheria. Designato da Stefano I alla successione, sal\u00ec al trono alla morte dello zio, portando la corona dal 1038 al 1041 e dal 1044 al 1046.\nPoco dopo il suo avvento al trono, la politica di Pietro di accogliere elementi stranieri a corte offese la nobilt\u00e0 ungherese contribuendo alla sua destituzione e all'incoronazione di Samuel Aba come suo sostituto. Pietro riusc\u00ec per\u00f2 ad ottenere il sostegno dell'imperatore Enrico III, che sconfisse Samuel e ripristin\u00f2 Pietro sul trono di Santo Stefano in cambio di un giuramento di fedelt\u00e0. Dopo appena due anni, per\u00f2, Pietro venne nuovamente deposto a seguito di una rivolta pagana che sconvolse l'Ungheria."}
{"id": "835786", "revid": "1543377", "url": "https://it.wikipedia.org/wiki?curid=835786", "title": "Maine penny", "text": "Il Maine penny \u00e8 un penny d'argento norvegese che \u00e8 stato coniato durante il regno di Olaf Kyrre. Fu trovato nel 1957 in un vecchio insediamento nativo americano nel grande sito archeologico di Goddard a Naskeag Point, Brooklin (Maine) nella Penobscot Bay. La moneta \u00e8 una dei pochi manufatti nordici pre-colombiani trovati negli Stati Uniti d'America.\nDescrizione.\nInizialmente si pensava che la moneta fosse un penny inglese del XII secolo. Nel 1978 degli esperti londinesi iniziarono a sospettare che fosse invece norvegese. Il Dr. Kolbjorn Skaare fu persuaso a analizzarla e scopr\u00ec che essa venne coniata tra il 1065 e il 1080, pi\u00f9 di 50 anni dopo l'ultimo dei viaggi a Vinland noti dalle saghe: ci\u00f2 indica che pi\u00f9 tardi ci sarebbe stato un ulteriore contatto tra i popoli nordici e il Nord America. Il sito di Goddard \u00e8 datato 1180-1235, e il popolo che viveva l\u00ec a quel tempo \u00e8 generalmente considerato antenato dei Penobscot.\nIl Dr. Skaare si pose il problema se il penny fosse stato aggiunto falsamente in quel sito. Le scoperte portano a pensare che probabilmente non \u00e8 una falsa scoperta, dato che era una moneta molto rara, e monete pi\u00f9 comuni dell'era di Leif Ericson sarebbero state pi\u00f9 reperibili e meno costose da piazzare nel sito. La moneta \u00e8 rimasta in un museo per 21 anni prima di essere identificata per evitare discussioni riguardo a qualsiasi coinvolgimento fraudolento degli scopritori.\nIn alcune relazioni \u00e8 stato descritto che quando il penny \u00e8 stato trovato aveva una perforazione che poteva indicare che era stato usato come ciondolo. Pi\u00f9 avanti, \u00e8 stato dichiarato che questa porzione della moneta era stata ridotta in polvere dagli effetti della corrosione.\nPoich\u00e9 \u00e8 stato rinvenuto in un sito costiero, il penny potrebbe essere ritenuto una prova che i Vichinghi viaggiarono davvero ancora pi\u00f9 a sud e che la moneta potrebbe essere stata smarrita o usata per commerciare in quel luogo. Comunque, la maggior parte dei ricercatori la pensa in modo diverso: infatti il penny \u00e8 il solo manufatto nordico trovato nel sito di Goddard e ci sono delle prove che dimostrano che questo sito era centro di una grande rete commerciale. Ad esempio, un manufatto identificato molto probabilmente come una selce eschimese \u00e8 stato recuperato dallo stesso sito. Il penny probabilmente \u00e8 arrivato nel Maine attraverso canali commerciali indigeni dal Labrador o da Terranova. La moneta pu\u00f2 essere originariamente stata scambiata l\u00ec con i Vichinghi, o altrimenti rubata o scoperta in un accampamento."}
{"id": "835787", "revid": "5695", "url": "https://it.wikipedia.org/wiki?curid=835787", "title": "User Account Control", "text": "Lo User Account Control (UAC - \"Controllo Account Utente\") \u00e8 un modulo software di protezione introdotto da Microsoft a partire da Windows Vista, che gestisce i permessi dei singoli utenti del computer in modo da impedire ai non autorizzati l'esecuzione di software dannoso o il danneggiamento di dati o di componenti del sistema. Uno dei principali difetti delle precedenti versioni dei sistemi Windows era, infatti, legato alla sicurezza e al problema della esecuzione di molti processi e applicazioni in modalit\u00e0 \"amministratore di sistema\".\nFunzionamento.\nGli utenti normali del computer, una volta effettuato l'accesso, dispongono di privilegi amministrativi minimi e non possono apportare modifiche sostanziali al sistema. Gli account amministratore, invece, ricevono due tipologie di permessi: la prima con restrizioni simili a quelle degli utenti limitati, la seconda con privilegi amministrativi. Quando viene eseguita un'operazione o un'applicazione che richiede privilegi amministrativi, compare una finestra richiedente la conferma dell'operazione da parte dell'utente, che pu\u00f2 autorizzare o negare il completamento dell'operazione.\nLe operazioni e le applicazioni che necessitano di un'autorizzazione dell'utente vengono segnalate da un piccolo scudo a lato della scritta o dell'icona. La finestra di notifica appare in quello che viene definito \"Secure Desktop\" (Desktop sicuro), in cui solo la finestra dello UAC \u00e8 evidenziata e il resto dello schermo \u00e8 oscurato. In questa modalit\u00e0 non \u00e8 possibile l'interazione con le altre applicazioni, al fine di evitare attacchi di spoofing o shatter attack.\nMolte critiche si sono levate circa il numero eccessivo di segnalazioni, ovvero di richieste di intervento da parte dell'utente, che rendono tale soluzione poco pratica: diversamente da altri sistemi operativi, le scelte operate non vengono memorizzate e questo implica che continuamente l'utente viene bersagliato dalle richieste di conferma, che alla fine perdono significato.\nConfigurazione.\nNelle versioni \"Enterprise\", \"Business\" e \"Ultimate\" di Windows Vista, il comportamento di UAC pu\u00f2 essere modificato tramite il pannello \"Criteri di gruppo\", dove \u00e8 possibile attivare o disattivare la notifica per specifiche operazioni.\nNelle altre versioni di Vista, UAC pu\u00f2 essere disabilitato completamente dal \"Pannello di controllo\"."}
{"id": "835790", "revid": "320578", "url": "https://it.wikipedia.org/wiki?curid=835790", "title": "Ki-61 Hien", "text": ""}
{"id": "835792", "revid": "320578", "url": "https://it.wikipedia.org/wiki?curid=835792", "title": "Ki-61", "text": ""}
{"id": "835793", "revid": "30610", "url": "https://it.wikipedia.org/wiki?curid=835793", "title": "Cittadinanza", "text": "La cittadinanza \u00e8 la condizione giuridica e sociale di chi appartiene a uno Stato, dalla quale deriva il riconoscimento di diritti civili, sociali, economici e politici e altrettanti doveri.\nIn sociologia il concetto assume una valenza pi\u00f9 ampia e si riferisce all'appartenenza e alla capacit\u00e0 d'azione dell'individuo nel contesto di una determinata comunit\u00e0 politica.\nStoria e impiego del termine.\nNell'antica Atene venivano considerati cittadini solo coloro i quali potevano dimostrare di essere figli di genitori ateniesi, avere un appezzamento di terra e di essere in grado di combattere (cio\u00e8 potersi permettere le armi). Una volta considerati cittadini avevano un ampio numero di diritti come ad esempio quello della propriet\u00e0 privata e quello del voto ma anche un ampio numero di doveri come ad esempio andare in guerra. \nNel diritto romano lo \"status civitatis\" distingueva il cittadino romano (\"civis romanus\") dal non cittadino e, unito agli altri due status \u2014 lo \"status libertatis\", che distingueva l'uomo libero dallo schiavo, e lo \"status familiae\", che distingueva il \"paterfamilias\" dagli altri membri della famiglia \u2014 era condizione necessaria per disporre della capacit\u00e0 giuridica.\nNel corso della storia il termine cittadinanza ha trovato diversi impieghi:\nIn particolare, nel medioevo il termine ebbe molteplici applicazioni. In alcuni casi, come nella Repubblica di Venezia, il termine cittadini si contrapponeva non solo ai forestieri e agli esclusi da certi diritti, ma anche ai patrizi, che avevano invece pi\u00f9 diritti dei cittadini.\nNel suo significato giuridico attuale, la cittadinanza \u00e8 il collettore di una molteplicit\u00e0 di diritti e doveri riferibili a un individuo in quanto parte di un determinato assetto politico.\nLa riflessione sociologica sulla cittadinanza prende avvio nel dopoguerra con gli studi di Thomas H. Marshall, dedicati alla disuguaglianza di classe e all'integrazione sociale, che si concentrano sulla possibilit\u00e0 di ridurre le iniquit\u00e0 sociali attraverso l'introduzione dello stato sociale.\nRecentemente la sociologia della cittadinanza ha trovato ulteriori interessanti applicazioni:\n\u00c8 senz'altro la dimensione \"materiale\" della cittadinanza quella che oggi rappresenta il contributo pi\u00f9 significativo della sociologia a questo genere di studi, una cittadinanza intesa come capacit\u00e0 del soggetto (che sia o no cittadino) di realizzarsi all'interno di una determinata comunit\u00e0 politica a partire dai propri capitali personali e dai diritti e servizi che gli sono garantiti.\nCittadinanza e globalizzazione.\nIl concetto di cittadinanza negli ultimi anni \u00e8 stato oggetto di snaturamento a causa dei tentativi di trasformazione che hanno investito la societ\u00e0 moderna; il processo di globalizzazione sta infatti ponendo sotto attenzione la realt\u00e0 dei singoli individui, soprattutto per quanto riguarda i cosiddetti cittadini o migranti transnazionali, che pur risiedendo in un paese diverso intrattengono rapporti molto stretti con il proprio Stato di origine, sia dal punto di vista sociale sia economico, in molti casi anche riuscendo a influenzarne le politiche. Ovviamente il peso di questa influenza dipende dal numero di membri, dalla ricchezza e dalla forza dei rapporti che la comunit\u00e0 riesce a stringere con il proprio paese di origine.\nDescrizione.\nCittadino e suddito.\nIl concetto di cittadino differisce da quello di \"suddito\", che si riferisce a colui che \u00e8 soggetto alla sovranit\u00e0 di uno Stato. La condizione del suddito implica, di per s\u00e9, situazioni giuridiche puramente passive (doveri e soggezioni), mentre quella del cittadino implica la titolarit\u00e0 di diritti e altre situazioni giuridiche attive.\nNel momento in cui la legge riconosce al suddito diritti civili e politici, si pu\u00f2 esso intendere come cittadino. Anche nel caso in cui tali diritti siano riconosciuti possono tuttavia esserci sudditi, soggetti alla sovranit\u00e0 ma privi dei diritti di cittadinanza: questo avveniva, ad esempio, per i componenti di alcune popolazioni nei possedimenti di tipo coloniale, anche se, in qualche caso, venivano loro attribuiti alcuni diritti, seppur limitati rispetto a quelli riconosciuti ai cittadini (in un sistema soprannominato di \"piccola cittadinanza\"). Anche nei paesi occidentali talvolta, ove sia possibile ottenere la cittadinanza, si pu\u00f2 transitare attraverso specifiche situazioni, come il permesso di soggiorno di breve o lungo periodo, o quello permanente.\nAnche la mancata previsione di strumenti di tutela del cittadino nei confronti della pubblica amministrazione pu\u00f2 determinare una sorta di ufficiosa \"nullificazione\" della cittadinanza, ad esempio nei casi di deliberato ritardo o di attribuzione di facolt\u00e0 di valutazione agli uffici nel recepimento, per fini di indirizzamento elettorale, della dichiarazione di cambio di residenza.\nAttualmente il termine suddito \u00e8 ancora largamente utilizzato nel diritto internazionale, specialmente nel caso in cui la cittadinanza non abbia lo stesso rilievo nelle varie giurisdizioni interessate. Viene inoltre usato polemicamente per sottolineare situazioni, per lo pi\u00f9 di fatto, nelle quali il cittadino non disponesse di \u00abadeguati\u00bb diritti. Va osservato infine che nelle monarchie, anche costituzionali e parlamentari, \u00e8 uso riferirsi ai cittadini come sudditi.\nCittadinanza e nazionalit\u00e0.\nUn rapporto analogo a quello tra persona fisica e stato pu\u00f2 sussistere anche tra persona giuridica e stato; in tal caso, per\u00f2, non si parla di cittadinanza ma di nazionalit\u00e0.\nRiferito alle persone fisiche, questo stesso termine, anche se talvolta \u00e8 usato impropriamente come sinonimo di cittadinanza, indica invece l'appartenenza a una nazione, condizione questa che in alcuni ordinamenti pu\u00f2 avere rilevanza giuridica a prescindere dalla cittadinanza.\nUn'applicazione particolare dei termini cittadinanza e nazionalit\u00e0 si trova per esempio negli Stati Uniti d'America, dove la legge prevede che le persone nate in alcuni territori esterni, come le Isole Samoa Orientali, siano classificate \"nazionali ma non cittadini\".\nPopolo e popolazione.\nL'insieme dei cittadini di uno Stato costituisce il suo popolo, uno dei tre elementi costituenti dello Stato, assieme al territorio e alla sovranit\u00e0.\n\u00c8 detto invece popolazione l'insieme delle persone che risiedono sul territorio di uno Stato (i suoi abitanti), a prescindere dal fatto che siano suoi cittadini. La popolazione, dunque, differisce dal popolo in quanto, da un lato, comprende anche gli stranieri e gli apolidi che risiedono sul territorio dello Stato mentre, dall'altro, non comprende i cittadini residenti all'estero. La divergenza tra popolo e popolazione \u00e8 accentuata negli stati interessati da un forte flusso migratorio, in entrata o in uscita.\nContenuto della cittadinanza.\nDiritti di cittadinanza.\nCome si \u00e8 detto, il concetto di cittadinanza si ricollega alla titolarit\u00e0 di determinati diritti, detti appunto diritti di cittadinanza, enunciati nelle costituzioni e nelle dichiarazioni dei diritti.\nNell'ambito dei diritti di cittadinanza si distinguono:\nVa notato che lo Stato pu\u00f2 riconoscere i suddetti diritti, almeno in parte, anche a non cittadini, sulla scorta di impegni internazionali multilaterali (derivanti, ad esempio, dall'appartenenza all'ONU o all'Unione europea) o bilaterali (a seguito di trattati che prevedono un reciproco trattamento di favore per i cittadini di uno Stato da parte dell'altro) o anche di una scelta unilaterale (ad esempio, nell'ambito delle politiche d'integrazione degli immigrati presenti sul territorio nazionale). Tali fattori hanno fatto s\u00ec che negli stati odierni i diritti civili siano ormai riconosciuti anche ai non cittadini, e tale riconoscimento \u00e8 di solito sancito a livello costituzionale, mentre i diritti sociali e soprattutto quelli politici tendono ancora a essere legati alla cittadinanza.\nDoveri dei cittadini.\nAccanto ai diritti, la cittadinanza pu\u00f2 comportare doveri, sebbene di solito gli ordinamenti, se tendono a riservare i diritti ai cittadini estendendoli eventualmente ai non cittadini, tendono invece a imporre i doveri a tutti coloro che sono presenti sul loro territorio, a prescindere dalla cittadinanza. Un dovere tradizionalmente associato alla cittadinanza, fin dai tempi pi\u00f9 antichi, \u00e8 quello della difesa dello Stato (o, come si usa dire, della patria) che in certi paesi pu\u00f2 tradursi nel servizio militare obbligatorio. Correlativamente tutti gli ordinamenti vietano e puniscono severamente il servizio militare del cittadino in forze armate straniere. Tra gli altri doveri dei cittadini si possono ricordare, in alcuni ordinamenti, il voto (che nella costituzione italiana \u00e8 invece ambiguamente qualificato come dovere civico) e, in molti ordinamenti, lo svolgimento delle funzioni di giudice laico (ad esempio, di giurato o di giudice popolare nella corte d'assise italiana).\nVicende della cittadinanza.\nOgni ordinamento stabilisce le regole per l'acquisizione e la perdita della cittadinanza. In molti stati i princ\u00ecpi al riguardo sono stabiliti a livello costituzionale, in altri invece, tra i quali l'Italia, la disciplina \u00e8 interamente demandata alla legge ordinaria.\nAcquisizione.\nLa cittadinanza si pu\u00f2 acquisire:\nLa scelta fondamentale che si trovano a fare gli ordinamenti \u00e8 quella tra \"ius sanguinis\" e \"ius soli\", avendo gli altri due istituti una funzione puramente integrativa. Lo \"ius sanguinis\" (o modello tedesco) presuppone una concezione oggettiva della cittadinanza, basata sul sangue, sull'etnia, sulla lingua (Johann Gottlieb Fichte). Lo \"ius soli\" (o modello francese) presuppone, invece, una concezione soggettiva della cittadinanza, come plebiscito quotidiano (Ernest Renan). Attualmente la maggior parte degli stati europei adotta lo \"ius sanguinis\", con la rilevante eccezione della Francia, dove vige lo \"ius soli\" fin dal 1515.\nL'adozione dell'una piuttosto che dell'altra opzione ha rilevanti conseguenze negli stati interessati da forti movimenti migratori. Infatti, lo \"ius soli\" determina l'allargamento della cittadinanza ai figli degli immigrati nati sul territorio dello Stato: ci\u00f2 spiega perch\u00e9 sia stato adottato da paesi (Stati Uniti, Argentina, Brasile, Canada, ecc.) con una forte immigrazione e, al contempo, un territorio in grado di ospitare una popolazione maggiore di quella residente. Al contrario, lo \"ius sanguinis\" tutela i diritti dei discendenti degli emigrati, ed \u00e8 dunque spesso adottato dai paesi interessati da una forte emigrazione, anche storica (diaspora: Armenia, Irlanda, Italia, Israele), o da ridelimitazioni dei confini (Bulgaria, Croazia, Finlandia, Germania, Grecia, Italia, Polonia, Serbia, Turchia, Ucraina, Ungheria).\nCittadinanze multiple.\nPu\u00f2 accadere che una persona acquisisca la cittadinanza dello Stato di origine dei genitori, dove vige lo \"ius sanguinis\", e nel contempo quello dello Stato sul cui territorio \u00e8 nata, dove invece vige lo \"ius soli\". Queste situazioni di doppia cittadinanza possono causare inconvenienti (si pensi al caso di chi \u00e8 obbligato a prestare servizio militare in entrambi gli Stati di cui \u00e8 cittadino), sicch\u00e9 gli Stati tendono ad adottare norme per prevenirla, anche sulla base di trattati internazionali. Alcuni Stati, peraltro, non ammettono la doppia cittadinanza e stabiliscono che l'acquisizione della (nuova) cittadinanza presso uno Stato estero faccia automaticamente perdere quella originaria (\u00e8 il caso del Giappone).\nIn Italia invece, con la legge n.91/1992 \"Il cittadino italiano che possiede, acquista o riacquista una cittadinanza straniera conserva quella italiana\".\nGli Stati che non consentono la doppia cittadinanza sono:\nPerdita.\nLa perdita della cittadinanza pu\u00f2 essere prevista a seguito di rinuncia, di acquisizione della cittadinanza di altro Stato o di privazione per atto della pubblica autorit\u00e0 in conseguenza di gravissime violazioni.\nLa cittadinanza si pu\u00f2 acquisire o perdere anche a seguito di trattati internazionali che trasferiscono una parte del territorio e la popolazione ivi residente da uno Stato all'altro.\nIn alcuni ordinamenti, come in quello argentino, non \u00e8 possibile la rinuncia o la perdita della cittadinanza.\nIdea tradizionale di cittadinanza.\nLa cittadinanza \u00e8 la condizione che accomuna chi appartiene al popolo di un certo Stato. Ma in base a quali criteri si pu\u00f2 dire che qualcuno appartiene a quello Stato? \u00c8 lo Stato stesso che definisce i modi con cui si acquisisce la cittadinanza: dice cio\u00e8 a quali condizioni un individuo pu\u00f2 divenire cittadino di quello Stato. Questa \u00e8 l'idea tradizionale di cittadinanza, in cui, come si vede, l'elemento centrale \u00e8 l'autorit\u00e0 dello Stato: \u00e8 lo Stato che stabilisce i requisiti per possedere o acquisire la cittadinanza. Tale visione nacque nel corso dell'Ottocento. In quell'epoca gli stati mettevano davanti a tutto l'ideale della &lt;nazione&gt;. Essa \u00e8 la comunit\u00e0 di coloro che sono nati in uno stesso territorio e che hanno la stessa origine etnica, parlano la stessa lingua, condividono le stesse tradizioni, hanno la stessa medesima religione. Dunque, gli Stati-nazione ottocenteschi concedevano la cittadinanza solo a coloro che appartenevano, per nascita, alla nazione. Solo questi ultimi erano i cittadini.\nUguaglianza dei loro cittadini.\nNella visione ottocentesca, la nazione \u00e8 molto pi\u00f9 importante dei singoli individui che la compongono. Tuttavia gli Stati nazionali dell'Ottocento riconoscevano l'uguaglianza dei loro cittadini; affermano cio\u00e8 che tutti i cittadini erano uguali di fronte alla legge, ma questo riconoscimento spesso era limitato ad aspetti formali. Nella pratica, gli Stati ottocenteschi concedevano il suffragio, cio\u00e8 la possibilit\u00e0 di votare alle elezioni, solo a una minoranza di individui. Solo pochi cittadini (i benestanti, gli alfabetizzati, coloro che pagavano le tasse, ecc.) potevano votare ed essere eletti.\nCi\u00f2 significa che, a quell'epoca, la massa di cittadini appartenenti alla nazione, erano esclusi dalla partecipazione alla vita politiche. In base ai criteri sviluppatesi nelle societ\u00e0 occidentali nel secolo XX, si tratta di una visione poco democratica e non pi\u00f9 accettabile\nIn Italia.\nLa cittadinanza italiana si acquisisce prioritariamente per nascita (ius sanguinis). Il 13 ottobre 2015 la Camera dei Deputati ha approvato un disegno di legge di riforma della legislazione sulla cittadinanza; questa pu\u00f2 essere acquisita:\nSi acquisisce anche con decreto del Presidente della Repubblica, presentando richiesta a una prefettura: la concessione non \u00e8 automatica, trattandosi di un provvedimento discrezionale. Ai fini della concessione, vengono favorevolmente valutate una lunga residenza stabile in Italia (almeno 10 anni), la dimostrazione di un reddito superiore al minimo di sussistenza, l'assenza di condanne penali, particolari circostanze di benemerenza (ad esempio il sostegno di associazioni benefiche o di volontariato), la stretta parentela con cittadini italiani.Si pu\u00f2 diventare cittadini italiani anche per matrimonio con un cittadino/a italiano/a. In passato, la cittadinanza italiana si poteva acquisire anche prestando onorevole servizio volontario nelle Forze Armate italiane, circostanza venuta meno con l'abolizione del servizio militare obbligatorio.\nOggi \u00e8 in atto una proposta di legge (ius culturae) a favore del minore straniero che - nato in Italia o entrato in Italia prima di aver compiuto 12 anni - abbia frequentato regolarmente nel paese, per almeno 5 anni, uno o pi\u00f9 cicli di formazione professionale idonei al conseguimento della qualifica professionale.\nSono presenti in Parlamento numerose proposte di legge relative allo ius soli che hanno dato vita ad un lungo dibattito politico che si protrae da tempo.\nNell'Unione europea.\nLa cittadinanza dell'Unione europea \u00e8 stata istituita dal Trattato di Maastricht del 1992. Con l'acquisizione della cittadinanza di un paese facente parte dell'Unione europea si acquista, automaticamente, anche la cittadinanza europea. Completa e non sostituisce la cittadinanza statale."}
{"id": "835797", "revid": "196390", "url": "https://it.wikipedia.org/wiki?curid=835797", "title": "Teamsystem Bologna", "text": ""}
{"id": "835812", "revid": "44024", "url": "https://it.wikipedia.org/wiki?curid=835812", "title": "Polti Cant\u00f9", "text": ""}
{"id": "835815", "revid": "44024", "url": "https://it.wikipedia.org/wiki?curid=835815", "title": "Divarese Varese", "text": ""}
{"id": "835816", "revid": "17351", "url": "https://it.wikipedia.org/wiki?curid=835816", "title": "Henschel Hs.126", "text": ""}
{"id": "835817", "revid": "17351", "url": "https://it.wikipedia.org/wiki?curid=835817", "title": "Hs.126", "text": ""}
{"id": "835818", "revid": "44024", "url": "https://it.wikipedia.org/wiki?curid=835818", "title": "Ciao Crem Varese", "text": ""}
{"id": "835819", "revid": "17351", "url": "https://it.wikipedia.org/wiki?curid=835819", "title": "Hs 126", "text": ""}
{"id": "835824", "revid": "44024", "url": "https://it.wikipedia.org/wiki?curid=835824", "title": "Glaxo Verona", "text": ""}
{"id": "835826", "revid": "124123", "url": "https://it.wikipedia.org/wiki?curid=835826", "title": "Flavio Liberale", "text": "Appartenente all'ordine equestre, raggiunse la carica di questore. Fece comparire la figlia Domitilla, futura moglie di Vespasiano, davanti ad una corte per provarne la cittadinanza romana invece di quella latina."}
{"id": "835828", "revid": "486946", "url": "https://it.wikipedia.org/wiki?curid=835828", "title": "Snaidero Caserta", "text": ""}
{"id": "835832", "revid": "486946", "url": "https://it.wikipedia.org/wiki?curid=835832", "title": "Indesit Caserta", "text": ""}
{"id": "835836", "revid": "486946", "url": "https://it.wikipedia.org/wiki?curid=835836", "title": "Juve Caserta", "text": ""}
{"id": "835843", "revid": "1148432", "url": "https://it.wikipedia.org/wiki?curid=835843", "title": "Commissione delle Nazioni Unite sull'uso pacifico dello spazio extra-atmosferico", "text": "La Commissione delle Nazioni Unite sull'uso pacifico dello spazio extra-atmosferico (COPUOS dall'inglese \"United Nations Committee on the Peaceful Uses of Outer Space\") creato nel 1958 (un anno dopo il lancio dello Sputnik) con la Risoluzione 1348 (XIII) delle Nazioni Unite.\nIl compito del COPUOS \u00e8 quello di dirigere una pacifica cooperazione tra le Nazioni per un uso pacifico dello spazio e di ricercare e studiare i problemi legali che possono sorgere dall'uso umano dello spazio extra-atmosferico, di incoraggiare l'esplorazione dello spazio pacificamente.\nIl comitato ha due sottocomitati: il \"Sottocomitato legale\" e il \"Sottocomitato tecnico-scientifico\".\nDal lavoro di questo comitato sono scaturiti 5 trattati:\nLa Commissione \u00e8 composta da 95 paesi (una delle commissioni pi\u00f9 grandi in seno all'ONU), che si riunisce annualmente.\nCollegamenti esterni.\nSito ufficiale"}
{"id": "835852", "revid": "339392", "url": "https://it.wikipedia.org/wiki?curid=835852", "title": "Blue screen of death", "text": ""}
{"id": "835853", "revid": "17351", "url": "https://it.wikipedia.org/wiki?curid=835853", "title": "Ki-21", "text": ""}
{"id": "835855", "revid": "260676", "url": "https://it.wikipedia.org/wiki?curid=835855", "title": "Isola dei Serpenti (Ucraina)", "text": "L'isola dei Serpenti (; in romeno: \"Insula \u0218erpilor\") \u00e8 la principale isola di un arcipelago di cinque isole del Mar Nero. Si trova a 45\u00a0km dalle coste della Romania e dell'Ucraina. Fa parte del distretto di Kilija nell'oblast' di Odessa, in Ucraina e le case situate sull'isola rientrano nel villaggio di Bile.\nLa piattaforma continentale dell'isola \u00e8 particolarmente ricca di petrolio e gas naturale, giacimenti scoperti negli anni Ottanta: questi hanno generato un contenzioso e la delimitazione della zona economica esclusiva (marittima) e della piattaforma continentale tra Ucraina e Romania intorno all'isola \u00e8 stata determinata dalla decisione della Corte internazionale di giustizia dell'Aia il 3 febbraio 2009. La popolazione residente nell'isola \u00e8 costituita dagli addetti al faro, dalle guardie di frontiera e da alcuni scienziati.\nDenominazione.\nGli antichi Greci la chiamavano \"isola d'Achille\" per via del fatto che sorgeva ivi un tempio dedicato all'eroe mirmidone: secondo alcune versioni, fu addirittura sepolto in loco. Un altro antico nome greco per l'isola \u00e8 \u039b\u03b5\u03c5\u03ba\u03cc\u03c2 (\"Leukos\", ovvero \"Isola Bianca\"). Anche i romani si riferivano al posto chiamandolo isola \"bianca\" (\"Alba\").\nAltri toponimi (in particolare, quello ucraino moderno riferito ai \"Serpenti\") sono dovuti al fatto che l'isola ospitava molte bisce acquatiche, giunte qui dalla foce del Danubio, in particolare facendosi trasportare sui rami degli alberi. Le due ulteriori varianti con cui ci si riferisce al luogo risultano quella rumena \"Insula \u015eerpilor\" e quella turca \"Y\u0131lan Adas\u0131\".\nDurante l'Impero ottomano, l'isola era chiamata in greco moderno \"Fidonisi\" (che voleva dire \"serpente\"). Da tale termine deriva la definizione della battaglia navale avvenuta il 14 luglio 1788 al largo delle coste.\nGeografia.\nPosizione.\nL'isola dei Serpenti si trova nella parte nord-occidentale del mar Nero, a circa 37,5 chilometri dalla costa ad est del delta del Danubio. L'isola si sviluppa in maniera cruciforme e misura, dai punti estremi, 662 e 560 metri di ampiezza, copre una superficie di 17 ettari e la lunghezza della costa \u00e8 di 3,34\u00a0km. L'insediamento pi\u00f9 vicino dell'Ucraina \u00e8 la citt\u00e0 di Vylkove con il suo porto di Ust-Dunaisk, mentre per la Romania \u00e8 Sulina.\nGeologia.\nL'isola \u00e8 formata da una costa frastagliata in pi\u00f9 punti e spesso scoscesa: l'altezza delle sponde raggiunge i 4\u20135 m nella parte nord-orientale e addirittura i 25 nella parte sud-occidentale. Il punto pi\u00f9 alto del sito si erge per 41,3 m sul livello del mare. Sono quattro le spiagge che si distinguono dall'andamento generale dell'isola; al centro, non si trovano grossi rilievi e, all'estremit\u00e0 nord-occidentale e sud-orientale della costa, si trova una piccola penisola, sebbene quella pi\u00f9 evidente a un osservare della mappa dell'isola risulta senza dubbio quella a nord-est. Si tratta dell'unico sollevamento tettonico sulla grande piattaforma nord-occidentale (64.000\u00a0km\u00b2) del mar Nero localizzato lontano dalla costa. Da un punto di vista geologico, l'isola \u00e8 composta perlopi\u00f9 da rocce sedimentarie, grossolanamente frantumate, che si alternano ad arenarie quarzitiche, conglomerati quarziferi e depositi variegati. L'isola presenta anfratti e grotte, spesso ritenuti luoghi ideali per le immersioni subacquee poich\u00e9 si tratta di faglie naturali.\n\u00c8 a meridione che sono presenti rocce con forti pendenze e la conformazione di tale settore dell'isola vede la presenza di una baia, cos\u00ec come la parte orientale. Le coste settentrionali e occidentali, molto pi\u00f9 basse, presentano scogli che a malapena si intravedono in superficie quando vi \u00e8 la bassa marea. La costa settentrionale \u00e8 irregolare e presenta anch'essa una baia, mentre ad ovest \u00e8 quasi dritta.\nLa profondit\u00e0 vicino alle coste \u00e8 generalmente bassa: a nord \u00e8 di 5\u20136 m, a sud di 13\u201323 m, a est di 9\u201319 m e a ovest di 10\u201316 m.\nClima.\nIl clima dell'isola dei Serpenti \u00e8 temperato con un'influenza significativa del mare, che lo rende pi\u00f9 mite. Venti frequenti (specie in direzione ovest e nord-est), cambiamenti repentini del tempo atmosferico, soprattutto in estate, e alta umidit\u00e0 sono tuttavia fenomeni da tenere in considerazione. La temperatura media in inverno varia da 0 a 2\u00b0, mentre in estate oscilla tra i 19 e i 24\u00b0. La temperatura massima assoluta mai registrata \u00e8 di +40\u00b0, quella minima di \u221230\u00b0. La piovosit\u00e0 media annua si attesta intorno a 300\u00a0mm circa.\nFlora.\nLe erbe delle steppe sono diffuse sullo strato relativamente sottile del suolo dell'isola. Non vi sono alberi da tronco, nonostante in passato siano stati eseguiti dei tentativi di rimboschimento ostacolati dai forti venti.\nFauna.\nL'isola dei Serpenti \u00e8 meta frequente per gli uccelli migratori impegnati nei viaggi transcontinentali. In primavera, si contano fino a 200 specie di uccelli migratori, 28 delle quali sono elencate nel Libro rosso dell'Ucraina. In autunno si scende invece 156 specie. In alcuni anni, fino al 45% degli uccelli che si rintracciano negli Stati facenti parte della CSI trovano riparo sull'isola.\nDalla foce del Danubio la corrente marina di tanto in tanto trasporta bisce tassellate (\"Natrix tessellata\"), a cui tra l'altro si deve il nome del posto.\nSono 58 le specie ittiche registrate nelle acque adiacenti all'isola, di cui le due pi\u00f9 rare in assoluto sono il ghiozzo paganello (\"Gobius paganellus\") e la castagnola (\"Chromis chromis\"), tre specie di delfini e sei specie di granchi.\nAttualmente, oltre a cani e gatti, si registrano 4 specie di mammiferi: l'arvicola, due esemplari diversi di microchirotteri (\"Microchiroptera\"), il topo comune (\"Mus musculus\") e il topo delle steppe (\"Mus spicilegus\").\nCondizione ecologica.\nL'isola dei Serpenti \u00e8 l'angolo pi\u00f9 remoto e probabilmente pi\u00f9 pulito della terra ucraina. Il decreto del Presidente dell'Ucraina del 9 dicembre 1998 numero 1341 intitolato \"Sui territori e gli oggetti del fondo della riserva naturale di importanza nazionale\" ha istituito la riserva zoologica generale di importanza nazionale dell'\"isola dei Serpenti\", con la quale si spera di tutelare anche la sezione del mar Nero adiacente al sito.\nIl decreto ministeriale emanato dal Ministero dell'Ambiente dell'Ucraina del 27 gennaio 2005 numero 54 ha istituito uno specifico regolamento relativo alla riserva zoologica di importanza nazionale dell'isola dei Serpenti.\nStoria.\nSecondo un'antica leggenda greca, l'isola fu sollevata dal mare dalla dea Teti per suo figlio Achille, l'eroe dell\"'Iliade\". La prima menzione dell'isola in fonti scritte risale alla fine del VII secolo a.C. con il nome \"Leuka\" (Bianca).\nIl sito risult\u00f2 molto importante durante la grande colonizzazione greca del mar Nero settentrionale tra l'XIII e il VI secolo a.C., in quanto fungeva da luogo di ormeggio per le navi. Essendo stato costruito poi un tempio dedicato ad Achille, marinai, mercanti e visitatori giungevano qui in preghiera e pregavano colui che era considerato il sovrano e protettore del mar Nero, oltre ad eseguire sacrifici in onore del semi-dio. Era uno dei tanti elementi sacri della cultura degli antichi greci.\nLe rovine dell'edificio religioso (i cui lati erano lunghi circa 30 metri) sono state scoperte e descritte nel 1823 e nel 1837-1843: un numero significativo di materiali da costruzione tratti da queste rovine sono stati usati per costruire un faro sull'isola. Il posto \u00e8 menzionato anche negli scritti di Ovidio, Strabone ed Erodoto.\nDal I secolo a.C. fino al 456 l'isola rientr\u00f2 dapprima nel territorio della Repubblica romana e poi dell'Impero romano, divenendo a seguito della scissione tra Impero romano d'Occidente e Impero romano d'Oriente parte di quest'ultimo. Dopo qualche anno dalla caduta di Costantinopoli, l'isola pass\u00f2 in mano all'Impero ottomano.\nDopo la guerra russo-turca (1787-1792), in base al trattato sottoscritto al termine del conflitto, l'isola dei Serpenti fu annessa all'Impero russo.\nLa spedizione idrografica russa del tenente Budi\u0161\u010dev interess\u00f2 le vicinanze del sito e, nel 1823, il cartografo capitano-tenente M. Krytsky della marina imperiale realizz\u00f2 la prima mappatura dell'isola.\nDopo la sconfitta dell'impero russo nella guerra di Crimea del 1853-1856 l'isola pass\u00f2 al Principato di Moldavia. In seguito ospit\u00f2 un battaglione disciplinare dell'esercito rumeno, di stanza l\u00ec per 90 anni. Nel 1938 sull'isola furono incarcerati gli esponenti principali della Guardia di Ferro, un movimento d'ispirazione fascista che era stato di recente bandito verso la fine del breve periodo di esistenza dello Stato Nazionale Legionario.\nDurante la seconda guerra mondiale, nel mese di aprile 1944, una squadra di sbarco dell'Armata Rossa sbarc\u00f2 sull'isola e la guarnigione locale si arrese senza combattere.\nSecondo il protocollo diplomatico firmato da Mykola \u0160utov (in rappresentanza dell'URSS) e Eduardo Mezincescu (per la Repubblica Popolare di Romania), l'isola dei Serpenti pass\u00f2 all'URSS alle ore 12 del 23 maggio 1948 e fu inclusa amministrativamente nell'Oblast' di Ismail della Repubblica Socialista Sovietica Ucraina. Nel 1954 tale regione entr\u00f2 a far parte dell'Oblast' di Odessa; due anni dopo, una compagnia di radar per la difesa aerea sovietica fu di stanza sull'isola, nonch\u00e9 un avamposto di confine a servizio ridotto. Il confine di stato tra l'URSS e la Romania fu ufficialmente definito nel febbraio 1961 e la divisione delle zone economiche esclusive e della piattaforma continentale rimase incerta fino alla dissoluzione dell'URSS. Allo stesso tempo, Mosca ribad\u00ec che la lunghezza della costa sovietica in quest'area risultava cinque volte la lunghezza della costa rumena, di conseguenza rivendicando le acque contestate, mentre la parte rumena proponeva di tracciare una linea di demarcazione lungo il parallelo geografico, magari seguendo una linea a met\u00e0 tra la Crimea e la costa della Romania.\nQuando l'Ucraina ottenne l'indipendenza nel 1991, l'isola divent\u00f2 parte del distretto di Kilija della regione di Odessa. La Romania post-Ceau\u0219escu non avanz\u00f2 alcuna rivendicazione territoriale e, il 2 giugno 1997, l'Ucraina e la Romania firmarono un accordo di base che confermava l'inviolabilit\u00e0 dei precedenti confini a partire dal 1961. Solo allora i diritti dell'Ucraina sull'isola dei Serpenti furono effettivamente riconosciuti.\nNegli anni '80 furono scoperti giacimenti di petrolio e gas sulla piattaforma intorno all'isola, evento che in seguito port\u00f2 a una disputa diplomatica tra Ucraina e Romania sulla delimitazione delle acque territoriali e delle zone economiche nell'area.\nXXI secolo.\nNel 2002 il Gabinetto dell'Ucraina ha approvato il programma di attivit\u00e0 economica da effettuarsi sull'isola fino al 2006. Lo sviluppo delle infrastrutture previsto dalle legge per il periodo 2002-2006 fu stimato in 47 milioni di UAH (di cui 38,7 tratti dal bilancio dello Stato, gli altri da suddivisioni amministrative minori).\nNell'ambito del programma, l'isola veniva trasferita nel distretto di Kilija nella regione di Odessa: inoltre, si procedeva ad una parziale smilitarizzazione con la rimozione di un'unit\u00e0 radio e del radar. Sono stati realizzati una baia per i pescherecci, un frangiflutti, diverse strutture annesse tra cui strade di collegamento e alberi. \u00c8 ancora in corso la costruzione di un ormeggio per una flotta leggera. In futuro si prevede di aprire centri turistici e di immersione e stabilire un regolare collegamento per mezzo di traghetti da Kilija.\nSull'isola sono stati aperti un ufficio postale, una filiale della banca Aval, un ripetitore mobile e una comunicazione via cavo. Nel 2003, \u00e8 stata fondata una stazione di ricerca gestita da scienziati dell'Universit\u00e0 di Odessa.\nAll'inizio del 2007, circa 80 persone vivevano stabilmente sull'isola tra guardie di frontiera, scienziati e tecnici del faro.\nL'8 febbraio 2007, la Verchovna Rada dell'Ucraina ha adottato una risoluzione sulla concessione di complessi economici e residenziali con la costituzione del comune di Bile sull'isola. Una simile decisione provoc\u00f2 le veementi proteste da parte dei diplomatici rumeni, considerate da Kiev un'ingerenza negli affari interni.\nSull'isola sono stati portati maiali, capre e polli per l'allevamento, mentre le verdure vengono coltivate su piccoli appezzamenti. Il problema pi\u00f9 grande concerne l'assenza di fonti di acqua dolce, che rende necessario i trasporti dalla terraferma. La rete di trasporto con la terraferma avviene tramite elicotteri (per tale scopo \u00e8 stata realizzata una piattaforma speciale) o imbarcazioni (nello specifico, la nave \"Orca\"). Siccome dal 2007 sono state realizzate anche delle vie di collegamento, gli abitanti sono soliti spostarsi tramite automobili.\nA seguito di una controversia sulla delimitazione della ZEE presso la Corte internazionale di giustizia delle Nazioni Unite (3 febbraio 2009), la societ\u00e0 ucraina Chornomornaftogaz ha dichiarato di non avere pi\u00f9 interessi economici nella costituzione di depositi offshore intorno all'isola n\u00e9 sul lato ucraino n\u00e9 su quello rumeno.\nNel febbraio 2022, durante la guerra russo-ucraina, \u00e8 stata invasa dalle forze russe.\nContenzioso sulla demarcazione marittima tra Ucraina e Romania.\nNegli anni Novanta l'Ucraina invi\u00f2 sull'isola un contingente di militari e sostenne la tesi secondo cui Zmeiny, come viene chiamato dagli ucraini il sito, non \u00e8 uno scoglio, ma una vera e propria isola, con la sua vita economica e il suo diritto a godere di una ZEE, cosa che taglierebbe fuori la Romania. L'iniziativa, appoggiata dalla Russia di Vladimir Putin, spinse Bucarest a chiedere di risolvere la questione con un accordo bilaterale.\nIl 16 settembre 2004, la Romania present\u00f2 un esposto contro l'Ucraina alla Corte internazionale di giustizia, nell'ambito di una controversia sul confine marittimo tra i due stati nel mar Nero, e afferm\u00f2 che l'isola dei Serpenti non aveva alcun valore socioeconomico. Pur di dimostrare che Zmeiny \u00e8 un'isola, l'Ucraina tent\u00f2 di aprire un museo di storia naturale, cerc\u00f2 invano una fonte di acqua potabile e rese possibile immersioni subacquee nei fondali incontaminati. Il 19 maggio 2006, l'Ucraina present\u00f2 un contro-memorandum, dopodich\u00e9, nel dicembre 2006, la Romania ha presentato una nuova risposta. Fino al luglio 2007, l'Ucraina ebbe il diritto di presentare una contro-replica alle prove aggiunte dalla parte rumena, dopodich\u00e9 il tribunale apr\u00ec la fase dibattimentale. Il 2 settembre 2008, la Corte internazionale di giustizia cominci\u00f2 a interessarsi alla controversia. I timori ucraini si fondavano sulla constatazione che, qualora l'isola fosse stata dichiarata inabitata, la sua posizione non sarebbe stata presa in considerazione per determinare la piattaforma: seguendo dunque tale criterio, la maggior parte della piattaforma sarebbe andata in Romania. Fu ascoltata sui fatti dapprima la Romania e poi, dall'8 settembre, l'Ucraina. La sessione del tribunale dur\u00f2 fino al 19 settembre 2008.\nLa decisione finale della Corte di giustizia dell'Onu fu presa il 3 febbraio 2009. Tra le righe, la corte afferm\u00f2 che \"La presenza di cittadini ucraini sull'isola non comporta alcun aggiustamento della linea di equidistanza tra i confini marittimi dei due paesi\". Il commento di Kiev, per bocca del vice-ministro degli Esteri Oleksandr Kupchysyn, fu il seguente: \"Si \u00e8 trattato di un saggio compromesso. Dopotutto anche i giacimenti contenuti nel nostro 20% di piattaforma sono interessanti. Ci\u00f2 che conta \u00e8 che possono iniziare le esplorazioni\".\nDispositivo della sentenza.\nDopo aver esaminato gli argomenti delle parti e aver analizzato le memorie, nonch\u00e9 i possibili precedenti, la corte stabil\u00ec all'unanimit\u00e0: \"la linea di confine marittima che separa la piattaforma continentale e le zone economiche esclusive di Romania e Ucraina nel mar Nero inizia nel punto 1 e segue il confine di stato ucraino-rumeno del 2003, con il quale si traccia un arco con un raggio di 12 miglia nautiche che delimita il mare territoriale intorno all'isola dei Serpenti. Il punto 2, alle coordinate 45\u00b0 03' 18,5\u2019\u2019 di latitudine nord e 30\u00b0 12' 21,5\u2019\u2019 di longitudine est, vede l'incrocio di una linea tracciata equidistante dalla costa continentale della Romania e dell'Ucraina. Dal punto 2, la linea di demarcazione corre lungo una striscia equidistante attraverso i punti 3 (coordinate 44\u00b0 46' 38,7\u2019\u2019 di latitudine nord e 30\u00b0 58' 37,3\u2019\u2019 di longitudine est) e 4 (coordinate 44\u00b0 44' 13,4\u2019\u2019 di latitudine nord e 31\u00b0 10' 27,7\u2019\u2019 di latitudine est) al punto 5 (coordinate 44\u00b0 02' 53,0\u2019\u2019 di latitudine nord e 31\u00b0 24' 35,0\u2019\u2019 di latitudine est). Da qui, la demarcazione marittima corre lungo una linea equidistante dalle coste rumena e ucraina a sud, partendo dall'azimut geodetico 185\u00b0 23' 54,5\u2019\u2019 e fino al punto in cui si interseca con la zona economica della Turchia. Una simile ripartizione riproduce quasi del tutto la linea proposta dalla parte sovietica nei negoziati di demarcazione del 1987 con la Romania. In sintesi, il 79,34% del triangolo sottomarino che circonda l'isola dei Serpenti fa capo oggi alla Romania."}
{"id": "835856", "revid": "1439131", "url": "https://it.wikipedia.org/wiki?curid=835856", "title": "Renault Vivasix", "text": "La Vivasix \u00e8 un'autovettura di fascia alta prodotta tra il 1927 ed il 1931 dalla Casa automobilistica francese Renault.\nProfilo.\nLa Vivasix rappresenta per alcuni versi un modello di rottura per la Casa francese: con essa ha fine quella tendenza, fino a quel momento vigente, di denominare i modelli con semplici sigle letterali, a favore di denominazioni fantasiose. In realt\u00e0 le sigle alfanumeriche rimarranno, ma solo come nomi in codice del progetto. Le prime Vivasix erano infatti conosciute agli addetti ai lavori anche come Type PG1. Da qui deriva anche l'evidente parentela progettuale con la Type PG, prodotta contemporaneamente alla Vivasix, almeno durante il primo anno di vita di quest'ultima. &lt;br&gt;\nLa Vivasix era una grossa limousine, piuttosto elegante ed equipaggiata da un motore a 6 cilindri da 3180 cm\u00b3 in grado di erogare una potenza massima di 60 CV a 3000 giri/min. Nonostante la parentela tecnica con la \"Type PG\", la \"Vivasix\" port\u00f2 con s\u00e9 anche alcune novit\u00e0, tra cui il retrotreno a due balestre cantilever oblique pi\u00f9 una trasversale, una soluzione mutuata direttamente dalla ben pi\u00f9 grande e prestigiosa Type NM, appartenente alla famiglia delle \"40CV\". Inoltre, la struttura stessa della vettura fu oggetto di una \"cura dimagrante\" che fece in modo da esaltare le doti del suo motore.&lt;br&gt;\nCon l'avvento della sua versione extra-lusso, denominata Vivastella, la Vivasix continu\u00f2 ad avere un discreto successo in quanto della Vivastella poteva proporsi come versione pi\u00f9 economica. Nel 1930 vi furono alcuni aggiornamenti di dettaglio. Tra le modifiche pi\u00f9 evidenti, si assistette ad una riduzione del passo. Esternamente cambi\u00f2 anche la calandra di disegno pi\u00f9 convenzionale. Tali modifiche valsero alla nuova Vivasix una nuova sigla di progetto, e cio\u00e8 Type PG3, una sigla peraltro condivisa anche con le pi\u00f9 lussuose \"Vivastella PG3\" prodotte tra il 1929 ed il 1930. Alla fine del 1931, la Vivasix fu pensionata definitivamente."}
{"id": "835864", "revid": "123823431", "url": "https://it.wikipedia.org/wiki?curid=835864", "title": "Giancarlo Judica Cordiglia", "text": "Carriera.\nFiglio di Giovanni (1939), perito fonico e fotografico, ha un fratello, Massimiliano. Diplomato nel 1993 alla scuola del Teatro Stabile di Torino diretta da Luca Ronconi, ha lavorato in numerose prodouzioni teatrali, molte delle quali con la regia dello stesso Ronconi, in \"Riccardo II\" con la regia di Gabriele Lavia, e in \"Bure Baruta, l'impresario delle Smirne\", \"Le bel indifferent\" tutti con la regia di Davide Livermore.\nNel cinema ha lavorato con Carlo Lizzani in \"Hotel Meina\", ne \"I demoni di San Pietroburgo\" di Giuliano Montaldo, in \"Valzer\" di Salvatore Maira; inoltre \u00e8 nel cast di \"Solo un padre\" di Luca Lucini, \"L'uomo che ama\" di Maria Sole Tognazzi, e \"Giallo\" di Dario Argento.\nNel 1997 con Lorenzo Fontana e Olivia Manescalchi crea \"114\", un'associazione professionale intenta a produrre spettacoli teatrali, scrivere corto e lungometraggi, e a ridurre romanzi per la messa in scena.\nPer il cinema ha scritto, diretto e interpretato \"114 (centoquattordici)\", cortometraggio selezionato al Torino Film Festival del 1997.\nIn televisione ha partecipato per la Rai a \"Maria Jos\u00e9 - L'ultima regina\"' di Carlo Lizzani, \"Ilanabuk\", \"Un medico in famiglia\" e altre fiction.\nIn televisione, dal 1999 \u00e8 stato nel cast della Melevisione, programma quotidiano di Raitre.\nDegna di nota anche la sua esperienza radiofonica come speaker e doppiatore radiofonico.\nNel 2011 partecipa alla prima stagione della fiction di Rai 1 \"Fuoriclasse.\""}
{"id": "835865", "revid": "198326", "url": "https://it.wikipedia.org/wiki?curid=835865", "title": "OTRS", "text": "OTRS, originariamente sigla di Open-source Ticket Request System (sistema \"open source\" per la richiesta di \"ticket\"), \u00e8 un pacchetto software che consente ad aziende, enti o istituzioni di assegnare dei \"ticket\" di segnalazione a ciascuna delle domande ricevute, rendendo molto pi\u00f9 semplice la gestione delle richieste di assistenza (via e-mail o telefono) e gli altri scambi di informazioni con i propri clienti o utenti.\nIniziato nel 2001 come progetto open source, dal dicembre 2020 il supporto alla community edition \u00e8 cessato ed \u00e8 disponibile solo con licenza proprietaria dal fornitore OTRS AG.\nIn generale.\nCome in altri \"Trouble Ticket System\", la gestione offerta da OTRS \u00e8 pi\u00f9 articolata di una semplice casella postale nella quale far confluire i messaggi in arrivo: per ciascuna segnalazione \u00e8 disponibile l'intera \"storia\", che mostra tutti gli eventi collegati nell'ambito del suo \"ciclo di vita\" (ovvero, dal momento della sua creazione al momento in cui viene archiviata definitivamente). Inoltre, OTRS pu\u00f2 raccogliere pi\u00f9 segnalazioni in un'unica pratica, consentendo di avere una visione globale dell'evento (\"incident\") piuttosto che della singola richiesta.\nOTRS \u00e8 un sistema multiutente: pi\u00f9 operatori possono lavorare simultaneamente sulle segnalazioni inserite nel sistema leggendo, catalogando e rispondendo ai messaggi in arrivo. OTRS ha una buona scalabilit\u00e0: consente di gestire migliaia di segnalazioni al giorno e un numero praticamente illimitato di operatori attivi contemporaneamente.\nNel sistema OTRS sono integrate le funzionalit\u00e0 per creare, rielaborare e ricercare testi con le domande pi\u00f9 frequenti che vengono poste. I testi cos\u00ec realizzati possono essere inseriti automaticamente nelle risposte degli operatori alle segnalazioni.\nIl sistema \u00e8 dotato di una interfaccia web multilingue ed \u00e8 quindi indipendente dal sistema operativo utilizzato dall'utente: la sua consultazione avviene tramite un browser web. Questo approccio rende pi\u00f9 semplice l'uso del sistema da parte di terzi o degli stessi utenti che desiderino lavorare in gruppo o partecipare alla soluzione delle segnalazioni.\nOTRS \u00e8 in grado di realizzare un'architettura complessa di funzioni. Ad esempio, il sistema di gestione degli eventi SIRIOS dell'Ufficio federale per la sicurezza informatica tedesco \u00e8 basato su OTRS.\nStoria.\nIl progetto OTRS.org \u00e8 stato fondato nel 2001 da Martin Edenhofer e ad oggi conta oltre 49.000 installazioni su base mondiale.\nTecnologia.\nFin dalle origini OTRS \u00e8 stato implementato in linguaggio Perl. L'interfaccia web \u00e8 resa pi\u00f9 \"user-friendly\" dall'utilizzo di JavaScript (che pu\u00f2 essere disattivato per ragioni di sicurezza). Le varie funzionalit\u00e0 di OTRS sono state implementate come moduli applicativi di \"backend\" che possono essere riutilizzati. Risulta quindi facile sviluppare propri moduli per ampliare la funzionalit\u00e0 del sistema OTRS.\nL'interfaccia web utilizza un meccanismo di creazione dei modelli (\"template\") chiamato DTL (Dynamic Template Language) per rendere pi\u00f9 semplice la visualizzazione dei dati prodotti dal sistema.\nNelle prime versioni, OTRS lavorava soltanto su database MySQL. Successivamente \u00e8 stato aggiunto il supporto per PostgreSQL, Oracle, DB2 e Microsoft SQL Server. OTRS pu\u00f2 essere utilizzato su molte piattaforme UNIX o assimilate (per es. Linux, macOS, FreeBSD, etc.) e anche su MS Windows.\nLa scalabilit\u00e0 dei sistemi OTRS pu\u00f2 essere aumentata dall'utilizzo del modulo mod perl su server web Apache o dalla separazione tra database e web server, il che permette la gestione contemporanea di un gran numero di operatori e segnalazioni.\nNei sistemi UNIX e ambienti assimilati, OTRS \u00e8 ben integrato con i programmi di sistema quali l'agente di posta Postfix e il filtro per le e-mail procmail."}
{"id": "835866", "revid": "1782831", "url": "https://it.wikipedia.org/wiki?curid=835866", "title": "Unione Sportiva Lecce 1996-1997", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1996-1997.\nMaglie e sponsor.\nIl fornitore di materiale tecnico per la stagione 1996-1997 \u00e8 stato Asics, mentre lo sponsor di maglia Banca del Salento.\nLa rosa dell'Unione Sportiva Lecce nella stagione 1996-1997 (Serie B) era cos\u00ec composta:\nTrasferimenti durante la stagione 1996-1997.\nPartenze\nValerio Gazzani (Pavia)\nOrazio Russo (Catania)\nWalter Monaco (Sora)\nArrivi\nMark Edusei (Hapoel Petah-Tikva)"}
{"id": "835868", "revid": "131358", "url": "https://it.wikipedia.org/wiki?curid=835868", "title": "COPUOS", "text": ""}
{"id": "835869", "revid": "6923", "url": "https://it.wikipedia.org/wiki?curid=835869", "title": "Cornucopia (araldica)", "text": "In araldica la cornucopia simboleggia \"abbondanza\", \"agricoltura\", \"concordia\", \"felicit\u00e0\" e \"provvidenza\".\n\u00c8 detta anche \"corno dell'abbondanza\", significato letterale dal latino cornu (corno) e copia (abbondanza)."}
{"id": "835870", "revid": "161273", "url": "https://it.wikipedia.org/wiki?curid=835870", "title": "Corno dell'abbondanza", "text": ""}
{"id": "835872", "revid": "4506", "url": "https://it.wikipedia.org/wiki?curid=835872", "title": "Planaval", "text": ""}
{"id": "835877", "revid": "1318658", "url": "https://it.wikipedia.org/wiki?curid=835877", "title": "Ufficio delle Nazioni Unite per gli affari dello spazio extra-atmosferico", "text": " \nLufficio delle Nazioni Unite per gli affari dello spazio extra-atmosferico (UNOOSA, dall'inglese \"United Nations Office for Outer Space Affairs\") \u00e8 un ufficio delle Nazioni Unite creato con la risoluzione dell'Assemblea Generale 1348 (XIII) del 13 dicembre 1958.\nL'ufficio ha sede a Vienna. L'ufficio supervisiona i programmi spaziali dei vari paesi, tiene il registro degli oggetti spaziali lanciati nello spazio.\nL'ufficio provvede anche a finanziare i progetti delle nazioni che vogliono creare un programma spaziale in modo pacifico.\nL'attuale direttore \u00e8 Simonetta Di Pippo."}
{"id": "835882", "revid": "3831", "url": "https://it.wikipedia.org/wiki?curid=835882", "title": "UNOOSA", "text": ""}
{"id": "835889", "revid": "33689", "url": "https://it.wikipedia.org/wiki?curid=835889", "title": "Marcia Otacilia Severa", "text": "Biografia.\nFiglia di un certo Severiano e sposa, prima del 238, di Filippo l'Arabo, fu elevata al rango di augusta quando il marito fu eletto imperatore, nel 244; ricevette anche il titolo di \"mater castrorum\", \"madre degli accampamenti\", un titolo risalente alle donne della dinastia dei Severi. Filippo mise personaggi della sua famiglia nei posti di controllo dell'apparato statale dell'impero, e il fratello di Otacilia, Severino, fu nominato comandante delle truppe del Danubio.\nDiede a Filippo un figlio, Marco Giulio Severo Filippo, cesare e poi augusto, e una figlia chiamata Severina, forse quella Ulpia Severina che fu moglie dell'imperatore Aureliano. Durante il regno di Filippo, Otacilia fu onorata su monete e con statue: l'iconografia ufficiale la celebrava come madre del futuro augusto, in quanto Filippo sperava di instaurare una dinastia. La sorte di Otacilia non \u00e8 nota: la coniazione di monete in sua memoria si interrompe nel 248, inducendo a ritenere che sia morta in quell'anno; ad ogni modo, dopo la caduta di Filippo (249), la memoria della sua famiglia fu maledetta, e il nome di Otacilia cancellato da iscrizioni e papiri.\nSecondo fonti cristiane, Otacilia era in contatto con i cristiani, se non cristiana essa stessa. Eusebio di Cesarea afferma che scambi\u00f2 lettere con Origene. Va notato come siano state emesse monete a nome di Otacilia e dedicate a Giunone."}
{"id": "835890", "revid": "1543377", "url": "https://it.wikipedia.org/wiki?curid=835890", "title": "Alfred Grandidier", "text": ""}
{"id": "835893", "revid": "3082", "url": "https://it.wikipedia.org/wiki?curid=835893", "title": "Otacilia Severa", "text": ""}
{"id": "835894", "revid": "65435", "url": "https://it.wikipedia.org/wiki?curid=835894", "title": "Eric David Harris", "text": ""}
{"id": "835897", "revid": "65435", "url": "https://it.wikipedia.org/wiki?curid=835897", "title": "Dylan Bennett Klebold", "text": ""}
{"id": "835899", "revid": "65435", "url": "https://it.wikipedia.org/wiki?curid=835899", "title": "Eric Harris", "text": ""}
{"id": "835900", "revid": "12290", "url": "https://it.wikipedia.org/wiki?curid=835900", "title": "The Art Institute di Chicago", "text": ""}
{"id": "835901", "revid": "65435", "url": "https://it.wikipedia.org/wiki?curid=835901", "title": "Dylan Klebold", "text": ""}
{"id": "835903", "revid": "198277", "url": "https://it.wikipedia.org/wiki?curid=835903", "title": "Football Club Internazionale Milano 1997-1998", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1997-1998.\nStagione.\nAncora in cerca del primo successo della propria gestione, nell'estate 1997 il patron Massimo Moratti ingaggi\u00f2 Luigi Simoni per la panchina. Sul mercato furono acquistati Sartor e West per la retroguardia, con la mediana rimpolpata da Cauet; in avanti giunse l'ala Moriero, col reparto centrale rinforzato peraltro da Simeone, mentre la campagna-acquisti fu completata dall'astro nascente Ronaldo, ingaggiato dal per circa 50 miliardi di lire \u2014 all'epoca il trasferimento pi\u00f9 costoso della storia del calcio \u2014 e dal jolly offensivo Recoba.\nMalgrado la corposa rivoluzione, l'Inter ottenne un immediato riscontro in fatto di risultati aprendo la stagione con 8 vittorie consecutive: oltre a garantire il comando in campionato, il filotto assicur\u00f2 il passaggio del turno sia in Coppa Italia che in UEFA con le rispettive eliminazioni di e . All'affermazione nel \"retour match\" con gli elvetici contribu\u00ec una \u00abincredibile rovesciata\u00bb di Moriero rimasta nella storia interista, e proprio l'esterno emerse a sorpresa quale \u00abspalla\u00bb ideale per Ronaldo; l'ex romanista decise tra l'altro con una doppietta anche la sfida europea con l', mentre una tripletta del brasiliano regol\u00f2 il in coppa nazionale.\nIl percorso continentale tocc\u00f2 un'altra tappa con gli ottavi di finale, nei quali i nerazzurri \u2014 forti del consolidato primato in campionato \u2014 eliminarono lo : il 3-0 di San Siro vanific\u00f2 la vittoria colta dai transalpini sul loro campo. Terminato l'anno solare in vetta alla classifica, pur conoscendo a Udine il primo passo falso stagionale, la \"Beneamata\" legittim\u00f2 le proprie ambizioni tricolori imponendosi nel derby d'Italia del 4 gennaio 1998, resistendo per lunghi tratti all'offensiva della campione uscente e avendo infine la meglio, cinicamente, grazie a un guizzo di Djorkaeff. La stracittadina valevole per i quarti di Coppa Italia riserv\u00f2 invece una battuta d'arresto, con la netta \"manita\" del che estromise di fatto gli uomini di Simoni dal torneo: il 5-0 rossonero rappresent\u00f2 inoltre, fino a quel momento, la peggior disfatta di sempre nei derby meneghino.\nUna flessione sul fronte del campionato cost\u00f2 ai meneghini il simbolico titolo d'inverno, riconoscimento incamerato dai torinesi. A complicare il recupero soggiunsero poi una serie d'incertezze, in particolare negli impegni esterni. Rituffatasi sul versante continentale, l'Inter elimin\u00f2 lo nei quarti di finale riscattando la finale europea persa l'anno precedente: impostasi di misura contro i teutonici a San Siro, nel ritorno al Parkstadion la compagine lombarda sub\u00ec nel recupero la rete-beffa dei padroni di casa, ma gi\u00e0 in apertura dei tempi supplementari trov\u00f2 con West il decisivo gol-qualificazione. La squadra mostr\u00f2 quindi segni di ripresa anche in campo nazionale, riuscendo a riaprire la corsa-scudetto grazie a una striscia di 6 affermazioni consecutive che, con l'arrivo della primavera, permise di ridurre il ritardo dalla capolista Juventus a un solo punto. I nerazzurri si assicurarono frattanto, per il secondo anno di fila, la disputa dell'atto conclusivo di Coppa UEFA superando lo in semifinale: al 2-1 casalingo fece seguito una vittoria con identico esito, su un difficile terreno moscovita appesantito da pioggia e fango, firmata dalla doppietta di Ronaldo.\nIl dualismo con i bianconeri, divenuto decisivo ai fini del campionato, conobbe il proprio epilogo nello scontro diretto del 26 aprile 1998. A Torino i padroni di casa sbloccarono il punteggio a met\u00e0 del primo tempo con Del Piero, mentre nella ripresa un contatto verificatosi nell'area bianconera tra Ronaldo e Iuliano non venne ritenuto meritevole di sanzione dall'arbitro Ceccarini, scatenando le veementi proteste dei lombardi in campo e dalla panchina. Sul proseguimento dell'azione West ferm\u00f2 il contropiede avversario commettendo un fallo su Del Piero, circostanza stavolta punita con un calcio di rigore: della battuta s'incaric\u00f2 lo stesso fantasista juventino, con Pagliuca che respinse la conclusione. L'Inter termin\u00f2 la gara in inferiorit\u00e0 numerica per il rosso comminato a Z\u00e9 Elias, il quale colp\u00ec Deschamps con una gomitata; Ceccarini espulse inoltre Simoni per aver contestato, col gioco ancora in svolgimento, la mancata concessione della massima punizione ai milanesi. Sconfitti di misura, i nerazzurri precipitarono a 4 lunghezze dalla vetta: il risultato inaspr\u00ec una gi\u00e0 atavica acredine tra le tifoserie, sfociando financo in accese discussioni in Parlamento.\nLa formazione interista colse comunque soddisfazioni in campo europeo, aggiudicandosi la UEFA per la terza volta nella propria storia dopo i successi del 1991 e 1994: la finale di Parigi \u2014 disputata per la prima volta in gara secca \u2014 contro i connazionali della si risolse per 3-0 in favore della \"Beneamata\" con reti di Zamorano, Zanetti e Ronaldo. Archiviato il primo trofeo della nuova gestione, la squadra termin\u00f2 il campionato al secondo posto.\nMaglie e sponsor.\nLo sponsor tecnico per la stagione 1997-1998 fu per l'ultima volta Umbro, mentre lo sponsor ufficiale fu Pirelli.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 16 maggio 1998\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "835908", "revid": "1748167", "url": "https://it.wikipedia.org/wiki?curid=835908", "title": "Ghiacciaio del Calderone", "text": "Il ghiacciaio del Calderone \u00e8 l'unico ghiacciaio appenninico, situato in Abruzzo, nell'appennino abruzzese, all'interno del massiccio del Gran Sasso d'Italia, sul versante settentrionale del Corno Grande, posto in una conca esposta direttamente a nord, chiusa e relativamente ombreggiata da due linee di cresta, ad una quota compresa tra i 2.650 e i 2.850 metri s.l.m. circa, nel territorio del comune di Pietracamela (provincia di Teramo).\nStoria.\nIl ghiacciaio del Calderone si form\u00f2 durante le grandi glaciazioni del Quaternario, quando occupava tutto il vallone delle Cornacchie nel versante nord-est teramano di Pietracamela/Prati di Tivo, giungendo probabilmente fino al punto dove si trova attualmente il Rifugio S. Nicola (quota 1665\u00a0m).\nDopo l'ultimo periodo glaciale probabilmente \u00e8 scomparso, per poi riformarsi in forma minore intorno al XV secolo d.C. a causa dell'irrigidimento improvviso del clima. Durante la Piccola era glaciale, e in particolare fra il 1550 e il 1850, il ghiacciaio del Calderone raggiunse la sua massima espansione in epoca storica, occupando tutto il circo glaciale delimitato dalla grande morena frontale, in parte risalente al suddetto periodo.\nDescrizione.\nAmpiamente studiato da geologi e glaciologi di tutto il mondo in quanto rappresenta l'unico ghiacciaio appenninico rimasto dopo la fine dell'ultimo periodo glaciale (in altre localit\u00e0 appenniniche sono presenti infatti solamente placche di neve pluriennali, come quelle del \"Vallone delle Cornacchie\", del \"Gravone\" e del \"Fondo della Salsa\"), con la sua latitudine di 42\u00b028' nord, \u00e8 tradizionalmente considerato il ghiacciaio pi\u00f9 meridionale d'Europa, non considerando la catena dell'Elbrus (comunemente considerata come parte dell'Asia) e non venendo considerati come ghiacciai alcuni apparati recentemente discussi in letteratura. \nConformazione.\nAttualmente il ghiacciaio \u00e8 classificato come un \"glacieret\" o \"glacio nevato\", ovvero ghiaccio senza movimento gravitativo; il Calderone Inferiore \u00e8 collocato alla base del circo glaciale e si presenta completamente ricoperto di detriti (\"ghiaccio fossile\"), a differenza del Calderone Superiore localizzato nella parte alta del circo e libero da copertura detritica; le placche di ghiaccio residue agli inizi degli anni '90 avevano uno spessore massimo di circa 25 metri nella parte inferiore; da allora si registra una costante riduzione. \nLa superficie del ghiacciaio \u00e8 soggetta ad ampia variabilit\u00e0 stagionale e interannuale in funzione delle mutevoli condizioni meteo-climatiche. Tuttavia, la dinamica dell'apparato \u00e8 quella tipica di un ghiacciaio in via di estinzione, fatto questo denotato dalla scissione in due parti e dal ricoprimento del ghiaccio da parte di detriti i quali, temporaneamente, contribuiscono a conservare il ghiaccio residuo. \nRitiro dal 1850.\nA partire dalla met\u00e0 dell'Ottocento, dopo la fine della Piccola era glaciale e l'inizio dell'attuale fase di riscaldamento globale, inizi\u00f2 a ritirarsi, passando da un'area di 7,5 ettari nel 1916 a una di 4,5 ettari alla fine del secolo scorso. \nNel 1925 presentava ancora crepacci e piccoli seracchi, oggi del tutto assenti. Da misurazioni sistematiche, effettuate fra il 1929 e il 1960 da Dino Tonini per conto del Comitato Glaciologico Italiano, risult\u00f2 che il ghiacciaio ha perduto, in un quarto di secolo, quasi mezzo milione di metri cubi di volume (420.000\u00a0m\u00b3). Complessivamente tra il 1800 circa e il 2000 il ghiacciaio \u00e8 passato da pi\u00f9 di quattro milioni di metri cubi di ghiaccio a meno di 500.000 metri cubi. Il volume si \u00e8 quindi ridotto di circa il 90% e la superficie del 50%.\nTra il 2003 e il 2006 \u00e8 cresciuto di poco grazie all'aumento delle precipitazioni invernali negli Appennini. Nel 2007, complice uno scarso innevamento dovuto ad un inverno mite e con scarse precipitazioni, e un'estate molto calda per lo stazionamento dell'anticiclone africano, il ghiacciaio ha subito una fortissima riduzione.\nNel 2008, invece, complice un inverno pi\u00f9 umido ed un'estate che non ha fatto registrare grossi picchi di caldo, il ghiacciaio si \u00e8 presentato in una situazione migliore rispetto allo stesso periodo del 2007. Anche le annate 2009, 2010, 2013, 2014 sono state relativamente positive, mentre il 2015 e 2016 hanno visto nuove riduzioni.\nNel 2017 al pari del 2012 e del 2007, a causa di simili condizioni meteo-climatiche, il ghiacciaio ha subito una nuova fortissima riduzione nella sua parte esterna visibile raggiungendo probabilmente il suo minimo storico da inizio rilevamento. \nLago Sofia.\nPosto a 2678 metri s.l.m. vi era, un tempo, un lago proglaciale, il \"Lago Sofia\", che ha iniziato a ridursi a partire dagli anni settanta durante la costruzione del traforo del Gran Sasso fino alla sua completa estinzione alla fine degli anni ottanta. \nCon un diametro variabile tra gli 8 metri e i 60 metri e una profondit\u00e0 di circa 3 metri, era alimentato dall'acqua di fusione del ghiacciaio, che vi confluiva attraverso due o pi\u00f9 ruscelli; l'acqua poi si incanalava in un inghiottitoio che in alcune estati rimaneva ostruito dal ghiaccio formando appunto il lago. Negli ultimi anni si \u00e8 verificato un nuovo riempimento nella conca dove c'era il laghetto dell'acqua di fusione dei ghiacci, presente soprattutto in primavera.\nAccessibilit\u00e0.\nIl Ghiacciaio \u00e8 raggiungibile tramite i percorsi di avvicinamento e salita sul Corno Grande attraverso le vie normali al Gran Sasso, ovvero sia dal versante teramano di Prati di Tivo attraverso il Vallone delle Cornacchie e il Rifugio Franchetti, sia dal versante aquilano di Campo Imperatore, raggiungendo in entrambi i casi la Sella dei due Corni posta alla base della conca del ghiacciaio."}
{"id": "835912", "revid": "22414", "url": "https://it.wikipedia.org/wiki?curid=835912", "title": "Gli ubriachi", "text": ""}
{"id": "835913", "revid": "33689", "url": "https://it.wikipedia.org/wiki?curid=835913", "title": "Classe Vanguard", "text": ""}
{"id": "835918", "revid": "1442080", "url": "https://it.wikipedia.org/wiki?curid=835918", "title": "Classe Vanguard (nave supporto)", "text": "La classe Vanguard era formata da 3 navi, tutte ex petroliere di flotta della classe Mission Buenaventura riconvertite, con compiti di ricerca scientifica e supporto ai programmi missilistici.\nDi queste una, la USNS \"Mercury\" (T\u2011AGM\u201121), gi\u00e0 USNS \"Mission San Juan\" (AO-126), \u00e8 stato ben presto tolta dal servizio, un'altra, la capoclasse USNS \"Vanguard\" (T-AGM-19), gi\u00e0 USNS \"Mission San Fernando\" (AO-122), \u00e8 stata trasformata in un'unit\u00e0 sperimentale per la guida di missili imbarcati, e l'ultima nave, la USNS \"Redstone\" (T\u2011AGM\u201120), gi\u00e0 USNS \"Mission De Pala\" (AO-114), alla met\u00e0 degli anni ottanta svolgeva ancora ruoli simili a quelli originali, ma spostati su programmi militari piuttosto che scientifici. Essa collabor\u00f2 a suo tempo al programma Apollo della NASA, ma poi \u00e8 stata \"girata\" al centro missilistico e spaziale dell'USAF di base a Patrick, Florida.\nLa \"Redstone\" \u00e8 derivata da una petroliera civile, di cui mantiene l'apparato motore ad un asse, e le sovrastrutture poppiere, ma \u00e8 stato aggiunto un ulteriore blocco anche a prua, dove \u00e8 stata costruita anche la nuova plancia comando, mentre nel mezzo vi \u00e8 una selva di antenne e di enormi radome. Circa 450 tonnellate di apparecchiature sono state sistemate a bordo, comprendenti tra l'altro 2 radar d'inseguimento, 2 antenne satellitari paraboliche (tutte protette da radome plastici a forma sferica) altre piccole antenne, apparati radio HF e palloni atmosferici per alte quote, con relativo hangar poppiero."}
{"id": "835919", "revid": "648716", "url": "https://it.wikipedia.org/wiki?curid=835919", "title": "HMS Vanguard (S28)", "text": "L'HMS \"Vanguard\" \u00e8 un sottomarino della Royal Navy, che ha come porto di riferimento la base della Marina Reale \"HMNB Clyde\", in Scozia. Costruito fra il 1986 e il 1993, ebbe come primo Capitano il Capitano di Vascello \"David Russell\". Nel febbraio 2002 il sottomarino incominci\u00f2 una sessione di ammodernamento che dur\u00f2 due anni. L'aggiornamento venne completato nel giugno 2004 e nell'ottobre 2005 torn\u00f2 per effettuare delle prove al sistema missilistico Trident, sparando con i missili disarmati (\"Demonstration and Shakedown Operations\").\nIncidenti.\nLa notte del 3 o 4 febbraio 2009, mentre era impegnato in un pattugliamento di deterrenza, il battello \u00e8 entrato in collisione a bassa velocit\u00e0 con il sottomarino lanciamissili francese Le Triomphant, riportando danni allo scafo che lo hanno costretto a rientrare al traino alla base."}
{"id": "835925", "revid": "1543377", "url": "https://it.wikipedia.org/wiki?curid=835925", "title": "La tragica storia del Dottor Faust", "text": "La tragica storia del Dottor Faust (\"The Tragical History of Life and Death of Doctor Faustus\") \u00e8 un'opera teatrale scritta da Christopher Marlowe, secondo alcuni critici prima del 1590.\nIl dramma narra la storia di Faustus, uno studioso cos\u00ec avido di conoscenza da non accontentarsi del sapere accademico, della medicina e della teologia, avventuratosi nel campo della magia nera. Siccome la ricerca autonoma e libera della verit\u00e0 (la filosofia o la scienza) era stata da sempre in contraddizione con la teologia dogmatica, dopo aver compiuto un'invocazione nel suo studio, gli appare il diavolo Mefistofele con il quale stipula un patto: Faustus avr\u00e0 la conoscenza ed i servizi del servo di Lucifero per ventiquattro anni, dopo i quali Lucifero avr\u00e0 la sua anima.\nEgli riesce solo a compiere piccoli atti di bassa levatura. Dapprima fa apparire a s\u00e9 i sette vizi capitali, poi si prende gioco della corte di Roma. Durante tutta l'opera, Faustus viene continuamente consigliato da due angeli, uno buono e uno malvagio, simboleggianti i due lati della natura umana. E sebbene l'angelo buono riesca pi\u00f9 volte ad insinuare in Faustus il dubbio sulla sua scelta per salvargli l'anima, le minacce di Mefistofele e le apparizioni di Lucifero lo fanno presto desistere dal proposito di rompere il patto, fino alla morte, quando la sua anima viene dannata.\nLa prima pubblicazione dell'opera risale al 1604, undici anni dopo la morte di Marlowe e pi\u00f9 di dodici anni dalla prima rappresentazione teatrale. Prendendo spunto dal mito del saltellante D.C. Dottor Faust, l'opera ha influenzato alcuni dei maggiori drammaturghi del tempo come Ben Jonson e William Shakespeare e nei secoli successivi molte altre opere tra cui il Faust di Wolfgang von Goethe.\nTrama.\nNel prologo il coro annuncia quale tipo di opera sia il Dottor Faustus. Non tratta della guerra o dell'Amore cortese, ma di Faustus, nato da genitori di umili origini, il che pu\u00f2 essere considerato come un allontanamento dalla tradizione medievale. Faustus appartiene a una classe inferiore rispetto a re e santi, tuttavia la sua storia vale la pena di essere raccontata. Faustus usa la sua saggezza e le sue abilit\u00e0 soprattutto nell'ambito accademico, in cui eccelle in modo cos\u00ec formidabile che gli viene assegnato un dottorato. La parte iniziale fornisce il primo indizio sulla causa della caduta di Faustus. La storia di Faustus \u00e8 paragonata a quella di Icaro che vol\u00f2 troppo vicino al sole e mor\u00ec cadendo quando il calore sciolse le sue ali di cera. Questo \u00e8 allo stesso tempo un'allusione sulla fine di Faustus e un tentativo di concentrare l'attenzione del lettore sull'idea della tracotanza (\"hybris\"), rappresentata nella storia di Icaro.\nFaustus afferma di aver raggiunto il limite di ogni disciplina da lui studiata. Apprezza la logica in quanto strumento per dibattere; considera la medicina uno strumento svalutato se non permette il ritorno in vita dei morti e l'immortalit\u00e0; la legge giusta e trascendente; la teologia inutile perch\u00e9 tutti gli uomini commettono peccato e avere peccati punibili con la morte complica la logica della teologia. Egli respinge ci\u00f2 dicendo: \"Come la chiami questa dottrina? Qu\u00e9 ser\u00e1, ser\u00e1\" (\"Ci\u00f2 che sar\u00e0, sar\u00e0\"). Egli chiama il suo servo Wagner per condurre da lui Valdo e Cornelio, due famosi stregoni. L'angelo buono e l'angelo cattivo gli esprimono il loro parere sul suo interesse nei confronti di Satana. Nonostante Faustus sia momentaneamente dissuaso e si chieda \"Quanto sono sazio di questa vanit\u00e0?\", \u00e8 apparentemente convinto dalle possibilit\u00e0 che la magia gli offre. Valdo dichiara che se Faustus si dedica alla magia deve far voto di non studiare nient'altro e afferma che grandi cose sono infatti possibili a chi possiede la statura di Faustus.\nL'assenza di Faustus viene notata da due studiosi meno istruiti di lui. Loro richiedono a Wagner di rivelare il luogo in cui Faustus si trova, una richiesta che il servo nega altezzosamente. I due dotti sono preoccupati per la caduta profonda di Faustus nell'arte della magia e informano il re. Faustus convoca un demonio alla presenza di Lucifero e altri dem\u00f2ni nonostante egli sia inconsapevole di ci\u00f2. Dopo aver creato un cerchio magico e avere pronunciato un incantesimo con cui revoca il suo battesimo, un diavolo chiamato Mefistofele gli appare davanti. Faustus non riesce a sopportare l'aspetto ripugnante del diavolo e gli ordina di cambiare le sue sembianze. Vedendo l'obbedienza del diavolo nel cambiare forma, si inorgoglisce della propria abilit\u00e0. Prova a legare il diavolo al suo servizio, ma non ci riesce perch\u00e9 Mefistofele serve gi\u00e0 Lucifero, il principe dei diavoli. Inoltre Mefistofele rivela che non era il potere di Faustus ad averlo evocato ma piuttosto il fatto che se qualcuno abiura le scritture, il diavolo arriva a rivendicarne l'anima. Mefistofele introduce la storia di Lucifero e degli altri diavoli, dicendo che l'inferno non ha confini ed \u00e8 pi\u00f9 uno stato della mente che un luogo fisico. Le ricerche di Faustus sulla natura dell'inferno portano Mefistofele a dire: \"Oh Faustus, lascia perdere queste frivole richieste che portano terrore alla mia anima debole\".\nUtilizzando Mefistofele come intermediario, Faustus stipula un patto con Lucifero: gli sono concessi ventiquattro anni di vita sulla Terra, durante i quali avr\u00e0 Mefistofele come suo servo personale, alle seguenti condizioni:\nTrascorso questo periodo consegner\u00e0 la sua anima a Lucifero come contropartita e passer\u00e0 l'eternit\u00e0 all'inferno, come un dannato. Questo patto deve essere siglato con il sangue stesso di Faustus. Dopo essersi ferito un braccio, il taglio cicatrizza miracolosamente e poi su di esso appaiono le parole latine \"Homo, fuge!\" (fuggi, uomo!). Nonostante la natura drammatica di questo intervento divino, Faustus ignora l'iscrizione dicendo di essere gi\u00e0 dannato dalle azioni finora compiute e perci\u00f2 rimasto senza posto nel quale fuggire. Mefistofele utilizza carboni ardenti per riaprire la ferita e cos\u00ec Faustus pu\u00f2 giurare con il proprio sangue.\nFaustus incomincia domandando a Mefistofele alcune questioni scientifiche. Tuttavia il diavolo appare piuttosto evasivo e termina con una citazione latina, \"Per inoequalem motum respectu totius\" (\"attraverso un movimento diseguale con rispetto per il tutto\"). Questa affermazione non ha il minimo fondamento scientifico e suggerisce l'impressione che Mefistofele sia inaffidabile.\nDue angeli, uno buono e uno malvagio, si manifestano a Faustus: quello buono gli raccomanda di pentirsi e di venire meno al patto. Questo \u00e8 l'errore pi\u00f9 grande che Faustus commette all'interno di tutta l'opera: \u00e8 cieco di fronte alla possibilit\u00e0 di redenzione. Nonostante Mefistofele inizialmente lo esorti a \"non fare domande futili\", Faustus \u00e8 tormentato dal pensiero della dannazione eterna. Lucifero manda a Faustus la personificazione dei vizi capitali, ma Faustus non riconosce l'avvertimento e lo ignora. Da qui alla fine della rappresentazione Faustus non fa nulla di utile, nonostante il suo intento iniziale fosse quello di essere in grado di compiere qualsiasi cosa. Faustus si mostra agli studiosi e li avverte di essere dannato e di essere prossimo alla morte, spiega il motivo della sua dannazione e alla fine sembra pentirsi dei suoi peccati. Mefistofele giunge a riscuotere la sua anima e porta Faustus all'inferno con lui.\nIl testo lascia il confronto finale fra Mefistofele e Faustus fuori dalla scena e il destino di quest'ultimo \u00e8 dato per scontato. La scena seguente incomincia con il ritrovamento, da parte di amici, dei vestiti di Faustus sparsi sul palco e da ci\u00f2 il lettore pu\u00f2 concludere che Faustus \u00e8 stato dannato. Tuttavia i suoi amici decidono di indire una festa in sua memoria, quasi una cerimonia religiosa che allude alla salvezza. La scoperta degli abiti \u00e8 una scena presente solo nell'edizione postuma della tragedia chiamata 'testo B', mentre nella versione precedente del dramma i diavoli conducevano Faustus fuori dal palco.\nPrima di morire fa apparire a s\u00e9 la mitica Elena di Troia, con cui si stringe in un appassionato abbraccio in uno dei momenti pi\u00f9 appassionati e poetici del dramma. L'abbraccio \u00e8 sacrilego, dato che Elena viene evocata dal diavolo ed \u00e8 lei stessa un demonio per cui l'amplesso conferisce a Faustus natura demoniaca, nonch\u00e9 mistico. Infatti Elena rappresenta la sapienza con cui il filosofo si congiunge tradizionalmente in un abbraccio erotico. Nell'ultima ora della sua vita Faustus d\u00e0 vita ad un famosissimo soliloquio, con cui l'opera raggiunge un altissimo livello di poesia.\nOrigini.\nFonti.\n\"Dottor Faustus\" \u00e8 basato su un antico racconto ed \u00e8 ritenuto la prima rappresentazione teatrale della leggenda del Dottor Faust.\nAlcuni studiosi credono che Marlowe abbia sviluppato la storia partendo da una traduzione popolare del 1592, comunemente chiamata \"The English Faustus book\" (\"Il libro inglese di Faustus\"). Si pensa che esista una precedente edizione tedesca del 1587 (disponibile in italiano Johan Spies, \"Storia del dottor Faust, ben noto mago e negromante\", Garzanti. Milano 2006) che potrebbe a sua volta essere stata influenzata da precedenti trattati latini, anch'essi andati persi, come quelli che potrebbero aver ispirato il trattato di Jacob Bidermann sulla dannazione del Dottore di Parigi Cenodoxus (1602). Alcuni divinatori o necromanti degli ultimi anni del quindicesimo secolo adottarono il nome d'arte \"Faustus\" come riferimento agli omonimi latini di \"favorito\" e \"di buon auspicio\"; fu famoso Georgius Faustus Helmstetensis, che si faceva chiamare astrologo e chiromante, che fu espulso dalla citt\u00e0 di Ingolstadt a causa di ci\u00f2. Critici successivi hanno identificato questo esempio come emblema del leggendario Faustus. Qualunque sia l'ispirazione, lo sviluppo dell'opera di Marlowe \u00e8 molto fedele al \"Faustus book\" (\"libro di Faustus\") soprattutto nel modo in cui si mescolano commedia e tragedia.\nTuttavia Marlowe introdusse alcuni cambiamenti al fine di rendere l'opera pi\u00f9 originale. In particolare tre elementi sulla sua opera teatrale:\nInoltre egli enfatizz\u00f2 le sue aspirazioni intellettuali ed il suo desiderio di sapere e minimizz\u00f2 i vizi nel personaggio di Faustus al fine di conferire un'aura rinascimentale alla storia.\nComposizione e stampa.\nEsistono due versioni della tragedia:\nLa versione del 1616 tralascia 36 versi aggiungendone per\u00f2 676, risultando circa un terzo pi\u00f9 lunga di quella precedente. Nei versi comuni ad entrambe vi sono modifiche sintattiche come \"Never too late, if Faustus can repent\" (\"mai troppo tardi, se Faustus potr\u00e0 pentirsi\") che diventa \"Never too late, if Faustus will repent\" (\"mai troppo tardi, se Faustus vorr\u00e0 pentirsi\"), in modo da mostrare una prospettiva ben diversa alla speranza e al pentimento di Faustus.\nUn cambiamento rilevante tra i due testi A e B riguarda il nome del diavolo convocato da Faustus: il testo A afferma che il suo nome sia generalmente \"Mephastophilis\", mentre la versione del testo B afferma comunemente \"Mephostophilis\"; esso \u00e8 in ogni caso riferito a \"Mephistopheles\" nel Faustbuch, la fonte dell'idea che apparve in traduzione inglese intorno al 1588.\nIl rapporto tra i testi \u00e8 incerto e molte edizioni moderne li stampano entrambi. Come tutti i drammaturghi elisabettiani, Marlowe non ebbe nulla a che fare con la pubblicazione e n\u00e9 ebbe alcun controllo sulla messa in scena dell'opera; fu quindi possibile che certe scene venissero accorciate o tralasciate del tutto o che nuove scene venissero aggiunte; di conseguenza le pubblicazioni finali potrebbero essere versioni modificate rispetto al copione originale. \nLa versione del 1604 \u00e8 ritenuta dalla maggior parte degli studiosi la pi\u00f9 fedele all'opera originariamente rappresentata durante la vita di Marlowe, mentre la versione del 1616 \u00e8 ritenuta un adattamento postumo da parte di terzi. Alcuni sono in disaccordo con questa opinione, ritenendo la versione del 1604 una riduzione e quella del 1616 originale e completa.\nIn passato si suppose che le scene comiche fossero state aggiunte da parte di altri scrittori. Comunque la maggioranza degli studiosi d'oggi considera gli intermezzi comici parte integrante dell'opera, dato che il loro tono indica il cambiamento nelle ambizioni di Faustus, suggerendo che fu lo stesso Marlowe a sovrintendere alla composizione. Il clown \u00e8 visto come elemento stereotipato, iniziatore del sollievo comico. \nCommento.\nTemi e motivi.\nUn importante tema in \"Doctor Faustus\" \u00e8 il peccato. In tutta l'opera teatrale Faustus viene continuamente a fare scelte sbagliate quando si tratta di stile di vita. Il suo primo peccato \u00e8 l'avidit\u00e0. Faustus ha iniziato la sua caduta spirituale facendo un patto con il diavolo, per avidit\u00e0 intellettuale. Faustus, studioso tedesco ben noto per le sue realizzazioni, cresce sofferente delle limitazioni sulla conoscenza umana, che lo porta a interessarsi di magia per saziare la sua brama avida. Allora convoca Mefistofele, un demonio, ordinandogli di andare da Lucifero per saziare la sua voglia: ci\u00f2 richiama, oltre all'avidit\u00e0, il peccato forse pi\u00f9 grande di tutti, la superbia, che porta a non riconoscere alcun limite e a compiere atti sconsiderati, come convocare un demonio illudendosi di poterlo trattare come un servo. Mefistofele, per accontentare Faustus in cambio dell'anima a Lucifero, offre al dottore ventiquattro anni di servit\u00f9: cos\u00ec, all'altare dell'orgoglio e della brama, Faustus sacrifica la sua libert\u00e0 eterna, per una libert\u00e0 temporanea e illusoria. Intanto Mefistofele, in cambio, dovr\u00e0 servire Faustus per ventiquattro anni, fino alla resa dei conti.\nAlla notizia dell'accettazione di Lucifero, Faustus inizia il primo anno della sua nuova vita dando sfogo alla sua natura peccaminosa perch\u00e9, come prima reazione, in lui nasce un senso di immensa liberazione dagli umani limiti, una percezione di s\u00e9 stoltamente indifferente alle conseguenze per la sua anima, come fosse onnipotente. In realt\u00e0 Faustus riuscir\u00e0 a compiere solo imprese da poco e non quelle grandiose che s'immaginava. Entra in una spirale senza via d'uscita non tanto perch\u00e9 soddisfa le sue voglie materiali e carnali, quanto perch\u00e9, ancora di pi\u00f9, alimenta la propria vanagloria: con l'inganno ottiene la lode altrui. Si compiace che gli altri lo guardino come un \"eroe\", anche se sa perfettamente di non esserlo. E ci\u00f2 aumenta ancora di pi\u00f9 la sua superbia, nonostante il rimorso sia sempre dietro l'angolo. In fondo, Faustus si rende conto del suo errore nel credere che il potere della conoscenza gli porter\u00e0 la felicit\u00e0, ma ormai non vuole pi\u00f9 tornare indietro, anche se la possibilit\u00e0 di salvarsi l'anima esiste ancora, fino all'ultimo: lo manifesta l'angelo buono che cerca, inutilmente, di consigliarlo.\nAlla fine dei suoi ventiquattro anni, Faustus \u00e8 pieno di paura ed \u00e8 incredibilmente pieno di rimorsi per le sue passate azioni, ma \u00e8 troppo tardi: il suo rimorso non \u00e8 vero pentimento. Se si pentisse si salverebbe, ma la semplice paura del giusto castigo porta in lui solo angoscioso rammarico per essere stato, lui e non altri, la causa della propria rovina.\nIn termini di contesto storico, uno dei maggiori temi riguarda la conoscenza e la ricerca della stessa. Mentre i pensatori illuministi dimostrarono fino a che punto la scienza e la speculazione razionale potessero implementare la conoscenza umana del cosmo e altri importanti quesiti dell'epoca, Marlowe presenta l'idea di Hybris che fondamentalmente si rif\u00e0 alla ricerca della conoscenza in et\u00e0 religiosa. Marlowe presta attenzione alle sensazioni sperimentate da lui stesso e dagli altri pensatori del tempo: la natura insoddisfacente delle risposte trovate come parte di questa ricerca e l'impossibilit\u00e0 di conoscere tutto in una vita cos\u00ec breve come quella dell'uomo.\nSatanismo e morte sono temi altrettanto importanti. Marlowe ambienta la storia a Wittenburg in Germania, con Faustus che vende la sua anima al demonio e gli dichiarando la sua servit\u00f9 (\"I am a servant to great Lucipher and may not follow thee without his leave. No more than he commands we must perform\", p.\u00a013, verso 39-41). Marlowe mostra per tutta l'opera che il voto di Faustus di essere servo di Satana condiziona negativamente la sua vita e che se solo avesse saputo a cosa sarebbe andato incontro, non avrebbe mai fatto un patto con il diavolo.\nLa magia \u00e8 un'altra tematica prevalente. La caduta di Faustus ha inizio con il suo amore per la conoscenza, che lo conduce al bisogno di utilizzare la magia. Egli ama il fatto che la gente lo elogi come un genio, il che lo induce a sentire il bisogno di ottenere \"poteri speciali\". A Faustus piace imbrogliare le persone usando i suoi poteri e si spinge ad usarli perfino su un drago. Evoca dem\u00f2ni con la magia e pure Elena di Troia per essere confortato durante le sue ultime ore. L'uso della magia, l'acquisizione di poteri diabolici, \u00e8 dimostrazione della \"demonizzazione\" di Faustus. Egli non vuole pi\u00f9 essere un semplice mortale, ma chiede di diventare potente come il diavolo stesso.\nUna delle tematiche pi\u00f9 evidenti \u00e8 la battaglia tra bene e male. All'inizio dell'opera, Faustus trova se stesso conteso tra bene e male, comprendendo la distinzione e le conseguenze della scelta, ma \u00e8 sopraffatto dal suo desiderio di piaceri terreni. Il suo desiderio edonistico \u00e8 personificato attraverso i sette peccati capitali, che gli parlano tentandolo. Nicholas Kiessling spiega come i peccati di Faustus lo portino alla sua stessa dannazione, dicendo: \"L'indulgenza di Faustus a proposito delle distrazioni sensuali, una volta vincolato a Satana attraverso il patto, \u00e8 per lui stesso godere di un contentino di sensualit\u00e0 per scacciare le sue paure a proposito dell'imminente dannazione.\"\nUn altro esempio della lotta di Faustus tra bene e male \u00e8 mostrato attraverso gli angeli, buono e malvagio, che tentano di influenzare le sue decisioni e i suoi comportamenti. Al riguardo Kiessling dice: \"Nonostante Faustus non si curi della possibilit\u00e0 di redimersi, Marlowe lascia capire evidentemente come questa esista ancora\". Nonostante Faustus riconosca le conseguenze della scelta di seguire lo spirito demoniaco anzich\u00e9 lo spirito buono, non pu\u00f2 resistere al diavolo e ai piaceri terreni che gli offre. Doctor Faustus ha sollevato parecchie controversie per quanto riguarda il suo riferimento al mondo demoniaco. Prima di Marlowe, pochi scrittori si cimentarono in questo tipo di tematiche. Dopo la sua tragedia, altri autori sperimentarono temi quali il mondo spirituale e la fragilit\u00e0 morale dell'uomo.\nI personaggi principali.\nIl Dottor Faustus\nIl Dottor Faustus \u00e8 il protagonista dell'opera teatrale, uomo geniale ma tanto ambizioso da ricorrere alla negromanzia per raggiungere i propri obiettivi: onore e potere. Durante la terza scena del primo atto riesce ad evocare Mefistofele, servo di Lucifero, e gli offre la propria anima a una condizione: il demonio dovr\u00e0 soddisfare ogni suo capriccio e rispondere a ogni sua domanda per ventiquattro anni.\nMefistofele \u00e8 un demonio che Faustus evoca la prima volta che fa uso dei suoi poteri magici. Inizialmente il lettore prova solidariet\u00e0 verso il demonio quando esso tenta di dissuadere Faustus dal donare la sua anima a Lucifero. Mefistofele descrive a Faustus l'inferno e i continui orrori ivi perpetrati. Vuole che Faustus sia consapevole di ci\u00f2 che lo aspetta prima di continuare con il suo progetto.\nSfortunatamente, il tentativo fallisce in quanto Faustus reputa che i poteri soprannaturali valgano molto pi\u00f9 di un'eternit\u00e0 all'inferno. Alcuni studiosi sostengono che Mefistofele rappresenti il dolore della separazione da Dio. Mefistofele sta infatti prefigurando il dolore che Faustus dovr\u00e0 sopportare se proseguir\u00e0 nel suo intento. Sotto questo aspetto Faustus pu\u00f2, di nuovo, essere associato a Icaro, la cui insaziabile ambizione fu fonte di sofferenze e causa del suo destino. \nWagner\nStruttura.\nLa tragedia \u00e8 scritta in blank verse e in prosa, in tredici scene (1604) o in venti scene (1616).\nIl verso sciolto \u00e8 in prevalenza riservato alle scene principali, mentre la prosa \u00e8 usata nelle scene comiche. I testi moderni dividono l'opera in cinque atti; l'atto 5 \u00e8 il pi\u00f9 corto. Come in molte altre opere elisabettiane, c'\u00e8 un coro che non interagisce con gli altri personaggi, ma piuttosto fornisce l'introduzione e la conclusione al dramma e presenta i fatti, che si svolgono all'inizio di alcuni atti.\nInsieme ai fatti storici, allo stile della lingua e alla sua incidenza sul dramma nel suo complesso, gli studiosi hanno criticato e analizzato la struttura del Dottor Faustus. Leonard H. Frey ha scritto un documento intitolato \"All'inizio e alla fine del Dr. Faustus\", che si concentra soprattutto sui soliloqui introduttivi e conclusivi dell'autore. Sottolinea l'importanza dei soliloqui nella rappresentazione, affermando che \"il soliloquio, forse pi\u00f9 di ogni altra tecnica teatrale, coinvolgeva il pubblico a partecipare con l'immaginazione agli eventi sul palcoscenico\". Sostenendo il Dottor Faustus, questi soliloqui all'inizio e alla fine della tragedia, l'attenzione \u00e8 concentrata sui suoi pensieri e sentimenti pi\u00f9 profondi circa la resa al diavolo. I soliloqui sviluppano concetti paralleli. Nel soliloquio introduttivo Faustus inizia a riflettere sul destino della sua vita e su come vuole che sia la sua carriera. Egli conclude il suo soliloquio con la soluzione e decisione di donare la sua anima al diavolo. In modo simile nel soliloquio conclusivo, Faustus inizia a riflettere e alla fine viene a patti con il destino che ha creato per s\u00e9 stesso. Frey inoltre spiega:\nCalvinismo e Anti-Calvinismo.\nLe ricadute teologiche del \"Doctor Faustus\" sono state il soggetto di un acceso dibattito durante l'ultimo secolo. Il dubbio se la tragedia supporta o avversa il Calvinismo, avente alla base la predestinazione, \u00e8 tra i punti pi\u00f9 intricati della contesa, cosa che influenz\u00f2 notevolmente le letture e gli scritti di molti studiosi inglesi nella seconda met\u00e0 del sedicesimo secolo. D'accordo con Giovanni Calvino, predestinazione significa che Dio, il quale agisce soltanto per volont\u00e0 propria, elegga alcune persone da salvare ed altre da dannare, in modo tale che l'individuo non abbia alcun controllo sul proprio destino. Questa dottrina fu causa di molte controversie perch\u00e9 era vista, da coloro chiamati anti-Calvinisti, come forte limitazione alla libert\u00e0 umana circa il destino e la salvezza e come espressione di un dilemma sulla teodicea. \nQuando \"Doctor Faustus\" fu rappresentato per la prima volta, questa dottrina si stava diffondendo in Inghilterra e, sotto la spinta dei Puritani a Cambridge e Oxford, venne considerata la posizione ortodossa della Chiesa Anglicana. Tuttavia rest\u00f2 causa di vigorosi e, per quel tempo, accesi scontri fra studiosi Calvinisti, come William Whitaker e William Perkins, e anti-Calvinisti, come William Barrett e Peter Baro. La disputa fra questi intellettuali di Cambridge raggiunse quasi il suo apice mentre Marlowe era studente proprio l\u00ec negli anni '80 del sedicesimo secolo e probabilmente ne \u00e8 stato profondamente influenzato, come egli fece a sua volta con molti dei suoi studenti. Riguardo al destino di Faustus, il Calvinismo conclude che la sua dannazione fu inevitabile. La sua avversione verso la possibilit\u00e0 di redenzione e la conseguente impossibilit\u00e0 di salvezza dettata dalla sua scarsa fede verso la grazia divina sono prese da essi come prova del fatto che egli non faccia parte degli eletti dalla provvidenza, ma che anzi sia, fin dall'inizio, destinato alla dannazione. Nei suoi \"Punti chiave della religione cristiana\", Theodore Beza, il successore di Giovanni Calvino, descrive la categoria dei peccatori tra i quali Faustus \u00e8 maggiormente probabile che sia stato ideato:\n\"In conclusione: i pi\u00f9 infelici di tutti salgono ancora pi\u00f9 in alto cos\u00ec che la loro caduta sia ancora pi\u00f9 dolorosa; essi vengono elevati da un qualche dono della grazia, in modo da poter assaggiare in piccola parte i doni celesti: cosicch\u00e9 per un poco sembrano averne ricevuto il seme. Ma questo \u00e8 sicuro, che lo spirito di elezione che abbiamo detto essere solo di coloro che non vengono mai esclusi ma sono scritti nel segreto del popolo di Dio non si comunica mai a loro perch\u00e9 se essi fossero tra gli eletti rimarrebbero sempre a farne parte. Tutti costoro perci\u00f2 (perch\u00e9 necessariamente e tuttavia di loro volont\u00e0, come chi \u00e8 soggetto alla schiavit\u00f9 del peccato, ritornano alla loro feccia e decadono dalla fede) vengono estirpati alla radice per essere gettati nel fuoco.\"\nPer i calvinisti Faustus rappresenta la peggior specie di peccatore, avendo ricevuto il dono del paradiso, ma nello stesso tempo rifiutandolo. La sua dannazione \u00e8 giustificata e meritata perch\u00e9 egli non \u00e8 mai realmente annoverato fra gli eletti. Secondo questo punto di vista la tragedia dimostra \"il concetto di casualit\u00e0 tripartita\" di Calvino, secondo cui la dannazione di Faustus \u00e8 direttamente voluta da Dio, poi da Satana e, alla fine, da s\u00e9 stesso. Come spiega Calvino stesso nel suo \"Corso di religione cristiana\": \"Noi osserviamo dunque che non sia da considerarsi assurdo che un'azione del singolo venga attribuita a Dio, a Satana e all'uomo: vi \u00e8 tuttavia una diversit\u00e0 negli intenti e nelle vie attraverso cui essa viene fatta poich\u00e9 \u00e8 noto che la giustizia di Dio non possa commettere errore e, di contro, che Satana e l'uomo siano malvagi di base, e che si debbano guardare dalla propria natura.\" \nLa visione anti-Calvinista, tuttavia, trova ci\u00f2 deplorevole e preferisce interpretare \"Dottor Faustus\" come critico verso queste dottrine. Uno dei pi\u00f9 grandi critici del Calvinismo fu, al tempo di Marlowe, Peter Baro, che sostenne che questi insegnamenti incoraggino la disperazione tra i credenti, piuttosto che il pentimento tra i peccatori. Infatti egli sostenne che il Calvinismo cre\u00f2 un dubbio teologico: \"E poi che cosa dovremmo dire? Che questa questione, cos\u00ec tanto discussa tra i filosofi, gli uomini pi\u00f9 saggi, ma ancora senza soluzione, non pu\u00f2 essere discussa e risolta nemmeno dalle divinit\u00e0, e dagli uomini dotati di saggezza degna del paradiso? E che Dio abbia, in questo caso, abbia fatto una croce sopra gli uomini istruiti, di cui si possano continuamente tormentare invano? Non lo posso pesare.\"\nBaro si rende conto del fatto che la minaccia di disperazione che fronteggiava la chiesa protestante non avrebbe trovato un compromesso su come capire i fondamenti. Per lui i calvinisti stavano complicando eccessivamente la questione di fede e pentimento, causando quindi una grande confusione, ma non necessaria fra credenti non decisi. Faustus stesso confessa un sentimento simile riguardo alla predestinazione:\nAl giorno d'oggi, tuttavia, il fondamento teologico di Marlowe e del \"Dottor Faustus\" rimane troppo ambiguo per qualsiasi tipo di interpretazione certa. \nRappresentazioni e adattamenti.\nRappresentazioni principali.\nGli \"Admiral's men\" (\"uomini dell'ammiraglio\") rappresentarono il Dottor Faustus venticinque volte nell'arco dei tre anni tra 1594 e il 1597. Il 22 novembre 1602 il diario di Philip Henslowe registra un pagamento di \u00a34 a favore di Samuel Rowley e William Bird per aggiunte al dramma, il che indicherebbe una rivisitazione minuziosa dell'elaborato poco dopo quella data. L'effetto formidabile delle prime produzioni \u00e8 sottolineato dalle leggende che presto maturarono attorno ad esse. William Prynne riporta, nel suo Histriomastix datato 1632, una storia popolare secondo cui una volta veri diavoli si presentarono in scena durante una rappresentazione della tragedia \"con il grande stupore di entrambi gli attori e degli spettatori\". Si suppone che alcune persone persero il senno \"turbati da questa visione tremenda\". John Aubrey registr\u00f2 una visione correlata, ossia che Edward Alleyn, primo attore degli The Admiral's Men, dedic\u00f2 i suoi ultimi anni di vita impegnandosi in opere di carit\u00e0, quale la fondazione del Dulwich College, come immediata reazione all'episodio. La rappresentazione potrebbe essere entrata nello \"Stationers' Register\" (\"registro dei cartolai\") il 18 dicembre 1592, anche se i riferimenti sono confusi e sembrano indicare un conflitto per i diritti sulla rappresentazione. Una registrazione successiva sullo stesso, datata 7 gennaio 1601, attribuisce l'opera al libraio Thomas Bushnell, editore della prima edizione del 1604. Bushnell vendette i propri diritti sull'opera a John Wright il 13 settembre 1610.\nUna produzione teatrale al Greenwich Theatre di Londra nel 2009, che \u00e8 stata diretta da Elizabeth Freestone e nella quale hanno recitato Tim Treolar nei panni di Mefistofele e Gareth Kennerley in quelli di Faustus, \u00e8 stata filmata per un'edizione DVD a cura di Stage on Screen.\nTrasposizioni cinematografiche.\nL'opera \u00e8 stata adattata al grande schermo nel 1967 da Richard Burton e Nevill Coghill, che hanno basato il film su una produzione della Oxford University Dramatic Society nella quale Burton ha recitato con Elizabeth Taylor nelle vesti di Elena di Troia.\n\"Il Dottor Faustus\" nei secoli.\n\"Faustus\" include un noto discorso rivolto allo spirito di Elena di Troia, evocato nell'atto V, scena I.\nBrani di questo discorso sono stati utilizzati nel film \"Shakespeare in Love\" e nell'episodio \"The Squire of Gothos\" di \"Star Trek\"; il discorso \u00e8 stato inoltre fonte di ispirazione per il titolo del volume I del popolare fumetto \"Age of Bronze\". Cole Porter cit\u00f2 questi versi nella canzone \"You've Got That Thing\" scritta per il musical \"Fifty Million Frenchmen\"\n[\nBibliografia.\nBibliografia inglese.\nEdizioni dell'opera\nTesti critici"}
{"id": "835927", "revid": "339392", "url": "https://it.wikipedia.org/wiki?curid=835927", "title": "La Tragica Storia del Dottor Faust", "text": ""}
{"id": "835928", "revid": "74173", "url": "https://it.wikipedia.org/wiki?curid=835928", "title": "Samuele Aba d'Ungheria", "text": "Biografia.\nPrincipe dei Kabar, trib\u00f9 ungara. Divenne re d'Ungheria grazie al matrimonio con una figlia del capo ungaro G\u00e9za, sorella di Stefano I, nel 1010.\nQuesto matrimonio fu possibile solo dopo la cristianizzazione da parte di Samuele, poich\u00e9 egli era di religione pagana. Nel 1018 venne in aiuto all'imperatore Enrico II nella lotta contro i polacchi. Successivamente venne nominato conte palatino da Stefano I.\nNel 1031, dopo la morte del principe ereditario Emerico, Samuele non fu preso in considerazione per la successione al trono poich\u00e9 non apparteneva alla famiglia reale e la sua conversione al cristianesimo non fu considerata del tutto sincera. Alla morte di Stefano I, non essendovi eredi diretti al trono ungherese, fu scelto Pietro Orseolo, nipote di Stefano.\nNel 1041, dopo anni di cattiva condotta del regno, Pietro fu deposto e al suo posto fu scelto Samuele, che per\u00f2 ebbe solo un breve periodo di regno poich\u00e9 Pietro Orseolo, dopo aver chiamato in suo aiuto l'imperatore Enrico III, in cambio del giuramento di fedelt\u00e0, fu rimesso alla guida del paese. Samuel venne sconfitto dalle truppe dell'imperatore nel 1044 a M\u00e9nf\u00f6 e fu costretto a lasciare per sempre il suo paese. Il suo corpo fu inumato ad Abas\u00e1r."}
{"id": "835931", "revid": "198277", "url": "https://it.wikipedia.org/wiki?curid=835931", "title": "Unione Sportiva Lecce 1995-1996", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1995-1996.\nStagione.\nNella stagione 1995-1996 il Lecce disputa il 35\u00ba campionato di Serie C della sua storia. Al nuovo allenatore Giampiero Ventura viene affidata una rosa rifondata con gli innesti di Fabrizio Lorieri, Matteo Centurioni, Salvadore Bacci, Cristian Servidei, Francesco Zanoncelli, Vincenzo Mazzeo, Alessandro Cucciari, Cosimo Francioso, Tiziano De Patre e Francesco Palmieri. I reduci dell'annata precedente sono Fabio Macellari, Walter Monaco, Renato Olive, Giovanni Pittalis, Orazio Russo. La squadra si classifica al primo posto del girone C, vincendo il campionato con tre punti di distacco sul secondo e guadagnando cos\u00ec la promozione in Serie B.\nMaglie e sponsor.\nIl fornitore di materiale tecnico per la stagione 1995-1996 \u00e8 stato Asics, mentre lo sponsor di maglia Banca del Salento.\nCalciomercato.\nAcquisti.\nRosario Biondo (Turris)\nGiampaolo Ceramicola (Reggina)\nValerio Gazzani (Ternana)\nStefano Melchiori (Modena)\nClaudio D'Onofrio (Fasano)\nCessioni.\nGiuseppe Luceri (Fidelis Andria)"}
{"id": "835933", "revid": "287204", "url": "https://it.wikipedia.org/wiki?curid=835933", "title": "Furia Sabina Tranquillina", "text": "Figlia di Timesiteo, spos\u00f2 Gordiano nel 241, quando questi aveva sedici anni e Sabina quindici: l'imperatore confer\u00ec poi al suocero la prefettura del pretorio.\nAlbero genealogico.\nAntinoo, nella sua qualit\u00e0 di amasio e favorito dell'imperatore in carica, viene a trovarsi esattamente al centro di quella che \u00e8 la prima parte della cronologia riguardante la cosiddetta dinastia dei nerva-antonini o degli imperatori adottivi, che inizia con Nerva nel 96 per concludersi con Commodo nel 192; mentre in linea diretta la discendenza arriva, dopo la dinastia dei Severi, fino a Gordiano III nel 244."}
{"id": "835934", "revid": "1516566", "url": "https://it.wikipedia.org/wiki?curid=835934", "title": "Trota (araldica)", "text": "In araldica la trota \u00e8 simbolo di \"onest\u00e0\"."}
{"id": "835938", "revid": "188116", "url": "https://it.wikipedia.org/wiki?curid=835938", "title": "Francesco Pizzetti", "text": "\u00c8 stato presidente dell'Autorit\u00e0 Garante per la Privacy dal 18 aprile 2005 al giugno 2012.\nBiografia.\n\u00c8 ordinario di Diritto costituzionale presso l'Universit\u00e0 degli Studi di Torino dal 1980. Pizzetti ha insegnato per 8 anni all'Universit\u00e0 degli Studi di Urbino ed \u00e8 stato pro-rettore dell'Universit\u00e0 di Torino dal 1984 al 1987. In ambito amministrativo, \u00e8 stato membro del consiglio di presidenza della Giustizia Amministrativa e Direttore della Scuola Superiore della Pubblica Amministrazione. Insegna Diritto costituzionale e Diritto della tutela dei dati personali presso la Libera universit\u00e0 internazionale degli studi sociali Guido Carli (Luiss) di Roma. Nel 2014 \u00e8 stato coinvolto come indagato dalla procura di Bari nella vicenda all'italiana dei concorsi universitari truccati, per presunte pressioni fatte onde ottenere una cattedra per suo figlio Federico Gustavo, oggi professore ordinario. \u00c8 stato da ultimo Capo di Gabinetto del Ministro degli Affari Regionali Enrico Costa, decadendo al momento delle sue dimissioni.\nIn politica.\nSi \u00e8 occupato di riforme istituzionali, diritto regionale e ordinamenti federativi, diventando consigliere costituzionale del presidente del consiglio Giovanni Goria nel 1987 e del presidente del consiglio Romano Prodi, suo referente politico, dal 1996 al 1998. Ha contribuito a varare le cosiddette \"leggi Bassanini\", del cui Ministro \u00e8 stato consigliere giuridico. Dal 1990 al 1991 \u00e8 stato vicesindaco di Torino nella giunta del liberale Valerio Zanone.\nBibliografia.\nHa scritto pi\u00f9 di un centinaio tra saggi e articoli scientifici in materia di diritto costituzionale, italiano e comparato, diritto regionale e diritto pubblico.\nNella cultura di massa.\nElio e le Storie Tese lo hanno menzionato in un verso (\"chi sia il nuovo garante nessuno lo sa / Pizzetti ma chi \u00e8?\") del loro brano inedito intitolato \"Rodot\u00e0\", dedicato a Stefano Rodot\u00e0, una parodia di \"Rider\u00e0\" di Little Tony, cantato nella puntata di \"Parla con me\" dell'11 maggio 2010 su Rai 3."}
{"id": "835940", "revid": "92723", "url": "https://it.wikipedia.org/wiki?curid=835940", "title": "Cenad", "text": "Cenad (in ungherese \"Csan\u00e1d, N\u00e9metcsan\u00e1d, \u00d3csan\u00e1d, Marosv\u00e1r, Nagycsan\u00e1d\", in tedesco \"Tschanad, Gross-Tschanad, Alttschanad, Maroschburg\", in serbo \"\u010canad\", in latino \"Urbs Morisena\") \u00e8 un comune della Romania di 4.516 abitanti, ubicato nel distretto di Timi\u0219, nella regione storica del Banato.\nStoria.\nConosciuta come Morisena nel Medioevo, nel anno 1030, un generale, Chanadinus, del duca locale Ahtum, si ribell\u00f2 contro il duca e, con l'aiuto degli ungheresi, conquist\u00f2 il ducato. Cenad, nella sua struttura attuale, \u00e8 nata nel periodo tra le due guerre quando si sono uniti i due abitati di Cenad e Cenadu Vechi (detto anche Cenadu German), che oggi formano un solo centro abitato. Cenad \u00e8 un punto di confine tra la Romania e l'Ungheria: il valico stradale \u00e8 stato aperto nel 2002."}
{"id": "835945", "revid": "648716", "url": "https://it.wikipedia.org/wiki?curid=835945", "title": "HMS Victorious (S29)", "text": "L'HMS \"Victorious\" \u00e8 la seconda unit\u00e0 della classe Vanguard della Royal Navy. I sottomarini classe Vanguard sono il deterrente del Regno Unito, con le loro basi missilistiche nucleari \"Trident\". Nel 2001 and\u00f2 in collisione contro una unit\u00e0 della \"United States Coast Guard\". La piccola nave si schiant\u00f2 contro il periscopio danneggiandosi su una fiancata. Il sottomarino non riport\u00f2 danni."}
{"id": "835954", "revid": "3082", "url": "https://it.wikipedia.org/wiki?curid=835954", "title": "Sabina Tranquillina", "text": ""}
{"id": "835956", "revid": "767487", "url": "https://it.wikipedia.org/wiki?curid=835956", "title": "I trafficanti della notte", "text": "I trafficanti della notte (\"Night and the City\") \u00e8 un film del 1950 diretto da Jules Dassin.\nTrama.\nHenry Fabian, un individuo che svolge una serie di losche attivit\u00e0 nell'ambiente dei ritrovi notturni londinesi, ha per amica una cantante, una brava ragazza che \u00e8 innamoratissima di lui e che lui sfrutta indegnamente prendendole tutto il denaro che lei guadagna col suo lavoro. Deciso a far la guerra ad un potente rivale che ha il monopolio degli incontri di lotta e delle relative scommesse, Fabian allestisce una palestra e ingaggia un vecchio campione di lotta greco-romana. L'impresa per\u00f2 non va come sperato e Fabian si ritrova nei guai fino al collo.\nProduzione.\nIl produttore Darryl F. Zanuck della Fox, presentendo che la carriera di Dassin sarebbe stata rovinata a causa del Maccartismo, lo mand\u00f2 a Londra, assegnandogli l'incarico di dirigere il film e consigliando al regista di girare prima tutte le scene pi\u00f9 costose, in modo che poi la casa produttrice fosse costretta a fargli terminare il film.\nSequel.\nIl film ha avuto un remake ne 1992 con \"La notte e la citt\u00e0\" con Robert De Niro e Jessica Lange."}
{"id": "835962", "revid": "125409515", "url": "https://it.wikipedia.org/wiki?curid=835962", "title": "Renault Monasix", "text": "La Monasix era un'autovettura di fascia medio-bassa prodotta tra il 1927 ed il 1931 dalla Casa automobilistica francese Renault.\nProfilo.\nObiettivo di questa vettura era quello di proporre il massimo della dotazione al minimo prezzo. La vettura doveva essere economica sia nel prezzo di listino, sia come consumi di olio e carburante. Il risultato fu la Monasix, una onesta vettura dagli ingombri contenuti e dai contenuti interessanti. Era peraltro dotata di accessori interessanti per una vettura della sua classe, come per esempio un servofreno meccanico (a partire dal 1928) che facilitava la frenata e che all'epoca era appannaggio di vetture di classe molto pi\u00f9 alta.\nA partire dal 1929 fu affiancata dalla Monastella, una versione pi\u00f9 lussuosa della Monasix. Nel 1931, ultimo anno di produzione, fu dotata anche di un divanetto posteriore regolabile, una chicca per l'epoca, e se vogliamo, anche una rarit\u00e0 sulle vetture odierne! A scopo pubblicitario, la Casa francese decant\u00f2 la straordinaria affidabilit\u00e0 del suo propulsore. Per questo motivo ben 5000 delle Monasix prodotte furono utilizzate come taxi, i quali percorsero in due anni di servizio ben 188 milioni di chilometri complessivamente, per una media di 37500\u00a0km ciascuna, una media considerevole per l'epoca.\nLa Monasix montava un motore a 6 cilindri da 1476 cm\u00b3 in grado di erogare una potenza massima di 26 hp (poi divenuti 33), di certo non elevata anche relativamente all'epoca. Ci\u00f2 penalizzava le doti di ripresa ed accelerazione della vettura, pur disponendo di un buon allungo. Per questo motivo la Monasix non incontr\u00f2 una grande favore di pubblico e questo nonostante alcuni buoni risultati in campo sportivo, come nel Rally del Marocco del 1928, dove registr\u00f2 l'ottima media di 91\u00a0km/h."}
{"id": "835971", "revid": "647919", "url": "https://it.wikipedia.org/wiki?curid=835971", "title": "Discarica abusiva", "text": ""}
{"id": "835975", "revid": "34389", "url": "https://it.wikipedia.org/wiki?curid=835975", "title": "Chorinho", "text": ""}
{"id": "835980", "revid": "339392", "url": "https://it.wikipedia.org/wiki?curid=835980", "title": "La tragica storia del Dottor Faustus", "text": ""}
{"id": "835981", "revid": "519091", "url": "https://it.wikipedia.org/wiki?curid=835981", "title": "Sam Allardyce", "text": "Carriera.\nGiocatore.\nAllardyce ha avuto una lunga carriera come calciatore, che \u00e8 iniziata nel 1973 proprio nel Bolton (con la cui maglia ha disputato 198 partite siglando 21 reti) e si \u00e8 conclusa nel 1992, nel Preston North End. Il suo nome \u00e8 sicuramente legato a quello del Bolton, essendo stato una bandiera del club sia in campo che successivamente in panchina.\nAllenatore.\nInizi, Blackpool e Notts County.\nNella stagione 1991-1992 guida gli irlandesi del Limerick in veste di giocatore-allenatore, per poi, nel 1992, assumere l'incarico \"ad interim\" di allenatore del Preston North End. Dal 1994 al 1996 allena il Blackpool, mentre dal 1997 al 1999 guida il Notts County.\nBolton.\nIl 19 ottobre 1999 viene chiamato per allenare il Bolton in sostituzione del dimissionario Colin Todd. Col Bolton riesce a tornare in Premier League al termine della stagione 2000-2001 dopo uno spareggio proprio con il Preston North End, ottenendo nelle successive stagioni buoni risultati nella massima serie inglese (come la qualificazione alla Coppa UEFA al termine della stagione 2004-2005).\nDopo l'eliminazione ai quarti della nazionale inglese al Mondiale del 2006 in Germania, viene indicato tra i papabili sostituti di Sven-G\u00f6ran Eriksson, tutti di nazionalit\u00e0 inglese, per la panchina dell'Inghilterra, anche se alla fine gli viene preferito Steve McClaren. Il 29 aprile 2007 si dimette dall'incarico di allenatore del Bolton, dopo un emozionante match contro il terminato 2-2, lasciando la squadra al quinto posto.\nNewcastle United.\nIl 15 maggio viene nominato tecnico del Newcastle United in sostituzione dell'esonerato Glenn Roeder. Viene eliminato al terzo turno della Coppa di lega inglese dall'Arsenal per 2-0. Il 23 novembre rifiuta l'offerta presentata dalla FA di sostituire l'esonerato Steve McClaren alla guida della nazionale inglese. Il 9 gennaio 2008 di comune accordo con i \"Magpies\" risolve consensualmente il contratto triennale, lasciando la squadra all'undicesimo posto. Il 4 novembre rifiuta la panchina dei Rangers.\nBlackburn.\nIl 17 dicembre viene assunto dal Blackburn, che si trovava in piena zona retrocessione dopo l'esonero di Paul Ince. Sotto la sua guida la squadra riesce a raggiungere un'insperata salvezza e nella stagione successiva, migliora ancora, raggiungendo il decimo posto. Il 13 dicembre 2010, dopo appena diciassette partite e con la squadra al tredicesimo posto con 21 punti, viene esonerato dai nuovi proprietari, il gruppo indiano Venky's, nonostante avesse ancora un altro anno di contratto.\nWest Ham United.\nIl 1\u00ba giugno 2011, dopo la retrocessione del West Ham in Championship, il club londinese decide di affidargli la panchina. Viene eliminato al primo turno della Coppa di lega inglese dal Aldershot Town per 2-1 e al terzo turno della Coppa d'Inghilterra dal Sheffield Wednesday per 1-0. In campionato ottiene subito la promozione con accesso diretto in Premier League, grazie al terzo posto ottenuto con 86 punti. Il secondo anno viene eliminato al terzo turno della Coppa di lega inglese dal Wigan per 4-1, nella Coppa d'Inghilterra viene eliminato al terzo turno dal Manchester United per 1-0, dopo aver pareggiato 2-2 l'andata e si piazza al decimo posto della Premier League, grazie a questi risultati ottenuti gli \"Hammers\" l'11 maggio 2013 gli rinnova il contratto per altri due anni. Il terzo anno viene eliminato al terzo turno della Coppa d'Inghilterra dal Nottingham Forest per 5-0, nella Coppa di lega inglese viene eliminato in semifinale dal Manchester City per 6-0 e in campionato arriva tredicesimo posto. Il quarto anno viene eliminato al secondo turno della Coppa di lega inglese dal Sheffield United per 4 a 5 dopo i calci di rigore e nella Coppa d'Inghilterra viene eliminato al quinto turno dal West Bromwich Albion per 4-0. Il 24 maggio 2015, dopo la sconfitta per 0-2 contro il , la societ\u00e0 annuncia che il contratto in scadenza dell'allenatore non sarebbe stato rinnovato, nonostante il 12\u00ba posto in Premier League. Dodici giorni prima si era diffusa la notizia che sarebbe stato Allardyce a non volere proseguire con il club.\nSunderland.\nIl 28 maggio rifiuta l'offerta presentata dal Sunderland, ma dopo appena cinque mesi, il 9 ottobre, viene ingaggiato dallo stesso club per sostituire l'esonerato Dick Advocaat. Viene eliminato al terzo turno della Coppa d'Inghilterra dall'Arsenal per 3-1. All'ultima giornata di campionato ottiene la salvezza grazie alla vittoria per 3-2 contro il Chelsea. \nNazionale inglese.\nIl 21 luglio 2016 si dimette dalla guida dei \"Black Cats\" per diventare il successore di Roy Hodgson sulla panchina della nazionale inglese. Il giorno seguente la FA lo nomina ufficialmente nuovo commissario tecnico inglese. Disputa la sua unica partita alla guida della nazionale il 4 settembre a Trnava, superando nel finale la Slovacchia in un incontro valido per le qualificazioni al campionato mondiale di calcio 2018.\nIl 26 settembre, il Daily Telegraph pubblica un'inchiesta in cui Allardyce viene filmato di nascosto mentre spiega a due giornalisti in incognito come aggirare, dietro il pagamento di 400.000 sterline, le norme imposte dalla Football Association nel 2008 e introdotte per regolare la propriet\u00e0 dei cartellini da parte di soggetti diversi dal club o dal calciatore stesso. Allardyce aveva spiegato anche come ci fossero molti agenti che lo facevano abitualmente e come si potessero fare molti soldi. Il giorno seguente, l'allenatore presenta le dimissioni da selezionatore della nazionale inglese.\nCrystal Palace.\nIl 23 dicembre, tre mesi dopo lo scandalo che lo aveva costretto alle dimissioni dalla nazionale, viene assunto dal Crystal Palace per sostituire Alan Pardew. Il 23 maggio 2017, dopo aver condotto alla salvezza la squadra londinese, lascia l'incarico, annunciando anche di volersi ritirare dalla carriera di allenatore.\nEverton.\nIl 30 novembre diventa tuttavia il nuovo tecnico dell'Everton, firmando con i \"Toffees\" fino al 2019. Nonostante l'ottavo posto ottenuto, viene sollevato dall'incarico il 16 maggio 2018, anche a causa delle critiche dei tifosi per il gioco espresso dalla squadra.\nWest Bromwich.\nIl 16 dicembre 2020, dopo un anno e mezzo di assenza, torna ad allenare, venendo ingaggiato dal al posto dell'esonerato Slaven Bili\u0107. Lascia il club alla fine della stagione 2020-2021.\nStatistiche.\nStatistiche da allenatore.\nClub.\n\"Statistiche aggiornate al 9 maggio 2021.\"\nNazionale inglese.\n\"Statistiche aggiornate al 4 settembre 2016\"."}
{"id": "835982", "revid": "124009601", "url": "https://it.wikipedia.org/wiki?curid=835982", "title": "Dino Abbrescia", "text": "Biografia.\nNato a Bari nel 1966, recita lungamente in teatro, per lo pi\u00f9 con il Teatro dell'Elfo di Milano, per poi lavorare per il cinema e la televisione.\nTra i suoi lavori per il grande schermo, ricordiamo: \"LaCapaGira\" (2000), dove interpreta il ruolo di \"Minuicchio\", piccolo spacciatore, a cui fanno seguito, tra gli altri, \"Il nostro matrimonio \u00e8 in crisi\", regia di Antonio Albanese, e \"L'anima gemella\" del regista pugliese Sergio Rubini, entrambi del 2002, \"Io non ho paura\" (2003), diretto da Gabriele Salvatores, \"Se devo essere sincera\" (2004) di Davide Ferrario, \"Manuale d'amore\" (2005) di Giovanni Veronesi, e \"2061 - Un anno eccezionale\" (2007), regia di Carlo Vanzina.\nLavora anche in varie fiction televisive, tra cui le sit-com \"Via Zanardi 33\" e \"Camera Caf\u00e9\", le miniserie tv \"Il giudice Mastrangelo\", \"Il giudice Mastrangelo 2\" e \"La figlia di Elisa - Ritorno a Rivombrosa\", e il film tv \"Uno Bianca\" nel 2000.\nIl 2008 lo vede impegnato come regista nella lavorazione di una serie di episodi per Mediaset, miniserie che va in onda nel 2009 con il titolo \"La scelta di Laura\". La fiction \u00e8 stata girata a Cinecitt\u00e0 per la regia di Alessandro Piva, con Giulia Michelini, Giorgio Pasotti, Camilla Filippi e il barese Augusto Masiello.\nNel 2009 partecipa con il cortometraggio \"Uerra\", che vede il debutto alla regia dell'attore Paolo Sassanelli, alla sezione \"Corto Cortissimo\" della \"66\u00aa Mostra internazionale d'arte cinematografica di Venezia\".\nNel novembre dello stesso anno, partecipa al film \"Cado dalle nubi\" con Checco Zalone, dove interpreta la parte di Alfredo, il cugino omosessuale di Checco che vive a Milano.\nNel 2010 e 2011 interpreta l'ispettore Pietro Esposito in \"Distretto di Polizia 10 e Distretto di Polizia 11\". Dal 2013 entra a far parte del cast fisso di \"Squadra antimafia\", dove interpreta il ruolo dell'ispettore Vito Sciuto.\n\u00c8 fidanzato con la collega Susy Laude, conosciuta sul set de \"La scelta di Laura\", dalla quale ha avuto un figlio, Nico, nato il 4 maggio 2009.\nNel 2017 insieme a Fausto Maria Sciarappa \u00e8 testimonial di Poste italiane nello spot di Banco Posta.\nIl 23 gennaio 2019 torna a teatro con lo spettacolo autobiografico \"Raccondino\" con la regia di Susy Laude.\nNel 2020 partecipa al programma di Italia 1 Enjoy - Ridere fa bene condotto da Diego Abatantuono e Diana Del Bufalo."}
{"id": "835984", "revid": "1632387", "url": "https://it.wikipedia.org/wiki?curid=835984", "title": "Condor (zoologia)", "text": "Condor (meno comunemente Condore) \u00e8 il nome comune di due grandi specie di avvoltoio americano.\nEntrambe sono fra i pi\u00f9 grandi uccelli in grado di volare: il condor delle Ande, i cui maschi arrivano a pesare 11,5\u00a0kg, ha l'apertura alare maggiore (3,25\u00a0m), mentre il condor della California raggiunge i 14\u00a0kg, ma ha un'apertura alare che non supera i 2,9\u00a0m. Entrambe le specie hanno piumaggio nero fuliggine sul corpo e una grande area bianca sull'ala. La testa nuda del condor delle Ande \u00e8 rosso opaco e i maschi hanno una prominente cresta carnosa sulla fronte. Un soffice collare bianco circonda la parte inferiore del collo. I condor della California non hanno cresta, ma nell'adulto la pelle nuda della testa \u00e8 vistosamente colorata di giallo e di rosso. Lunghe penne nere e appuntite formano un collare intorno al collo.\nI condor producono un singolo uovo che depongono su rocce sporgenti (\"Vultur\") o sul pavimento delle grotte (\"Gymnogyps\"). I piccoli si sviluppano lentamente e cominciano a volare a circa sei mesi di et\u00e0. Entrambe le specie si nutrono quasi esclusivamente di carogne; il condor delle Ande pu\u00f2 occasionalmente attaccare anche animali feriti o appena nati.\nVultur gryphus \u00e8 diffuso lungo la catena delle Ande, dal Venezuela fino allo stretto di Magellano; a volte si spinge sulla costa del Pacifico per depredare i nidi degli uccelli marini. Nella preistoria il condor della California aveva un ampio areale, mentre oggi \u00e8 una specie in estinzione; per scongiurare il pericolo di una sua definitiva scomparsa, in California sono stati avviati programmi di riproduzione controllata di alcuni esemplari per cercare di ripopolare la regione."}
{"id": "835991", "revid": "125848372", "url": "https://it.wikipedia.org/wiki?curid=835991", "title": "HMS Vigilant (S30)", "text": "L'HMS \"Vigilant\" \u00e8 la terza unit\u00e0 della Classe Vanguard. Come le sorelle fa parte del deterrente del Regno Unito, grazie alle postazioni missilistiche \"Trident\". Nel 2002 gli oppositori del programma nucleare Trident superarono la sicurezza al \"Faslane Naval Base\", dov'era il sottomarino e lo marchiarono con il simbolo della CND (campagna per il disarmo nucleare) e la parola \"Vile\"."}
{"id": "835992", "revid": "438678", "url": "https://it.wikipedia.org/wiki?curid=835992", "title": "Un inverno freddo freddo", "text": "Un inverno freddo freddo \u00e8 un film del 1996 di Roberto Cimpanelli.\nTrama.\nUna donna di origine francese, Guya, apre un salone di bellezza a Trastevere contraendo un debito con il dottor Crocchia, uno strozzino. Non riuscendo a pagare i trecento milioni che deve all'uomo, \u00e8 costretta a dover chiudere il negozio. Ma le sue lavoranti, Danila, Monica e Rosanna, donne semplici ma dal grande cuore, uniranno le forze per aiutarla a trovare una soluzione.\nCuriosit\u00e0.\nIl film ripropone la coppia Marco Messeri/Paola Tiziana Cruciani, che \u00e8 la stessa della fortunata sitcom \"Stazione di servizio\"."}
{"id": "835997", "revid": "124619071", "url": "https://it.wikipedia.org/wiki?curid=835997", "title": "Niccol\u00f2 Ardinghelli", "text": "Biografia.\nFiglio di Pietro, della nobile famiglia Ardinghelli, e di Alessandra Segni, nacque a Firenze nel 1503; era fratello di Lodovico, poi divenuto vescovo. Era bene istruito nel diritto, nella poesia, e nelle lettere italiane, in latino e greco. Era molto apprezzato e vicino sia a papa Paolo III, di cui divenne segretario sin dal 1540, che al cardinal nipote.\nNel 1525 gli fu affidato il canonicato di Firenze e tra gennaio 1538 e il luglio 1539 fu inviato nella Marca come vicelegato. Fu ordinato vescovo di Fossombrone nel 1541; nello stesso anno fu inviato alla corte di Francesco I in qualit\u00e0 di nunzio straordinario con la missione di conciliare la pace fra lui e Carlo V. Fu nominato cardinale col concistoro del 19 dicembre 1544 con il titolo di Sant'Apollinare.\nMor\u00ec il luned\u00ec 22 agosto 1547, e fu sepolto nella chiesa di Santa Maria sopra Minerva a Roma, ove si legge un onorevole epitaffio scritto da suo nipote Alessandro Ruspoli, figlio di Bartolomeo e Maria Ardinghelli."}
{"id": "836000", "revid": "125271516", "url": "https://it.wikipedia.org/wiki?curid=836000", "title": "Italia Basket Hall of Fame", "text": "Il premio Italia Basket Hall of Fame \u00e8 il massimo riconoscimento conferito dalla Federazione Italiana Pallacanestro. L'onorificenza viene assegnata a personaggi italiani del mondo della pallacanestro che \"\u00abpi\u00f9 di altri si sono adoperati per la diffusione ed il miglioramento della pallacanestro del nostro Paese\u00bb\".\nCriteri di eleggibilit\u00e0.\nQuesta onorificenza \u00e8 stata istituita nel 2006, con lo scopo di ricordare e valorizzare chi ha fatto la storia della pallacanestro italiana. La cerimonia annuale di consegna si svolge generalmente nei primi mesi dell'anno solare, ed i premi fanno riferimento all'anno solare precedente. La prima premiazione ufficiale \u00e8 avvenuta l'11 febbraio 2007 a Bologna, durante l'atto finale delle Final Eight di Coppa Italia.\nSono sei le categorie cui viene assegnato il premio dell\"'Italia Basket Hall of Fame\": atlete, atleti, allenatori, arbitri, benemeriti ed infine \"alla memoria\". Sono premiati di diritto tutti quegli sportivi gi\u00e0 eletti nel Naismith Memorial Basketball Hall of Fame e nel FIBA Hall of Fame.\nPer ciascuna edizione non possono essere assegnati complessivamente pi\u00f9 di sette premi \"Hall of Fame\", fatta eccezione per coloro gi\u00e0 eletti nel Naismith e nel FIBA Hall of Fame. In aggiunta, sono consentiti un numero massimo di due onorificenze \"Hall of Fame alla memoria\".\nAtleti.\nPer le categorie \"atleti\" possono essere premiati solamente sportivi che abbiano cessato la propria attivit\u00e0 da almeno cinque anni e con almeno 100 presenze in Nazionale maschile o almeno 50 presenze in Nazionale femminile; o che abbiano vinto almeno una volta in carriera una coppa europea con il proprio club; o abbiano raggiunto un piazzamento a medaglia in un campionato europeo, mondiale o ai Giochi olimpici con la Nazionale.\nAllenatori.\nTra gli allenatori, possono essere premiati anche coloro che siano attualmente in attivit\u00e0 purch\u00e9 si siano distinti in Italia ed all'estero, ed abbiano raggiunto un piazzamento a medaglia in un campionato europeo, mondiale o ai Giochi olimpici con la Nazionale. Pu\u00f2 essere premiato al massimo un allenatore l'anno.\nArbitri.\nGli arbitri che possono ricevere il premio devono: essersi distinti in campo nazionale ed internazionale; aver arbitrato almeno dieci stagioni in Serie A; avere la qualifica di internazionale ed aver arbitrato almeno una volta in un campionato europeo, mondiale o ai Giochi olimpici. Pu\u00f2 essere premiato al massimo un arbitro l'anno.\nBenemeriti.\nPer la categoria \"benemeriti\" il premio \u00e8 assegnato a personaggi che si sono \u00ab\"particolarmente distinti per la diffusione e per la valorizzazione della pallacanestro italiana\"\u00bb sia in Italia che all'estero. Devono aver svolto attivit\u00e0 ufficiale in seno alla pallacanestro italiana per almeno venti anni. Il premio ai benemeriti \u00e8 denominato \"Una vita per il basket\", ed \u00e8 assegnato ad una sola persona ogni anno.\nAlla memoria.\nIl premio \"alla memoria\" \u00e8 assegnato secondo gli stessi criteri del premio \"Una vita per il basket\", ed \u00e8 conferito a persone non pi\u00f9 in vita. Pu\u00f2 essere assegnato fino ad un massimo di due persone l'anno."}
{"id": "836001", "revid": "767487", "url": "https://it.wikipedia.org/wiki?curid=836001", "title": "Inkubus Sukkubus", "text": "Gli Inkubus Sukkubus sono un gruppo Goth rock/Pagan rock Inglese creato nel 1989 da Candia Ridley e Tony McKormack.\nStoria.\nGli Inkubus Sukkubus iniziarono a partire dal 1988 ad esibirsi dal vivo sotto il nome di Bela Knapp. La band si trasform\u00f2 presto in un complesso dedito a comporre e suonare musica dalle tematiche pagane, i \"Children of the Moon\", e sotto questo nome pubblicarono il loro primo singolo ed un album, entrambi intitolati \"\"Beltaine\".\nL'attuale denominazione del gruppo fu adottata nel 1991 ma fino al 1995 usarono la grafia \"Incubus Succubus\". I primi anni di attivit\u00e0 del complesso furono piuttosto difficili e turbolenti (ad un certo punto furono sul punto di dividersi e Tony e Candia rimasero i soli componenti), ma poi alla fine del 1993 firmarono un contratto discografico con la Pagan Records, pubblicando con questa etichetta gli album \"Belladonna and Aconite\" e \"Wytches\", prima di passare alla Resurrection Records nell'ottobre del 1995.\nNella primavera di quell'anno adottarono la definitiva grafia del nome del gruppo, Inkubus Sukkubus, motivando la scelta con ragioni di tipo numerologico, e cambiarono la loro formazione in modo significativo, cominciando ad usare una drum machine (talvolta supportata da un bodhr\u00e1n) invece di una normale batteria suonata da un musicista e riaccogliendo nella formazione il bassista originale Adam Henderson.\nIl gruppo riusc\u00ec ad ottenere una discreta visibilit\u00e0 sui media pi\u00f9 importanti, facendo varie apparizioni televisive in Inghilterra nella seconda met\u00e0 degli anni novanta, mentre la canzone \"Beltaine\" fu ripetutamente passata dalla stazione radio della BBC. Tutto questo accadeva a dispetto delle singolari tematiche dei loro testi e dal particolare credo religioso dei componenti della band: gli Inkubus Sukkubus sono un gruppo neopagano, noti per le loro canzoni che trattano di demoni, vampiri, fate ed altri argomenti occulti e sovrannaturali.\nI loro pezzi sono largamente ispirati al loro interesse verso il paganesimo e alla loro pratica della stregoneria e del culto Wicca, e questo fatto ha procurato loro una certa notoriet\u00e0 e fama negli ambienti della musica underground dove sono conosciuti come \"La voce del paganesimo moderno\".\nDopo essere stati accusati di produrre una musica abbastanza ripetitiva e ricca di stereotipi, hanno iniziato a sperimentare l'uso di strumenti poco convenzionali come il salterio ed a variare maggiormente la struttura delle loro canzoni.\nFormazione.\nIl gruppo \u00e8 composto dalla cantante Candia, dal chitarrista Tony McKormack, e dal bassista Adam Henderson. Candia \u00e8 la cantante principale, ma McKormack esegue alcune parti corali ed ha cantato da solo una canzone del gruppo, \"Atrocity\"\". Per le percussioni si servono di una drum machine."}
{"id": "836007", "revid": "79520", "url": "https://it.wikipedia.org/wiki?curid=836007", "title": "Valle del Bios", "text": ""}
{"id": "836009", "revid": "363629", "url": "https://it.wikipedia.org/wiki?curid=836009", "title": "Maiale (araldica)", "text": "In araldica il maiale compare raramente. Si distingue dal cinghiale per essere privo delle caratteristiche zanne, oltre che per la forma. Pu\u00f2 anche essere descritto come verro, ma quasi sempre solo nel caso di armi parlanti.\nTalora compare anche la scrofa o troia. \nPosizione araldica ordinaria.\nIl maiale \u00e8 rappresentato di solito passante con la coda accerchiellata."}
{"id": "836010", "revid": "648716", "url": "https://it.wikipedia.org/wiki?curid=836010", "title": "HMS Vengeance (S31)", "text": "L'HMS \"Vengeance\" \u00e8 il quarto ed ultimo sottomarino della classe Vanguard.\nIl Vengeance fu costruito a Barrow-in-Furness dal cantiere \"Vickers Shipbuilding and Engineering Ltd\" (ora BAE Systems Marine), fu varato nel settembre 1998, ed entr\u00f2 in servizio nel novembre 1999.\nPrima che venisse commissionato il Governo inglese disse che solo un sottomarino della classe Vanguard sarebbe divenuto operativo, ma alla fine tutti e 4 scesero in mare."}
{"id": "836012", "revid": "247222", "url": "https://it.wikipedia.org/wiki?curid=836012", "title": "Am\u00e1lia Rodrigues in Concert", "text": "Amalia Rodrigues in Concert \u00e8 una raccolta di successi della cantante Am\u00e1lia Rodrigues eseguiti dal vivo in alcuni suoi concerti durante la sua carriera di artista.\nL'album, inciso l'11 marzo del 1970, contiene 14 canzoni ed \u00e8 edito dalla Emi/Columbia con il numero di catalogo C062 \u2013 40046.\nCollaboratori di Am\u00e1lia Rodrigues in questo disco sono: Domingos Camarinha alla chitarra portoghese e Santos Moreira alla viola.\nTracce.\nI brani dell'album sono sette per ogni lato:\n\"Lato A\"\n\"Lato B\""}
{"id": "836015", "revid": "1226", "url": "https://it.wikipedia.org/wiki?curid=836015", "title": "Teatro Filarmonico", "text": ""}
{"id": "836022", "revid": "767487", "url": "https://it.wikipedia.org/wiki?curid=836022", "title": "Uomo bianco, tu vivrai!", "text": "Uomo bianco, tu vivrai! (\"No Way Out\") \u00e8 un film del 1950 scritto e diretto da Joseph L. Mankiewicz.\nTrama.\nTrovatosi a curare due banditi bianchi feriti, fratelli tra loro, un chirurgo nero non riesce a salvare il ferito pi\u00f9 grave e si trova alla merc\u00e9 del superstite, fanatico energumeno razzista.\nCuriosit\u00e0.\nNonostante nel film i loro personaggi fossero in continuo astio tra di loro, Richard Widmark e Sidney Poitier diventarono molto amici nella vita.\nSi tratta del primo film importante di Sidney Poitier per il quale guadagn\u00f2 7.500 $.\nNon appena le comparse di colore seppero che avrebbero guadagnato meno delle comparse bianche, protestarono fino a quando le loro richieste furono accettate.\nRiconoscimenti.\nNel 1950 il National Board of Review of Motion Pictures l'ha inserito nella lista dei migliori dieci film dell'anno. Il film \u00e8 considerato uno dei migliori film sul tema del razzismo."}
{"id": "836024", "revid": "767487", "url": "https://it.wikipedia.org/wiki?curid=836024", "title": "Cresceranno i carciofi a Mimongo", "text": "Cresceranno i carciofi a Mimongo \u00e8 un film del 1996 diretto da Fulvio Ottaviano.\nTrama.\nSergio si \u00e8 laureato in agraria con una tesi sulla crescita del carciofo nei terreni aridi. Nella difficile ricerca di un impiego, consulta il manuale \"La guida pratica per trovare lavoro\" del famoso Ermanno Lopez, che promette successo in trenta giorni. Nonostante le previsioni del libro siano sistematicamente smentite dai fatti, Sergio insiste, coinvolgendo Enzo, l'amico che vive con lui e che invece continua la vita del vitellone.\nMentre \u00e8 impegnato tra test e curriculum, Sergio viene a sapere che Rita, la ragazza di cui \u00e8 ancora innamorato, sta per sposarsi. La sera prima di un importante colloquio di lavoro, Sergio riceve la visita di Rita, che il giorno dopo va all'altare, e vuole passare con lui l'addio al nubilato. Nonostante le resistenze di Sergio, dovute all'ubriachezza manifesta di Rita, i due passano la notte assieme.\nLa mattina successiva, dopo essersi svegliato e aver provato invano a convincere Rita a non sposarsi, Sergio si reca al colloquio. Arrivato sul posto, incontra Davide un vecchio amico, in corsa per lo stesso posto di lavoro, che gli descrive la vita difficile degli ultimi mesi, tra drammi familiari e difficolt\u00e0 economiche; Sergio decide dunque di lasciare il posto all'amico, facendo in modo di essere respinto dall'esaminatore. Una volta uscito dalla ditta, incontra Livia la sorella dell'amico Davide e apprende che tutte le difficolt\u00e0 raccontate a Sergio prima del colloquio sono assolutamente false.\nDisgustato per il comportamento subito, Sergio torna a casa deluso, ma qui trova Rita, che non ha trovato il coraggio per sposarsi perch\u00e9 \u00e8 ancora innamorata di lui. Sergio bacia Rita mentre Enzo gli legge una lettera appena arrivata che gli comunica l'assunzione per un posto di lavoro in Africa, a Mimongo. Sergio accetta e, finalmente, nel piccolo centro di Mimongo, riesce a dare concretezza ai progetti sostenuti nella sua tesi di laurea."}
{"id": "836029", "revid": "3732", "url": "https://it.wikipedia.org/wiki?curid=836029", "title": "Landing page", "text": "Una landing page, nel web marketing, \u00e8 una pagina web specificamente strutturata che il visitatore raggiunge dopo aver cliccato un link o una pubblicit\u00e0. Questa pagina \u00e8 appositamente sviluppata per trattare specifici argomenti: mostra contenuti che sono un'estensione del link o della pubblicit\u00e0 ed \u00e8 ottimizzata per una specifica parola chiave, o frase, per \"attrarre\" i motori di ricerca. \u00c8 l'elemento cardine di qualsiasi attivit\u00e0 di web marketing perch\u00e9 permette di trasformare gli utenti in clienti.\nL'utilizzo classico \u00e8 nell'ambito di programmi di promozione come AdWords di Google, Zanox o TradeDoubler. La \"landing page\" che l'utente raggiunger\u00e0 sar\u00e0 quella promossa negli annunci pubblicitari.\nDescrizione.\nUna \"landing page\" \u00e8 spesso personalizzata per campagne pay per click, in modo che il suo contenuto sia il pi\u00f9 possibile prossimo a quanto cercato sul motore di ricerca.\nEsistono due tipi di landing page, chiamate: \nL'obiettivo di una landing page transazionale \u00e8 fare in modo che quanti pi\u00f9 navigatori arrivino sulla pagina e seguano l'invito a compiere un'\"azione\" (come, ad esempio, il click su un'email, la compilazione di un modulo di richiesta, il click su un link). L'indice di efficienza viene chiamato \"tasso di conversione\" (\"Conversion rate\", \"CR\"). Per assicurare un buon CR, \u00e8 importante la presenza di alcuni parametri:\nSingle-page application.\nIn informatica con Single-page application (in italiano: \"applicazione su singola pagina\") o in sigla SPA si intende un'applicazione web o un sito web che pu\u00f2 essere usato o consultato su una singola pagina web con l'obiettivo di fornire una esperienza utente pi\u00f9 fluida e simile alle applicazioni desktop dei sistemi operativi tradizionali.\nNormalmente una landing page non ha la navigazione e ha una sola call-to-action (invito all'azione normalmente rappresentato da un bottone come \"iscriviti\", \"richiedi informazioni\", \"ordina\"...). Infatti in confronto alla home page di un sito web si differenzia dal fatto che non deve presentare tutto il prodotto o servizio ma solo una chiamata ad un'azione. Ci sono tuttavia landing page progettate con un menu di poche voci per navigare sempre all'interno della stessa pagina diventato quindi una Single-page application. Non pu\u00f2 per\u00f2 avere pi\u00f9 di una pagina, altrimenti verrebbe considerata un sito web.\nDifferenza tra squeeze page e landing page.\nUna landing page \u00e8 una pagina autonoma creata per soddisfare un unico obiettivo di conversione. Gli obiettivi della landing page possono variare; dal download di ebook e white paper, iscrizioni di prova gratuita SaaS, ecc.\nAlcune squeeze page possono essere landing page, ma non tutte le landing page clic sono squeeze page perch\u00e9 le landing page possono avere obiettivi diversi.\nQuindi la differenza \u00e8 lo scopo: la landing page serve a generare lead e quasi sempre presenta un lead magnet (un ebook gratuito o uno sconto per esempio), mentre la seconda serve a vendere.\nLa landing page \u00e8 di solito pi\u00f9 lunga e presenta pi\u00f9 testo e adotta il processo di funneling (il processo attraverso il quale le aziende guidano i clienti nell'acquisto dei prodotti)."}
{"id": "836030", "revid": "124025729", "url": "https://it.wikipedia.org/wiki?curid=836030", "title": "Football Club Internazionale Milano 1998-1999", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1998-1999.\nStagione.\nAlla squadra aggiudicatasi la Coppa UEFA si aggiunse Roberto Baggio, principale volto di un mercato nel quale rientrarono anche i giovani Pirlo e Ventola: la rosa nerazzurra \u2014 che per la prima volta registr\u00f2 un maggior numero di tesserati stranieri anzich\u00e9 italiani \u2014 accolse poi i francesi Frey, Silvestre e Dabo. Ammessa a disputare i preliminari di Champions League \u2014 manifestazione cui non prendeva parte dal 1989 \u2014 l'Inter sconfisse agevolmente lo Skonto Riga, guadagnando l'accesso ai gironi: avversari della prima fase risultarono i campioni uscenti del Real Madrid, nonch\u00e9 Spartak Mosca e Sturm Graz. L'esordio nella manifestazione fu contro gli iberici, prevalsi per 2-0: il passo falso attir\u00f2 numerose rimostranze verso Simoni a causa del gioco rinunciatario della squadra e per il mancato utilizzo di Baggio. Sul rendimento collettivo grav\u00f2 inoltre la discontinuit\u00e0 di Ronaldo, il cui apporto venne limitato dagli infortuni.\nIn campionato, malgrado un temporaneo secondo posto agli inizi di ottobre, l'Inter perse terreno dai vertici dopo una serie di sconfitte con Lazio, Juventus, Bari e Fiorentina; pur a fronte di un miglior comportamento in campo europeo \u2014 dove la squadra s'impose tra le mura amiche su austriaci e russi, pareggiando poi in casa di questi ultimi \u2014 la permanenza del tecnico venne posta in dubbio gi\u00e0 dall'autunno, complice anche l'insorgere di attriti in seno allo spogliatoio. Con l'obiettivo del campionato riposto anzitempo, la squadra fu protagonista di una storica vittoria casalinga con il Real Madrid: nel 3-1 infilitto ai \"Blancos\" spicc\u00f2 la doppietta di Baggio, col risultato che comport\u00f2 il primato nel girone. Simoni venne tuttavia esonerato dopo la vittoria con la Salernitana, col presidente Moratti ad imputargli la mancanza di miglioramenti sul piano del gioco: ad inizio dicembre il tecnico \u2014 reduce dall'assegnazione della Panchina d'oro \u2014 fu sostituito da Lucescu.\nIl tecnico romeno esord\u00ec perdendo contro la Lazio in Coppa Italia, per poi centrare la qualificazione alla \"knockout phase\" di Champions League espugnando il terreno dello Sturm Graz: per i quarti di finale l'Inter venne abbinata al Manchester United. L'avvicendamento alla guida non mut\u00f2 la sostanza del campionato nerazzurro, con ampie vittorie a domicilio cui s'assocci\u00f2 tuttavia un comportamento mediocre in trasferta; il percorso in coppa nazionale \u2014 dove la squadra, ancora con Simoni in panchina, elimin\u00f2 Cesena e Castel di Sangro per poi imporsi sui biancocelesti detentori del trofeo \u2014 ebbe termine nelle semifinali, coi meneghini battuti dal Parma. \nIn Europa la \"Beneamata\" fu eliminata dai mancuniani, compromettendo la qualificazione gi\u00e0 all'andata per il 2-0 sub\u00ecto in trasferta: il \"retour match\", cui i nerazzurri giunsero reduci dal pareggio nel derby, si concluse 1-1. Ormai condannata ad una primavera senza traguardi, la societ\u00e0 opt\u00f2 per un nuovo cambio in panchina dopo la sconfitta di Genova: per rimpiazzare Lucescu venne chiamato Castellini, a fronte di un accordo gi\u00e0 raggiunto con Marcello Lippi per la stagione seguente. Il breve interregno dell'ex preparatore atletico ricopr\u00ec il mese di aprile, con l'Inter che raccolse 4 punti in altrettante uscite: per tentare un ultimo assalto alle coppe europee Moratti richiam\u00f2 Roy Hodgson, polemicamente dimessosi dopo la finale di UEFA persa nel 1997.\nLa scelta del britannico provoc\u00f2 numerose contestazioni verso il presidente, sfociando nell'abbandono della carica con la stagione ormai prossima all'epilogo: classificatasi ottava in campionato, l'Inter fall\u00ec un ultimo appello cedendo al Bologna nello spareggio volto ad assegnare un posto nella successiva Coppa UEFA.\nMaglie e sponsor.\nLo sponsor tecnico della stagione 1998-99 fu Nike, marchio legatosi per la prima volta al sodalizio nerazzurro., mentre lo sponsor ufficiale fu Pirelli.\nPer la prima e seconda divisa, venne confermata la tradizione del club: classico \"template\" palato nerazzurro per le sfide a San Siro, abbinato ad altrettanto canonici pantaloncini e calzettoni neri, e similmente un completo bianco per le trasferte, quest'ultimo solo arricchito da due sottili strisce nerazzurre a circoscrivere il \"jersey sponsor\" sul petto. Per la terza uniforme ci fu invece la novit\u00e0 di una casacca \u00ab\"twilight blue\"\u00bb con fascia nera.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\n\"Statistiche aggiornate al 30 maggio 1999\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "836031", "revid": "547034", "url": "https://it.wikipedia.org/wiki?curid=836031", "title": "I945", "text": "L'i945 (conosciuto anche con il nome in codice Lakeport) \u00e8 un chipset Intel presentato nel 2005 per supportare i Pentium 4 Prescott su socket 775 e i Pentium D Smithfield.\nParallelamente all'i945, Intel ha presentato anche l'i955 (Glenwood) che offriva prestazioni leggermente superiori grazie ad alcune specifiche tecnologie che miglioravano la latenza di accesso alla memoria RAM e ai bus di sistema.\nI 2 chipset sono stati i successori, rispettivamente, dell'i915 (Grantsdale) e dell'i925 (Alderwood) presentati nel 2004.\nCaratteristiche tecniche.\nL'i945 Lakeport era prodotto nel package Ball Grid Array 1466 da 37,5x37,5 mm ma, a differenza di quanto avvenuto in passato, non ha apportato alcuna rivoluzione nelle piattaforme Intel ma si \u00e8 limitato ad ottimizzare una serie di aspetti e aumentare gradualmente le possibilit\u00e0 di espansione del sistema, offrendo supporto a bus e memorie RAM pi\u00f9 veloci, oltre che a un maggior numero di linee PCI Express e ai primi processori dual core Pentium D anch'essi basati sul Socket 775.\nL'i945 ha offerto il supporto per ben 8 GB di memoria DDR2-667 e BUS fino a 1066 MHz (il precedente i915 si limitava al BUS a 800 MHz e solo il modello i925XE era in grado di supportare ufficialmente i 1066 MHz). L'interfaccia di connessione con la scheda video era quella PCI Express x16 ma il chipset offriva supporto per altre 6 linee PCI Express (al posto delle 4 del modello precedente) che potevano venire utilizzate dai produttori di motherboard a propria discrezione.\nIl Southbridge \u00e8 diventato l'ICH7 che, come il precedente, consentiva ai produttori di schede madri di integrare fino a 8 porte USB 2.0. Dato il rapido sviluppo dell'interfaccia SATA, Intel ha scelto di limitare il supporto ad un unico canale PATA di tipo UltraATA 100 con supporto RAID alle modalit\u00e0 \"0\", \"1\" e, per la prima volta, \"5\". Per controbilanciare il limite di un solo canale PATA, \u00e8 stato migliorato il supporto proprio degli hard disk SATA; l'i945 offriva ancora 4 porte SATA, ma queste erano del tipo SATA-300, teoricamente in grado di offrire una ampiezza di banda doppia per ciascuna periferica collegata.\nLo standard audio integrato era rimasto l'Intel High Definition Audio, chiamato da Intel con il nome in codice Azalia. La qualit\u00e0 era nettamente migliore rispetto a quella dello standard AC '97 e quindi anche un sistema con audio integrato poteva svolgere le funzioni di un impianto home theater. Per quanto riguarda la scheda di rete, ancora una volta il supporto era offerto attraverso lo standard PCI Express.\nLa comunicazione tra Northbridge e Southbridge era rimasta invece la cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata anch'essa sul BUS PCI Express, e introdotta da Intel con il predecessore dell'i945, l'i915 Grantsdale.\nIl sottosistema grafico integrato in alcune versioni \u00e8 stato il nuovo GMA 950 che rispetto al precedente GMA 900 integrato nell'i915, funzionava ad una frequenza di 400 MHz (100 in pi\u00f9 del predecessore), ma senza aggiungere tutte le specifiche dello Shader Model 3.0 previste dalle DirectX 9.0c. \u00c8 stato invece migliorato il supporto ai contenuti ad alta definizione, tipici della HDTV e disponibili attraverso i supporti HD DVD e Blu-ray.\nLe versioni disponibili erano le seguenti:\nIl successore.\nL'i945 e il suo alter ego i955, sono stati rimpiazzati da Intel tra la fine del 2005 e la met\u00e0 del 2006, dall'i965 (Broadwater) e dall'i975. La vera novit\u00e0 introdotta con questi chipset \u00e8 stato il supporto ai nuovi processori Core 2 Duo Conroe."}
{"id": "836034", "revid": "298229", "url": "https://it.wikipedia.org/wiki?curid=836034", "title": "Tai Ling", "text": "\u00c8 l'attrice principale, per la prima volta, nel ruolo di Liu Hua in \"La stella che non c'\u00e8\" di Gianni Amelio (2006), presentato al Festival internazionale del film di Toronto.\nHa studiato per nove mesi a Perugia (Universit\u00e0 per Stranieri di Perugia) per imparare l'italiano. Si \u00e8 laureata in lingua italiana presso l'universit\u00e0 di comunicazione della Cina a Pechino."}
{"id": "836041", "revid": "46291", "url": "https://it.wikipedia.org/wiki?curid=836041", "title": "Opuntia phaeacantha", "text": "L'Opuntia phaeacantha \u00e8 una specie di pianta succulenta della famiglia delle Cactaceae. Il frutto \u00e8 commestibile.\nDistribuzione.\n\u00c8 diffusa negli Stati Uniti (Kansas, Oklahoma, Colorado, Nuovo Messico, Texas, Arizona, California, Nevada e Utah) e nel Messico settentrionale (Chihuahua, Sonora)."}
{"id": "836044", "revid": "1318658", "url": "https://it.wikipedia.org/wiki?curid=836044", "title": "Gambino (famiglia)", "text": "La famiglia Gambino \u00e8 una delle cinque famiglie mafiose di New York e una delle pi\u00f9 potenti di tutti gli Stati Uniti.\nStoria.\nLe origini.\nLe origini della \"cosca\" sono da individuarsi nella banda della Mano Nera guidata da Ignazio Lupo e Giuseppe Morello, che operava nel quartiere di East Harlem. A questi si unisce il mafioso Salvatore D'Aquila, soprannominato \"semo\" o \"Don Turiddu\", un potente e influente \"uomo d'onore\" della mafia palermitana giunto a Manhattan per allargare il suo lucroso giro d'affari. Nel 1910, Lupo e Morello sono condannati a 30 anni di prigione per contraffazione, e D'Aquila prende il sopravvento. Nel 1917 tra rivalit\u00e0, omicidi e condanne, la presenza della Camorra nella citt\u00e0 scompare e le famiglie di D'Aquila e di Nicola Schir\u00f2 ne approfittano per estendere la loro influenza nel quartiere di Brooklyn. In questo periodo si ha l'ingresso nell'organizzazione di un altro temuto e rispettato mafioso di Palermo, Al Mineo.\nProibizionismo.\nNel 1920, con l'inizio dell'era del proibizionismo, la banda di Salvatore D'Aquila diventa tra le pi\u00f9 potenti di New York entrando in conflitto con quella di Giuseppe \"Joe\" Masseria. La rivalit\u00e0 porta alla morte di \"Don Turiddu,\" assassinato da dei killer di Masseria. Gli succede Al Mineo, il cui vero nome \u00e8 Manfredi Mineo, che guida la giovane \"cosca,\" insieme al suo braccio destro Stefano Ferrigno, dal 1928 al 1930, anno in cui scoppia la guerra castellamarese.\nDurante la guerra castellamarese, Mineo e Ferrigno vengono assassinati da una squadra di killer meglio nota come \"Buster di Chicago\". A succedergli \u00e8 Frank Scalice, membro di spicco del clan, nominato da Salvatore Maranzano, uscito vincitore dal conflitto, il quale istituisce le cinque famiglie, tra cui quella di Scalice. Ma il 10 settembre 1931 Maranzano viene ucciso da uomini assunti da Lucky Luciano e Scalice deve fare un passo indietro dal ruolo di boss per i suoi collegamenti con Maranzano. \"Don Ciccio\", nonostante sia stato declassato da boss a vicecapo, viene lo stesso ucciso nel 1957 presso un mercato ortofrutticolo.\nCosa Nostra.\nLuciano istituisce la Commissione per risolvere i conflitti tra le cinque famiglie e nomina Vincent Mangano successore di Scalice, nasce cos\u00ec la Cosa nostra statunitense. \"Don Vicenzu\" \u00e8 anch'egli un noto uomo d'onore gi\u00e0 dai tempi della natia Sicilia e guida la famiglia, insieme a suo fratello Philip come consigliere, dal 1931 al 1951, spostando l'attivit\u00e0 principale della famiglia dal contrabbando alle scommesse clandestine nel 1933, anno della fine del proibizionismo.\nNell'aprile del 1951, Vincent muore di lupara bianca e anche suo fratello viene trovato morto. Gli succede il suo vice, il calabrese Albert Anastasia, ritenuto responsabile della morte dei due e alleato con Frank Costello. La leadership di Anastasia \u00e8 piuttosto breve, ovvero dal 1951 al 1957, e caratterizzata da omicidi crudeli che mettono in crisi la commissione. Molti sono i favorevoli alla sua eliminazione, in particolare Vito Genovese, Meyer Lansky e Carlo Gambino, che complottano contro di lui. Anastasia viene assassinato presso il suo barbiere preferito, su ordine del suo vicecapo Carlo Gambino, che ne prende effettivamente il posto.\nCarlo Gambino.\nLa fama della famiglia, infatti, comincia proprio dal carismatico Carlo Gambino che ha diretto per quasi un ventennio l'attivit\u00e0 criminale (dalla met\u00e0 degli anni cinquanta fino alla sua morte, avvenuta per cause naturali, nel 1976); egli, di carattere apparentemente mite e pacato, fu capace di reggere saldamente le fila dell'organizzazione agendo nell'ombra e utilizzando l'astuzia pi\u00f9 che la violenza. Legato ai valori tradizionali mafiosi, non fu mai arrestato durante la sua 'reggenza' e pare sia il mafioso che ha maggiormente ispirato il personaggio di Vito Corleone nel romanzo di Mario Puzo sceneggiato nell'omonimo film \"Il padrino\". All'apice del potere, il clan dei Gambino aveva ai suoi ordini 500 uomini d'onore con 2000 affiliati. Quella dei Gambino si \u00e8 dimostrata una famiglia dedita al crimine e Thomas Gambino, figlio di Carlo, ha seguito le orme del padre insieme a i fratelli John e Mike.\nPaul Castellano e John Gotti.\nGambino scelse come successore Paul Castellano, suo cognato, scavalcando il suo vice ufficiale, Aniello Della Croce. Big Pauly non fu mai amato dalla famiglia e, pur essendo un Don raffinato ed elegante, non riusc\u00ec mai ad essere all'altezza del suo predecessore in quanto a lungimiranza e doti organizzative. Per paura di attentati e tradimenti soleva dirigere gli affari nella sfarzosa residenza, (ispirata alla Casa Bianca), che aveva fatto costruire a Staten Island. Arrestato nel 1984 a seguito di pedinamenti e intercettazioni dell'FBI, la sua prima preoccupazione che confid\u00f2 agli agenti fu che non venisse resa pubblica la sua relazione con una cameriera di casa. Con la morte di Della Croce, a capo del clan rivale di Castellano, Big Paul ha i giorni contati. Il giovane John Gotti (con il suo fidato Sammy 'The Bull' Gravano) capisce che tolto di mezzo Castellano sar\u00e0 lui il nuovo e incontrastato boss della Famiglia Gambino. Il 16 dicembre 1985, nascosto in una macchina parcheggiata nei pressi, Gotti assiste all'esecuzione di Castellano che lui stesso ha ordinato. Big Paul viene freddato da sei colpi di pistola alla testa e al collo mentre sta scendendo di macchina per andare a cena in un rinomato ristorante di Manhattan. Anche il suo autista, nonch\u00e9 vice, Bilotti, viene assassinato. Gotti \u00e8 il nuovo Don, il boss dei boss della Grande Mela. Ai suoi ordini Gotti aveva una trentina di gruppi per un totale di 350 uomini. Gotti capisce subito che un vero Don ha bisogno del consenso e dell'appoggio popolare. La gente lo adora e lo venera come una divinit\u00e0. Appare anche sulla copertina di \"Time\". La sua popolarit\u00e0 \u00e8 alle stelle, al pari di quella di Al Capone. Sfoggia completi da 2000 dollari, rilascia laute mance, ha un sorriso ed una battuta per tutti. Le donne lo adorano (una giornalista arriva ad affermare che la sua camminata \u00e8 quanto di pi\u00f9 sexy possa esistere). Pi\u00f9 che un mafioso John Gotti \u00e8 un fenomeno mediatico. Ma dalle intercettazione e dai filmati dell'FBI un'altra realt\u00e0 viene a galla. Quella di un uomo sanguinario, rozzo e violento ma allo stesso tempo capace di farsi scivolare addosso tutte le accuse che gli vengono rivolte. Tanto da essere soprannominato il Don di Teflon, come le padelle antiaderenti. Gotti esce vittorioso da ogni processo con la folla fuori dal tribunale pronta a festeggiare l'ennesima dichiarazione di innocenza. Ma quando Sammy Gravano nel 1992, suo fidato vice, tradisce per paura che il suo boss faccia ricadere su di lui tutte le accuse, per John Gotti cala definitivamente il sipario. Testimoni affermano che mentre Gravano rivelava alla Corte gli omicidi che il suo boss aveva ordinato, Gotti neanche lo degnasse di uno sguardo. Sprezzante fino alla fine viene condannato al carcere a vita con divieto di libert\u00e0 condizionata e con una sola ora d'aria al giorno. Morir\u00e0 di cancro nel 2002. Ai suoi funerali a New York una scia di folla in lacrime render\u00e0 omaggio all'ultimo don. Dopo John Gotti il comando \u00e8 passato a suo figlio Junior e successivamente a suo fratello Peter ma i due non si sono dimostrati all'altezza dell'incarico, e la famiglia Gambino, un tempo l'organizzazione criminale pi\u00f9 potente degli Stati Uniti, ha visto il proprio potere molto ridimensionato.\nAnni recenti.\nDal 2015 al 2019 il presunto boss \u00e8 stato Frank Cal\u00ec.\nOra la famiglia Gambino ha circa 300 affiliati ed in numero di membri \u00e8 seconda solo alla famiglia Genovese.\nNel febbraio del 2008 \u00e8 stata duramente colpita dall'Operazione Old Bridge, che ha portato all'arresto di decine di suoi affiliati.\nInchiesta New Bridge.\nNel febbraio 2014 la cosca subisce 26 arresti tra Italia e USA per associazione a delinquere di stampo mafioso, traffico internazionale di stupefacenti, spaccio, riciclaggio e altri reati. Accertati collegamenti con la 'Ndrina degli Ursino-Simonetta. Tra gli arrestati Franco Lupoi, Raffaele Valente e Nick Tamburello.\nNel dicembre 2014 vengono arrestati 8 boss tra Italia e USA: Francesco Palmeri, detto \"Ciccio l'americano\" e considerato 'underboss' dei Gambino; Giovanni Grillo, detto \"John\"; Salvatore Farina, figlio del defunto boss di Cosa Nostra Ambrogio (imputato per l'omicidio del giudice Ciaccio Montalto); Carlo Brillante; Raffaele Valente; Daniele Cavoto; Michele Amabile; Francesco Vonella. L'operazione conferma ancora vivi i legami con la mafia siciliana.\nLeadership storica.\nBoss di strada.\nDal 1999 al 2011, il boss di strada \u00e8 stato responsabile dell'esecuzione delle attivit\u00e0, anche perch\u00e9 Peter Gotti era sempre pi\u00f9 impossibilitato dal guidare la famiglia dalla prigione."}
{"id": "836045", "revid": "1433186", "url": "https://it.wikipedia.org/wiki?curid=836045", "title": "Aibonito", "text": "Aibonito \u00e8 una citt\u00e0 di Porto Rico situata nell'entroterra meridionale dell'isola. L'area comunale confina a nord con Barranquitas, Comer\u00edo e Cidra, a est con Cayey, a sud con Salinas e a ovest con Coamo. Il comune, che fu fondato nel 1824, oggi conta una popolazione di oltre 26.000 abitanti ed \u00e8 suddiviso in 9 circoscrizioni (\"barrios\")."}
{"id": "836048", "revid": "30610", "url": "https://it.wikipedia.org/wiki?curid=836048", "title": "Vazul", "text": "Avendo partecipato ad una fallita cospirazione contro Stefano I d'Ungheria, venne escluso dalla successione al trono a favore di Pietro Orseolo.\nA seguito della fallita cospirazione fu accecato e assordato, mentre i suoi figli vennero condannati all'esilio. Tuttavia due dei suoi tre figli, Andrea I e B\u00e9la I, salirono al trono durante le fasi di lotta dinastica successive alla morte di Stefano I. Per questo motivo ci si riferisce ai sovrani successivi a Stefano con l'espressione \"Linea di Vazul\"."}
{"id": "836050", "revid": "1543377", "url": "https://it.wikipedia.org/wiki?curid=836050", "title": "Click-through rate", "text": "Il click-through rate (in acronimo CTR) (\"Percentuale di clic\" in italiano) \u00e8 un tasso che misura l'efficacia di una campagna pubblicitaria on-line. Se un banner o messaggio pubblicitario esposto sul World Wide Web \u00e8 visualizzato 100 volte (\"impression delivered\", ogni volta che un banner \u00e8 caricato su una pagina web ed essa \u00e8 visualizzata nello schermo di un utente) e una persona vi clicca sopra, il CTR risulter\u00e0 dell'1%; \u00e8 quindi considerato un indicatore significativo dell'interesse dell'utenza nei confronti del messaggio proposto.\nLe percentuali medie CTR nel corso degli anni si sono ridotte anche molto al di sotto del 1%, cos\u00ec che oggi un CTR del 2% \u00e8 da considerarsi un ottimo successo. Ma scegliendo un sito appropriato per il proprio messaggio, con un alto grado d'affinit\u00e0 con esso (per esempio un sito sul cinema per pubblicizzare un film), lo stesso banner pu\u00f2 ottenere un CTR anche molto pi\u00f9 alto. Personalizzandolo, usando modalit\u00e0 fuori dal comune e maggiormente invasive, il messaggio ottiene CTR maggiori di un banner pubblicitario standard.\nIl CTR \u00e8 calcolato comunemente dal rapporto tra numero di clic e numero di \"impression\", ma pu\u00f2 essere messo in relazione anche con il numero di persone che hanno cliccato (CTOR, ovvero \"click-to-open rate\") che generalmente \u00e8 considerato pi\u00f9 attendibile. Infatti se un utente ha visualizzato il messaggio pubblicitario e vi clicca sopra pi\u00f9 volte, il CTR aumenta (anche se i cliccatori in realt\u00e0 non sono aumentati), mentre il CTOR resta inalterato. Il CTOR \u00e8 determinante per valutare il successo di campagne marketing on-line o e-mail, newsletter, ecc, e per una corretta e pi\u00f9 utile profilazione del proprio database di contatti.\nI principali fattori che possono influire sul valore del CTR sono:\nScopo.\nLo scopo delle percentuali di clic \u00e8 misurare il rapporto tra clic e impressioni di un annuncio online o di una campagna di email marketing. In generale, maggiore \u00e8 il CTR, pi\u00f9 efficace \u00e8 stata la campagna di marketing nel portare le persone a un sito web. \u00a0La maggior parte dei siti web commerciali sono progettati per suscitare una sorta di azione, che si tratti di acquistare un libro, leggere un articolo, guardare un video musicale o cercare un volo. Le persone visitano raramente i siti Web con l'intenzione di visualizzare annunci pubblicitari, allo stesso modo in cui poche persone guardano la televisione per visualizzare gli spot pubblicitari.\nMentre i professionisti del marketing vogliono conoscere la reazione del visitatore web, con la tecnologia attuale \u00e8 quasi impossibile quantificare la reazione emotiva al sito e l'effetto di quel sito sul marchio dell'azienda. Tuttavia, la percentuale di clic \u00e8 un dato facile da acquisire. La percentuale di clic misura la percentuale di visitatori che hanno avviato un annuncio pubblicitario che li ha reindirizzati a un'altra pagina dove potrebbero acquistare un articolo o ottenere ulteriori informazioni su un prodotto o servizio. Sono possibili, ma rare, forme di interazione con annunci diversi dal clic; \"percentuale di clic\" \u00e8 il termine pi\u00f9 comunemente utilizzato per descrivere l'efficacia di un annuncio.\nCostruzione.\nLa percentuale di clic di un annuncio \u00e8 il numero di volte in cui viene effettuato un clic sull'annuncio, diviso per il numero di volte in cui l'annuncio viene \"offerto\", ovvero mostrato (chiamato anche \"impression\"), espresso in percentuale:\nformula_1\nLe percentuali di clic per gli annunci banner sono diminuite nel tempo. Quando i banner pubblicitari hanno iniziato a comparire per la prima volta, non era raro avere tassi superiori al cinque percento. Da allora sono diminuiti, in media pi\u00f9 vicini allo 0,2 o 0,3 per cento. Nella maggior parte dei casi, una percentuale di clic del 2% sarebbe considerata di grande successo, sebbene il numero esatto sia oggetto di accesi dibattiti e varierebbe a seconda della situazione. La percentuale di clic media del 3% negli anni '90 \u00e8 scesa al 2,4% -0,4% dal 2002. Poich\u00e9 gli inserzionisti in genere pagano di pi\u00f9 per una percentuale di clic elevata, ottenere molti clic con pochi acquisti non \u00e8 desiderabile per gli inserzionisti. Allo stesso modo, selezionando un sito pubblicitario appropriato con alta affinit\u00e0 (ad esempio, una \"movie magazine\" per una pubblicit\u00e0 di film), lo stesso banner pu\u00f2 ottenere un CTR sostanzialmente pi\u00f9 elevato. Sebbene gli annunci personalizzati, i formati insoliti e gli annunci pi\u00f9 invadenti in genere si traducano in percentuali di clic pi\u00f9 elevate rispetto agli annunci banner standard, gli annunci eccessivamente invadenti vengono spesso evitati dagli spettatori.\nLa moderna pubblicit\u00e0 online \u00e8 andata oltre il semplice utilizzo di banner pubblicitari. I motori di ricerca pi\u00f9 diffusi consentono agli inserzionisti di visualizzare annunci con i risultati della ricerca attivati da un utente di ricerca. Questi annunci sono generalmente in formato testo e possono includere collegamenti e informazioni aggiuntivi come numeri di telefono, indirizzi e pagine di prodotti specifici. Queste informazioni aggiuntive si allontanano dalla scarsa esperienza utente che pu\u00f2 essere creata da banner pubblicitari intrusivi e forniscono informazioni utili all'utente di ricerca, con conseguenti percentuali di clic pi\u00f9 elevate per questo formato di pubblicit\u00e0 pay-per-click. Avere un'elevata percentuale di clic non \u00e8 l'unico obiettivo per un inserzionista online, che pu\u00f2 sviluppare campagne per aumentare la consapevolezza per il guadagno complessivo di traffico prezioso, sacrificando una certa percentuale di clic a tale scopo.\nEmail.\nUna percentuale di clic di un'e-mail \u00e8 definita come il numero di destinatari che fanno clic su uno o pi\u00f9 collegamenti in un'e-mail e sono arrivati al sito Web, blog o altra destinazione del mittente. Pi\u00f9 semplicemente, le percentuali di clic delle e-mail rappresentano il numero di clic generati dall' e-mail.\nLa percentuale di clic delle e-mail viene espressa come percentuale e calcolata dividendo il numero di clic per il numero di recapiti di messaggi monitorati.\nLa maggior parte degli operatori di email marketing utilizza queste metriche insieme alla frequenza di apertura, alla frequenza di rimbalzo e ad altre metriche, per comprendere l'efficacia e il successo della propria campagna di posta elettronica. In generale non esiste una percentuale di clic ideale. Questa metrica pu\u00f2 variare in base al tipo di e-mail inviata, alla frequenza con cui vengono inviate le e-mail, a come viene segmentato l'elenco dei destinatari, alla rilevanza del contenuto dell'e-mail per il pubblico e a molti altri fattori. Anche l'ora del giorno pu\u00f2 influire sulla percentuale di clic. La domenica sembra generare in media percentuali di clic notevolmente pi\u00f9 elevate rispetto al resto della settimana.\nOgni anno vengono condotti vari tipi di studi di ricerca per monitorare l'efficacia complessiva delle percentuali di clic nell'email marketing.\nPercentuale di clic e ottimizzazione per i motori di ricerca.\nGli esperti di ottimizzazione dei motori di ricerca (SEO) hanno affermato dalla met\u00e0 degli anni 2010 che la percentuale di clic ha un impatto sulle classifiche organiche. Numerosi casi di studio sono stati pubblicati per supportare questa teoria. I sostenitori di questa teoria spesso affermano che la percentuale di clic \u00e8 un segnale di ranking per l'algoritmo RankBrain di Google.\nGli oppositori di questa teoria affermano che la percentuale di clic ha un impatto minimo o nullo sulle classifiche organiche. Bartosz G\u00f3ralewicz ha pubblicato i risultati di un esperimento su Search Engine Land dove afferma: \"Nonostante la credenza popolare, la percentuale di clic non \u00e8 un fattore di ranking. Anche il traffico organico massiccio non influir\u00e0 sulle posizioni organiche del tuo sito web\". Barry Schwartz ha scritto su Search Engine Land: \"\"... Google ha detto innumerevoli volte, per iscritto, a conferenze, che il CTR non \u00e8 utilizzato nel loro algoritmo di ranking\".\""}
{"id": "836053", "revid": "547034", "url": "https://it.wikipedia.org/wiki?curid=836053", "title": "Kerrang!", "text": "Kerrang! \u00e8 un settimanale musicale fondato nel 1981 da Alan Lewis, pubblicato dalla Wasted Talent e sino al 2017 dalla Bauer Verlagsgruppe nel Regno Unito, incentrato prevalentemente su rock, punk ed heavy metal.\nStoria.\nLa rivista \u00e8 fondata nel 1981 da un'idea dell'editore britannico Alan Lewis. Il titolo \u00e8 onomatopeico e rimanda al suono prodotto dal power chord di una chitarra elettrica.\nInizialmente prodotto da Geoff Barton, il settimanale nasce da prima come supplemento a \"Sounds\". Durante gli anni ottanta e i primi anni novanta molte delle copertine furono dedicate prevalentemente ad artisti della scena heavy metal (spesso apparivano M\u00f6tley Cr\u00fce, Slayer, Metallica, Poison, Testament), successivamente per\u00f2 con l'avvento del grunge e di gruppi come i Nirvana, gli editori diversificarono il loro genere.\nIl periodo migliore arriva con l'editore Paul Rees a cavallo del cambio di millennio, che vide l'avvento del nu metal e di band come Limp Bizkit, Linkin Park e pi\u00f9 tardi Thirty Seconds to Mars. Nel 2000 fu lanciata la stazione radio digitale di \"Kerrang!\", e 4 anni dopo viene lanciata la stazione radio \"Kerrang! 105.2\" nelle West Midlands; nel 2006 \u00e8 stato reso noto che l'intento della EMAP era di portare la radio anche nel sud del Galles. Dal 2001 \u00e8 attivo anche il canale televisivo \"Kerrang! TV\".\nNel 2002 vengono superati i rivali del \"New Musical Express\" (\"NME\") e diventa il settimanale musicale pi\u00f9 venduto nel Regno Unito. Rees passa alla direzione di Q e dal 2003 al 2005 il suo posto viene preso da Ashley Bird. Sfortunatamente per lei la bolla del nu metal scoppi\u00f2 proprio in quel periodo, causando un veloce declino nelle vendite e il suo licenziamento.\nQuando la Bird viene sostituita da Paul Brannigan nell'aprile 2005, \"Kerrang!\" opta per una linea musicalmente pi\u00f9 varia pescando contemporaneamente dalla sua ricca storia. Nei seguenti mesi sulle pagine della rivista compaiono nuovi gruppi stilisticamente molto diversi (Thirty Seconds to Mars, My Chemical Romance, Lostprophets, HIM, Trivium, Mastodon, Rammstein e Bullet for My Valentine) accanto a \"vecchie conoscenze\" come Metallica, Slayer, Iron Maiden, Nirvana, System of a Down e Green Day e, pi\u00f9 recentemente, giovani gruppi britannici come i post-hardcore Enter Shikari, il gruppo rock strumentale 65dayofstatic e il gruppo metalcore Hung Yesterday.\nSecondo gli ultimi dati dell'Audit Bureau of Circulations del 17 agosto 2006, \"Kerrang!\" ha nuovamente sorpassato \"NME\" diventando il primo settimanale musicale del Regno Unito, sopravanzando il rivale di pi\u00f9 di 4.000 copie a settimana.\nNel 2017 la propriet\u00e0 del settimanale passa dalla storica azienda Bauer Verlagsgruppe alla Wasted Talent, gi\u00e0 editrice della rivista britannica \"Mixmag\", lasciando comunque i diritti su \"Kerrang! 105.2\" e \"Kerrang! TV\" nel Regno Unito alla Bauer.\nI \"Kerrang! Awards\".\nNel 2001 la rivista lancia una propria cerimonia di premiazione annuale, ottenendo una propria identit\u00e0 nella scena rock alternativa nel corso degli anni.\nAltre edizioni.\nL'EMAP ha lanciato nel tardo 1990 l'edizione australiana della rivista. Contrariamente all'edizione britannica, quella australiana aveva cadenza mensile, ma nel 2004 la divisione fu chiusa a causa dell'agguerrita concorrenza locale."}
{"id": "836054", "revid": "33689", "url": "https://it.wikipedia.org/wiki?curid=836054", "title": "Manlia Scantilla", "text": "Da Didio ebbe una figlia, Didia Clara, con la quale fu eletta al rango di \"augusta\" dal Senato romano in occasione dell'elevazione del marito a imperatore. Erodiano (\"Historiae\", ii.6.7) afferma che furono le due donne a suggerire a Didio di partecipare all'asta alla quale compr\u00f2 la carica imperiale. In seguito, quando Didio si instaur\u00f2 a palazzo, le due donne lo raggiunsero con titubanza, \"come se avessero presagito la fine prossima\", dice la \"Historia Augusta\" (\"Didius Julianus\", 3.5). Con l'approssimarsi delle truppe di Settimio Severo su Roma, il Senato destitu\u00ec Didio, che aveva regnato solo pochi mesi. Dopo la morte del marito, fu Manlia a seppellirlo lungo la via Labicana, ma pi\u00f9 nulla si sa della sua sorte n\u00e9 di quella della figlia."}
{"id": "836065", "revid": "247445", "url": "https://it.wikipedia.org/wiki?curid=836065", "title": "Abbiamo solo fatto l'amore", "text": "Abbiamo solo fatto l'amore \u00e8 un film italiano del 1998 diretto da Fulvio Ottaviano.\nTrama.\nSimone, che lavora in un vagone ristorante, ha un rapporto occasionale con Silvia e la ragazza rimane incinta. Mentre lei vorrebbe tenere il bambino, lui \u00e8 contrario ed \u00e8 seriamente preoccupato della cosa. Alla fine Silvia, durante un viaggio proprio sul treno dove lavora Simone, ha le doglie e partorisce un bambino nero, figlio di un uomo che la ragazza aveva frequentato tempo prima e Simone, alla vista del neonato, si chiede se essere sollevato o preoccupato dall'epilogo della vicenda."}
{"id": "836066", "revid": "767487", "url": "https://it.wikipedia.org/wiki?curid=836066", "title": "Le rane del mare", "text": "Le rane del mare (\"The Frogmen\") \u00e8 un film di guerra del 1951 diretto da Lloyd Bacon.\nTrama.\nJohn Lawrence, nuovo comandante di un Navy Underwater Demolition Team (un corpo speciale della marina americana creato durante la Seconda guerra mondiale), cerca di guadagnarsi il rispetto degli uomini della sua unit\u00e0 (soprannominati \"frogmen\", letteralmente \"uomini rana\"). Gli uomini sono ancora abbattuti per la morte del precedente comandante e non accettano di buon grado l'arrivo di Lawrence."}
{"id": "836074", "revid": "1699816", "url": "https://it.wikipedia.org/wiki?curid=836074", "title": "Cucina romana", "text": "La cucina romana tradizionale \u00e8 fondata su ingredienti di derivazione rurale e contadina, di origine vegetale ed animale, preparati secondo ricette spesso tramandate di generazione in generazione in ambito familiare. \nPoich\u00e9 si \u00e8 sempre trattato di pietanze lavorate da materie prime ricavate dalla Campagna Romana, terra molto fertile e produttiva, esse erano prevalentemente atte a soddisfare le esigenze energetiche dell'uomo impegnato nel lavoro nei campi e spesso consumate nell'ambito di una o al massimo due sedute alimentari quotidiane. Le preparazioni della cucina romana sono quindi idealmente associate a piatti particolarmente nutritivi, saporiti e somministrati in porzioni abbondanti.\nFilosofia e storia.\nI capisaldi di questa cucina sono i primi piatti, sia asciutti sia in brodo. Questi ultimi sono preparati con della pasta con verdure o legumi (ceci, patate, broccoli, fagioli), e il cosiddetto \"quinto quarto\".\nNei giorni di festa erano molto comuni l'abbacchio e la carne di capretto, forniti direttamente dai pastori locali.\nRoma \u00e8 stata da sempre pi\u00f9 un importante mercato di consumo che non di produzione, tuttavia la cucina romana popolare ha avuto a disposizione in abbondanza le produzioni tipiche della regione, dall'olio, al vino, dalla verdure ai maiali e gli ovini della Campagna romana o dell'Umbria (i macellai che vendevano maiale si chiamavano, infatti, \"norcini\", e fino agli anni cinquanta non ne vendevano da dopo Pasqua a novembre).\nIl burro nella vera cucina romana \u00e8 praticamente uno sconosciuto: per ingrassare e anche per friggere si usava casomai lo strutto di maiale. Il condimento d'elezione era ed \u00e8 tuttora l'olio extravergine d'oliva, ancora presente tra le produzioni tipiche del Lazio.\nNell'antica Roma la cucina era molto semplice, a base di cereali, formaggi, legumi e frutta. Le spezie pi\u00f9 usate erano il piper cubeba, cumino e il lingustico. I \"piatti forti\", consumati dai ricchi, erano a base di carne, soprattutto di maiale.\nRoma vanta anche una lunga tradizione nella preparazione delle pizze.\nLa cucina povera.\nIl \"quinto quarto\" \u00e8 quel che rimane della bestia vaccina o ovina dopo che sono state vendute ai benestanti le parti pregiate: i due quarti anteriori e i due quarti posteriori.\nSi tratta, quindi, di tutto quanto \u00e8 commestibile delle interiora: trippa (la parte pi\u00f9 pregiata \u00e8 il reticolo, a Roma detta anche \"cuffia\"; l'omaso \u00e8 il lampredotto), rognoni (i reni della bestia: vanno tenuti a bagno in acqua acidulata con limone, prima di cucinarli), cuore, fegato, milza, animelle (pancreas, timo e ghiandole salivari) e schienali, cervello e lingua. Dalla carne ovina si prende anche la coratella, l'insieme delle interiora (fegato, polmoni, cuore). Del bue si usa la coda, preparata nel tipico piatto alla vaccinara.\nPer il maiale e la vitella, a questa lista vanno aggiunti gli zampetti.\nFin dalla Roma antica, la cucina delle classi meno abbienti \u00e8 stata quella dei prodotti del vicino Agro, delle farinate e dei legumi. Non a caso la celebre \"puls\" dei romani (che per questo erano detti \"pultiferi\" cio\u00e8 mangiatori di polenta) era una pappa di cereali e legumi che nei diversi accostamenti prendeva altri nomi e sapori.\nTra i legumi erano i ceci a farla da padrona, anche sulla tavola dei ricchi. Bagnati di olio e presentati caldi in ciotoline di coccio aprivano il pasto della sera. Poi, con i secoli, la cucina del volgo prese l'abitudine di fare della zuppa di legumi il suo piatto della vigilia, come pasta, ceci e baccal\u00e0."}
{"id": "836076", "revid": "278830", "url": "https://it.wikipedia.org/wiki?curid=836076", "title": "Demofilo Fidani", "text": "Ha firmato le sue regie quasi sempre con diversi pseudonimi, quali Miles Deem (il pi\u00f9 utilizzato), Danilo Dani, Nedo De Fida, Lucky Dickinson, Sean O'Neal, Dick Spitfire.\nBiografia.\nRegista prolifico tra la met\u00e0 degli anni sessanta e gli inizi dei settanta soprattutto nel genere western. Proveniente dalla scenografia, tutti i suoi film come regista sono caratterizzati da uno stile personale ben riconoscibile: scene d'azione dove sovente il protagonista si trova da solo ad affrontare i nemici che elimina uno alla volta, spesso nei canyon e nei villaggi semi-abbandonati, cavalcate interminabili accompagnate dalla musica di Coriolano Gori e l'utilizzo dello stesso cast artistico in quasi tutti i suoi film.\nNei suoi lavori \u00e8 stato affiancato dalla compagna Mila Valenza Vitelli (nel ruolo di costumista e sceneggiatrice) e dalla figlia Simonetta Vitelli (come attrice) che ha quasi sempre utilizzato lo pseudonimo Simone Blondell.\n\u00c8 stato accusato di mancanza di originalit\u00e0, bizzarria dei personaggi e disinteresse per la continuit\u00e0, il che ha portato alcuni a definirlo \"l'Ed Wood degli spaghetti western\" Thomas Weisser \u00e8 arrivato a definirlo \"il peggior regista di Spaghetti Western\", mettendo i lettori all'erta nei confronti di \"qualunque suo film\".\nTuttavia occorre invece rilevare che la sua seriet\u00e0 professionale \u00e8 stata premiata per due volte dal Ministero dello Spettacolo con la medaglia d'oro, nel 1975 e nel 1985, durante le manifestazioni \"Una vita per il cinema\".\nOltre agli spaghetti western, ha diretto film gangster (\"Sedia elettrica\"), thriller (\"A.A.A. Massaggiatrice bella presenza offresi...\"), erotici (\"Calde labbra\") e commedie sexy (\"La professoressa di lingue\"). \nGli attori caratteristici di Fidani sono stati Hunt Powers (noto anche come Jack Betts), Gordon Mitchell, Jeff Cameron, Ettore Manni e Klaus Kinski.Fidani \u00e8 stato anche pittore e scenografo e, nei suoi anni pi\u00f9 tardi, un conosciuto medium."}
{"id": "836077", "revid": "1632387", "url": "https://it.wikipedia.org/wiki?curid=836077", "title": "Phoenix (gruppo musicale)", "text": "I Phoenix sono un gruppo musicale pop rock francese, originario di Le Chesnay e formatosi a Versailles.\nStoria del gruppo.\nSi formano nel 1992 nella prolifica scena musicale parigina, che, oltre ai Mano Negra, vedr\u00e0 la nascita di altri gruppi importanti come gli AIR e i Daft Punk. Proprio con questi ultimi collabora Laurent Bracowitz, prima di entrare a far parte della band di suo fratello Christian Mazzalai, i Phoenix, con alla voce Thomas Mars, al basso Deck D'Arcy e i due fratelli alle chitarre.\nLa band riesce a dare alla luce il primo disco, per\u00f2 solo nel 2000. \"United\", che esce nell'estate di quell'anno, riscuote un discreto successo internazionale grazie a canzoni come \"If I Ever Feel Better\", \"Too Young\" e \"Funky Squaredance\". Grazie a quest'ultima inizia la collaborazione con Roman Coppola, il primogenito di Francis Ford, che ne cura il video. La collaborazione si ripeter\u00e0 poi per i singoli di lancio di entrambi i due dischi successivi dei Phoenix.\nNel 2004 esce l'album \"Alphabetical\" da cui fu estratto come singolo \"Everything is Everything\" e \"Run, Run, Run\" ed hanno riscosso un buon successo.\nNel 2006 arriva l'inaspettato terzo disco della band francese, \"It's Never Been Like That\", da questo album vengono estratte canzoni come \"Consolation Prises\" e \"Long Distance Call\". Nello stesso anno inizia il loro tour internazionale, la band inizialmente si esibisce in Europa, fino ad arrivare in Giappone ed America. La band pubblica a fine maggio 2009 \"Wolfgang Amadeus Phoenix\", il quarto disco della band. Da questo loro quarto album vengono estratti tre singoli tra i quali 1901, \"Lisztomania\" e \"Lasso\". Il brano finale, \"Armistice\", sar\u00e0 inserito nella colonna sonora del gioco PES 2011.\nIl 20 ottobre 2010 i Phoenix partecipano ad un live al Madison Square Garden insieme ad uno special live dei Daft Punk, \nNell'aprile del 2013 esce il loro quinto album intitolato \"Bankrupt!\". Il primo singolo ad anticipare l'album \u00e8 stato \"Entertainment\", pubblicato il 18 febbraio 2013.\nNel giugno 2017 I Phoenix pubblicano \u201cTi Amo Speciale\u201d, un filmato in stile tv italiana anni Settanta: un fantomatico variety show all\u2019italiana in cui la band suona i brani \"Ti Amo\", \"Goodbye Soleil\" e \"J-Boy\". I Phoenix pubblicarono via Apple Music \"Ti Amo Speciale\", un filmato di 18 minuti che arriva a pochi giorni dall\u2019uscita, venerd\u00ec 9 giugno, del nuovo album \"Ti amo\". Nella preview disponibile si vede il progetto francese intervistato da due presentatori in stile programmi televisivi anni Settanta che chiedono notizie a Laurent Brancowitz e Christian Mazzalai sulle loro origini italiane e su chi sia tra loro il pi\u00f9 romantico e il pi\u00f9 timido.\nI Phoenix hanno suonato recentemente in Italia al Postepay Rock Sound di Roma il 22 luglio 2017 e il 20 marzo 2018 al Fabrique di Milano."}
{"id": "836078", "revid": "399", "url": "https://it.wikipedia.org/wiki?curid=836078", "title": "Conversion rate", "text": "Definizione.\nNel web marketing il conversion rate (in italiano, \"tasso di conversione\") \u00e8 la percentuale di visitatori unici che hanno effettuato la specifica azione che l'inserzionista ha definito essere l'obiettivo della campagna.\nL'azione desiderata pu\u00f2 essere: iscriversi ad una newsletter, effettuare un acquisto, condurre una vendita, osservare una pagina chiave del sito, o altre azioni misurabili.\nQuesta azione rappresenta l\u2019obiettivo di conversione\u00a0ed \u00e8 la ragione per la quale la pagina web \u00e8 stata creata.\nIl conversion rate \u00e8 sostanzialmente, quindi, un numero che identifica la riuscita dell'obiettivo prefissato.\nIl conversion rate pu\u00f2 essere non solo monitorato ma anche aumentato attraverso delle tecniche di ottimizzazione del tasso di conversione e con l'aiuto di appositi imbuti di conversione ben strutturati.\nCome si calcola.\nCONVERSION RATE\u00a0= (NUMERO DI PERSONE CHE COMPIONO L\u2019AZIONE / NUMERO TOTALE DI CLIC) x 100"}
{"id": "836101", "revid": "599013", "url": "https://it.wikipedia.org/wiki?curid=836101", "title": "Clorpromazina", "text": "La clorpromazina \u00e8 un principio attivo neurolettico appartenente al gruppo delle Fenotiazine, impiegato nel trattamento della schizofrenia, nella fase maniacale del disturbo bipolare, nella psicosi senile e nelle psicosi tossiche da sostanze stupefacenti.\nLa clorpromazina \u00e8 anche conosciuta con il nome di torazina, trasposizione letterale di \"Thorazine\", il nome commerciale del farmaco negli Stati Uniti. Si pu\u00f2 sentir pronunciare questo lemma gergale in alcuni doppiaggi di film o serie TV statunitensi o leggere in traduzioni superficiali.\nMeccanismo d'azione.\nQuesto farmaco \u00e8 un antidopaminergico, cio\u00e8 un antagonista funzionale del recettore D2. Bloccando i recettori post-sinaptici della dopamina consente il controllo di alcuni sintomi quali allucinazioni, deliri, l'udire voci inesistenti (allucinazioni uditive).\nEffetti collaterali.\nLa clorpromazina presenta alcuni effetti secondari: per esempio, essendo un anti-dopaminergico, permette di impedire il vomito (effetto anti-emetico). Ha anche azione antistaminica non specifica, che giustifica la comparsa di sonnolenza in coloro cui viene somministrata. Tuttavia esistono anche effetti collaterali problematici denominati \"discinesie persistenti tardive\" che si manifestano soprattutto con le terapie a lungo termine. Questi sintomi possono persistere anche dopo la sospensione della terapia e comprendono movimenti ritmici della lingua, delle labbra, del volto e degli arti. Colpiscono con maggiore frequenza i pazienti anziani e le donne. Per via dei numerosi recettori a cui pu\u00f2 legarsi e quindi alla variet\u00e0 di reazioni che pu\u00f2 indurre, la clorpromazina viene comunemente elencata tra le dirty drugs.\nSembra esserci un rischio dose-dipendente di convulsioni con il trattamento con clorpromazina. Discinesia tardiva (movimenti corporei involontari e ripetitivi) e acatisia (una sensazione di irrequietezza interiore e incapacit\u00e0 di rimanere fermi) sono meno comuni con la clorpromazina rispetto agli antipsicotici tipici ad alta potenza come l' aloperidolo o la trifluoperazina, e alcune evidenze suggeriscono che, con un dosaggio conservativo, l'incidenza di tali effetti per la clorpromazina pu\u00f2 essere paragonabile a quella di nuovi agenti come risperidone o olanzapina. \nLa clorpromazina pu\u00f2 depositarsi nei tessuti oculari se assunta in dosi elevate per lunghi periodi di tempo.\nAltri effetti collaterali riguardano reazioni avverse simil-parkinsoniane, come bradicinesia, rigidit\u00e0, ipomimia e talora comparsa di tremori, anch'essi dovuti all'azione antidopaminergica. Si registrano inoltre alterazioni delle secrezioni endocrine; in particolare si ha innalzamento dei livelli di prolattina e MSH, ormone che stimola la produzione di melanina. Inoltre si riportano effetti sull'apparato cardio-vascolare, per esempio ipotensione, tachicardie, aritmie, raramente gravi effetti sul sistema emopoietico e varie reazioni di ipersensibilit\u00e0.\nDurante l'uso di clorpromazina e di altri farmaci antipsicotici sono stati riportati casi di insorgenze di febbre elevata, rigidit\u00e0 muscolare, elevati livelli di creatinfosfochinasi (CPK) sierica, alterazioni di coscienza che possono progredire fino al coma e alla morte. Tale insieme di sintomi potenzialmente fatale \u00e8 definito sindrome maligna da neurolettici (S.N.M.) e va curata con la sospensione immediata del farmaco e una terapia sintomatica intensiva.\nL'assunzione di Clorpomazina, come quella di tutti i neurolettici, causa la diminuzione di volume cerebrale associato a un decremento delle funzioni cognitive.\nStoria.\nLa clorpromazina \u00e8 stata sintetizzata l'11 Dicembre 1951 da Paul Charpentier nei laboratori di Rh\u00f4ne-Poulenc, una societ\u00e0 francese, e rilasciata nel Maggio 1952 per essere sottoposta a diverse indagini cliniche con lo scopo di migliorare gli effetti dell'anestesia generale. L'uso potenziale della clorpromazina in psichiatria \u00e8 stata prima riconosciuta da Henri Laborit (1952), un chirurgo e fisiologo dell'esercito francese.\nNegli anni \u201950 il neurochirurgo sospett\u00f2 che l\u2019ansiet\u00e0 sofferta da molti pazienti prima di un intervento chirurgico potesse essere causata dal rilascio nel corpo di grandi quantit\u00e0 di istamina. L\u2019istamina \u00e8 una sostanza simile a un ormone, prodotta in caso di stress, che causa una dilatazione dei vasi sanguigni e un abbassamento della pressione sanguigna. Laborit ipotizz\u00f2 che la grande quantit\u00e0 di istamina prodotta dal sistema nervoso prima di un intervento fosse la principale responsabile di effetti collaterali, legati all'anestesia, quali l\u2019agitazione, il collasso e la morte improvvisa.. Nel cercare un farmaco che potesse bloccare l\u2019azione dell\u2019istamina e calmare i pazienti, si imbatt\u00e9 nella clorpromazina. Laborit, sorpreso dall\u2019azione calmante della clorpromazina, inizi\u00f2 a chiedersi se non potesse anche calmare l\u2019agitazione di pazienti affetti da disordini psichiatrici. Laborit convinse successivamente i medici Hamon, Paraire e Velluz del reparto psichiatrico di Val del Grace, l'ospedale militare di Parigi, ad utilizzare la clorpromazina per sedare alcuni loro pazienti e studiarne gli effetti.\nJacques Lh., un ventiquattrenne reduce di guerra e affetto da psicosi, fu il primo paziente psichiatrico ad assumere la clorpromazina. Gli furono somministrati 50\u00a0mg del farmaco per via endovenosa alle ore 10 del 19 Gennaio 1952. L'effetto calmante della clorpromazina fu eccezionale e immediato, anche se la seconda dose dovette essere iniettata ore dopo, visti i lunghi effetti del farmaco. La somministrazione ripetuta del farmaco causava irritazione venosa e infiltrazione perivenosa, quindi, in varie occasioni, barbiturici e elettroshock venivano sostituiti dalla clorpromazina.\nNonostante questi effetti, dopo 20 giorni con un totale di 855\u00a0mg di clorpromazina, il paziente era pronto \"a riprendere la vita normale\". Gli effetti della clorpromazina su Jacques Lh. furono riportati il 22 febbraio 1952 da Colonel Paraire durante una riunione della Soci\u00e9t\u00e9 M\u00e9dico-Psychologique a Parigi, e, sulla base di questa presentazione, venne pubblicato il primo documento sulla clorpromazina nella psichiatria, nell'edizione del Marzo 1952 degli Annales M\u00e9dico-psychologiques, la rivista ufficiale della societ\u00e0.\nNei sei mesi successivi seguirono sei pubblicazioni di Delay e Deniker, che posero le basi per l'introduzione della clorpromazina in psichiatria. I due psichiatri francesi diedero seguito all\u2019idea e agli esperimenti di Laborit e scoprirono che in effetti un alto dosaggio di clorpromazina calma i pazienti agitati e aggressivi che presentano sintomi schizofrenici. Col passare del tempo si scopr\u00ec che la clorpromazina e i farmaci correlati non sono soltanto dei tranquillanti, i quali calmano i pazienti senza sedarli troppo, ma anche degli agenti anti-psicotici, che riducono in maniera netta i sintomi di schizofrenia e malattie simili.\nLa clorpromazina divenne, in seguito al lavoro di Delay e Deniker, disponibile su prescrizione per la cura di attacchi psicotici e malattie mentali in Francia, a partire dal Dicembre del 1952. Il nome commerciale scelto per la clorpromazina fu \u2018\u2019Largactil\u2019\u2019, in modo da evidenziare le diversit\u00e0 delle azioni farmacologiche. Nel giro di tre anni, 1953-1956, il trattamento mediante clorpromazina si diffuse in tutto il mondo diventando ufficialmente il primo psicofarmaco per la cura di malattie mentali.\nAlla fine del 1955 vi furono segnalazioni sugli effetti curativi della clorpromazina da pazienti psichiatrici di tutti i Paesi del Mondo; Svizzera (Staehelin e Kielholz 1953; Staehelin 1954); Inghilterra (Anton-Stephens 1954; Elkes e Elkes 1954); Canada (Lehmann 1954, Lehmann e Hanrahan 1954); Germania (Bente e Itil 1954); Ungheria (Kardos e Pertorini 1954); America Latina (Saly y Rosas et al 1954), Stati Uniti (Winkelman 1954); Australia (Webb 1955); e URSS (Tarasov 1955).\nUn forte impatto sull'introduzione della clorpromazina nel Nord America venne dato dalla pubblicazione scientifica sull'\"Archives of Neurology and Psychiatry\" (USA) di Heinz Lehmann in collaborazione con Hanrahan.\nIl primo colloquio internazionale sugli usi terapeutici della clorpromazina in psichiatria si \u00e8 tenuto presso l'ospedale di Saint-Anne in Parigi nell'ottobre del 1955 e vide la partecipazione di 257 medici provenienti da 19 Paesi (Austria, Belgio, Brasile, Canada, Cuba, Francia, Germania, Gran Bretagna, Olanda, Lussemburgo, Per\u00f9, Portogallo, Spagna, Svezia, Svizzera, Turchia, Regno Unito, Stati Uniti e Venezuela).\nL\u2019importanza della clorpromazina fu riconosciuta dalla comunit\u00e0 scientifica di tutto il mondo, in particolare dalla prestigiosa \u2018\u2019American public health association\u2019s Albert Lasker Award\u2018\u2019 che premi\u00f2 i medici che per primi evidenziarono e ne studiarono gli effetti:\nQuesto farmaco, il primo in assoluto a diminuire i sintomi di malattie mentali, rivoluzion\u00f2 il mondo della medicina, e in particolare della psichiatria, spostando l\u2019interesse della comunit\u00e0 medica sul modo in cui un agente antipsicotico produce i suoi effetti e focalizzando l'attenzione sulla eterogeneit\u00e0 della schizofrenia in termini di risposta al trattamento. La sua commercializzazione incoraggi\u00f2 la produzione e l'utilizzo di altri farmaci per la cura di malattie mentali, oltre a riservare nei confronti dei malati atteggiamenti molto pi\u00f9 umani."}
{"id": "836104", "revid": "272683", "url": "https://it.wikipedia.org/wiki?curid=836104", "title": "Gerardo Dottori", "text": "Biografia.\nGerardo Dottori nacque a Perugia l'11 novembre del 1884 da una famiglia di estrazione popolare. Primogenito di quattro figli, il padre Ezio era artigiano materassaio, la madre, Colomba Luisa Gambini mor\u00ec quando Gerardo aveva solo otto anni lasciando la famiglia in una situazione economica difficile. Terminate le scuole elementari, Gerardo si iscrisse giovanissimo ai corsi serali dell'Accademia di Belle Arti di Perugia, insieme al suo grande amico d'infanzia (perch\u00e9 vissuti entrambi in corso Cavour) Ferdinando Marconi, lavorando al contempo presso il negozio di antiquariato e restauro di Mariano Rocchi. Inizi\u00f2 quindi l'attivit\u00e0 di decoratore trasferendosi temporaneamente a Milano tra il 1906 ed il 1907. Torn\u00f2 quindi agli studi accademici e dal 1908 cominci\u00f2 a frequentare ambienti artistici d'avanguardia a Firenze. Nel 1910 inizi\u00f2 a collaborare con la rivista \"La Difesa dell\u2019Arte\".\nNel 1911 and\u00f2 a Roma dove conobbe Giacomo Balla, aderendo al Futurismo. Nel 1912 riun\u00ec il primo gruppo futurista umbro, e nel 1915 part\u00ec arruolato per la Grande Guerra. Nel 1920 fond\u00f2 la rivista futurista \"Griffa!\", che si prefiggeva il compito di diffondere le idee del movimento a Perugia. Nello stesso anno espone a Roma la sua prima personale.\nNel 1924 fu il primo futurista ad esporre alla Biennale di Venezia. Nel corso della sua vita Dottori parteciper\u00e0 in tutto a 10 edizioni della Biennale.\nIl suo apporto maggiore al movimento futurista fu dedicato all'Aeropittura: ne figur\u00f2 infatti tra i firmatari del \"Manifesto dell'aeropittura\" (firmato dal solo Marinetti nel 1929), sottoscritto nel 1931 insieme a Marinetti, Balla e Prampolini, i maggiori esponenti del movimento.\nTra il 1925 e la fine degli anni trenta visse a Roma scrivendo su varie riviste d'arte. Nel 1932 \u00e8 citato come primo esempio di artista futurista impegnato anche in soggetti sacri nel \"Manifesto dell'Arte Sacra Futurista\" firmato da Marinetti e Fillia.\nNel 1939 vinse la cattedra di Pittura all'Accademia di Perugia, dirigendola sino al 1947, e sempre nell'anno della nomina decor\u00f2 l'abside della chiesa di Santa Maria Maggiore di Bettona.\nNel 1941 in piena guerra mondiale scrisse il \"Manifesto umbro dell'aeropittura\", dove chiar\u00ec che la vera essenza del suo futurismo risiedeva nel rappresentare ambientazioni e paesaggi misticheggianti.\nRimase sempre fedele al futurismo, anche dopo il declino di quest'ultimo ed al suo \"paesaggio totale\". Negli ultimi anni, in particolare, le sue opere compaiono nelle principali retrospettive sul futurismo sia in Italia che all'estero. Mor\u00ec nel capoluogo umbro nel 1977 e venne sepolto nel Cimitero monumentale di Perugia, nella sezione riservata ai cittadini illustri.\nI maggiori risultati li ottenne raffigurando paesaggi e visioni della sua terra, l'Umbria, per lo pi\u00f9 con immagini percepite da grandi altezze, tra le pi\u00f9 famose ricordiamo \"Primavera umbra\" ed \"Incendio in citt\u00e0\", entrambe dei primi anni venti; quest'ultima \u00e8 esposta presso il Museo civico di Palazzo della Penna di Perugia dove sono conservate numerose opere dell'artista."}
{"id": "836105", "revid": "767487", "url": "https://it.wikipedia.org/wiki?curid=836105", "title": "Duello nella foresta", "text": "Duello nella foresta (\"Red Skies of Montana\") \u00e8 un film del 1952, diretto da Joseph M. Newman."}
{"id": "836107", "revid": "46291", "url": "https://it.wikipedia.org/wiki?curid=836107", "title": "Datura wrightii", "text": "La Datura wrightii \u00e8 una pianta appartenente alla famiglia delle Solanaceae.\nMorfologia.\nPianta erbacea perenne poco rustica, con radici carnose, con foglie ampie dal margine irregolare, fiori semplici, profumati, imbutiformi, di colore bianco. Il frutto \u00e8 spinoso, curvato verso il suolo, con numerosi semi.\nDistribuzione e habitat.\nOriginaria degli Stati Uniti d'America (Oklahoma, Colorado, Nuovo Messico, Texas, Arizona, California, Nevada, Utah).\nUsi.\nReligiosi.\nLa \"D. wrightii\" \u00e8 una pianta sacra usata nelle cerimonie religiose e nei riti di passaggio dai Chumash, Tongva, e altre trib\u00f9 di nativi americani. Tra i Chumash, quando un bambino ha 8 anni, sua madre gli porge un preparato di \"momoy\" da bere. Si suppone che ci\u00f2 sia una sfida spirituale per il bambino che lo aiuta a sviluppare cos\u00ec il benessere spirituale che \u00e8 richiesto per diventare un uomo. Non tutti i bambini sopravvivono. Il \"Momoy\" \u00e8 una pianta spirituale che aiuta a raggiungere il benessere spirituale anche tra gli adulti. Per esempio, durante una situazione spaventosa, come quando si vede un coyote camminare come un uomo, si succhia una foglia di \"momoy\" per aiutare l'anima a rimanere nel corpo. La pianta \u00e8 stata anche usata per predire il futuro.\nRicreativi.\nLa \"D. wrightii\" \u00e8 talora usata per indurre allucinazioni a scopo voluttuario. La pianta pu\u00f2 indurre allucinazioni uditive e visive simili a quelle indotte dalla \"Datura stramonium\". La scopolamina induce una depressione respiratoria quando assunta a dosi allucinogene. La combinazione dell'anestesia (nell'ospedale) e di \"Datura\" \u00e8 solitamente fatale a causa della duplice azione combinata di depressione respiratoria."}
{"id": "836113", "revid": "33689", "url": "https://it.wikipedia.org/wiki?curid=836113", "title": "Didia Clara", "text": "Figlia di Didio e di Manlia Scantilla, spos\u00f2 Gaio Cornelio Repentino. Sugger\u00ec al padre, in accordo con la madre, di partecipare all'asta alla quale acquist\u00f2 la porpora dalla Guardia pretoriana. Sempre assieme alla madre raggiunse il padre a palazzo, \"come se avessero presagito la fine prossima\". Dopo pochi mesi, in cui venne onorata col titolo di \"augusta\", il padre venne deposto e assassinato, e Didia perse il titolo, ma probabilmente non la vita."}
{"id": "836116", "revid": "44638", "url": "https://it.wikipedia.org/wiki?curid=836116", "title": "Il Fantasma di Canterville", "text": ""}
{"id": "836117", "revid": "92723", "url": "https://it.wikipedia.org/wiki?curid=836117", "title": "Webster Aitken", "text": "Part\u00ec per l'Europa all'et\u00e0 di 17 anni, dove studi\u00f2 con Artur Schnabel a Berlino. Il debutto orchestrale avvenne a Vienna nel 1929; tornato negli Stati Uniti, la sua prima esecuzione pubblica avvenne il 17 novembre 1935 al New York Town Hall, e fu accolta favorevolmente dalla critica. Il suo primo importante concerto inglese fu tre anni pi\u00f9 tardi, quando, in quattro concerti all'Aeolian Hall, esegu\u00ec il ciclo completo delle sonate schubertiane.\nDopo la guerra, Aitken intraprese anche la strada dell'insegnamento. Inizi\u00f2 anche a promuovere compositori di musica contemporanea, e diede la prima di lavori di Elliott Carter e di Charles Ives.\nNel 1954 si ritir\u00f2 a vita privata, dedicando molto tempo allo studio di Johann Sebastian Bach."}
{"id": "836121", "revid": "287204", "url": "https://it.wikipedia.org/wiki?curid=836121", "title": "Campionati mondiali di canoa/kayak 1966", "text": "I settimi Campionati mondiali di canoa/kayak si sono svolti a Berlino (Germania Est) nel 1966."}
{"id": "836127", "revid": "1543377", "url": "https://it.wikipedia.org/wiki?curid=836127", "title": "Mih\u00e1ly", "text": "La maggioranza dei dettagli della sua vita resta avvolta dal mistero. Quasi tutti i sovrani d'Ungheria dopo il 1046 discendevano da lui.\nSecondo lo storico ungherese Gy\u00f6rgy Gy\u00f6rffy, Mih\u00e1ly ricevette a titolo di feudo un \"ducatus\" da suo fratello, il Gran principe G\u00e9za. Gli storici slovacchi specificano che amministrarono il \"Ducato di Nitra\" tra il 971 e il 997 circa. Tuttavia, nessuna di queste teorie \u00e8 stata universalmente accettata dagli storici.\nBiografia.\nL'ignoto autore delle \"Gesta Hungarorum\" della fine del XII secolo narra che il padre di Mih\u00e1ly, Taksony, spos\u00f2 una moglie proveniente \"dalla terra dei Cumani\". Tuttavia, le terre dominate dai cumani al tempo dell'anonimo erano state controllate dai peceneghi fino al 1050. Di conseguenza, Gy\u00f6rffy propone che la moglie di Taksony fosse la figlia di un capo trib\u00f9 pecenego. Altri storici, incluso Gyula Krist\u00f3 e Ferenc Makk, affermano che il resoconto dell'anonimo potrebbe riferirsi invece a una donna cazara o bulgara del Volga.\nMih\u00e1ly era il figlio minore di Taksony: Gy\u00f6rffy scrive che quando era ancora minorenne fu battezzato intorno al 972. Ricevette il battesimo insieme a suo fratello maggiore, G\u00e9za, che succedette al padre come Gran principe in quel periodo. Il nome di Mih\u00e1ly deriva dall'Arcangelo Michele. Secondo Gy\u00f6rffy, l'uso frequente del nome \"B\u00e9la\" da parte dei suoi discendenti (quattro re e due duchi degli Arpadi portavano questo nome), implica che quello fosse il nome pagano originale. L'autore scrive anche che la desinenza \"a\" del suo nome esclude che sia stato preso in prestito da una lingua slava, perch\u00e9 \"a\" \u00e8 una desinenza femminile in quella famiglia di idiomi. Invece, propone una visione alternativa secondo cui il nome deriva dal titolo turco \"bojla\".\nSecondo Gy\u00f6rffy, Mih\u00e1ly era uno stretto alleato di suo fratello, dal momento che non esistono prove che la loro relazione sia mai stata tesa. Pertanto, continua Gy\u00f6rffy, G\u00e9za \"probabilmente concesse un \"ducatus\"\" nel Principato d'Ungheria a Mih\u00e1ly, malgrado non vi sia alcuna attestazione di questo evento. Stando a Steinh\u00fcbel, Mih\u00e1ly ricevette il possesso del \"ducato di Nitra\" intorno al 971. Il suo collega, J\u00e1n Luka\u010dka, aggiunge che fu Mih\u00e1ly a spezzare \"la resistenza dei nobili locali\" in questo ducato.\nIl destino di Mih\u00e1ly \u00e8 sconosciuto; Gy\u00f6rffy propone che sia morto prima di suo fratello (ovvero del 997) o che abbia rinunciato al suo ducato in favore del figlio di G\u00e9za, Stefano, senza opporre resistenza. D'altra parte, Steinh\u00fcbel immagina che Mih\u00e1ly fu assassinato nel 995, probabilmente \"con il convincimento di suo fratello G\u00e9za\". Allo stesso modo, Luka\u010dka sostiene che Mih\u00e1ly \"per\u00ec, apparentemente, per ordine di\" G\u00e9za. Anche Vladim\u00edr Sege\u0161 aderisce a questa tesi, sottolineando come G\u00e9za aveva ucciso Mih\u00e1ly, secondo lui tra il 976 e il 978, ma che gli subentr\u00f2 suo figlio, Ladislao il Calvo.\nFamiglia.\nSi conosce il nome di due figli di Mih\u00e1ly, Vazul (Basilio) e Ladislao. Secondo Gy\u00f6rffy, \"\u00e8 probabile\" che la moglie di Mih\u00e1ly fosse imparentata con Samuele di Bulgaria, perch\u00e9 i nomi di entrambi i suoi figli erano popolari tra gli ortodossi, inclusi i membri della dinastia dei Cometopuli. Gy\u00f6rffy aggiunge che Mih\u00e1ly spos\u00f2 sua moglie bulgara quando raggiunse la maggiore et\u00e0, cio\u00e8 intorno al 980. Il seguente albero genealogico presenta gli antenati di Mih\u00e1ly e la sua progenie.\n\"* La storicit\u00e0 o meno di Menumorut resta oggetto di dibattito per gli studiosi moderni\".&lt;br&gt;\"** Una signora bulgara del Volga, cazara, o pecenega.\"&lt;br&gt;\"*** Gy\u00f6rffy ritiene si tratti di una donna legata alla dinastia bulgara dei Cometopuli\".&lt;br&gt;\"**** Krist\u00f3 ritiene fosse un membro della dinastia rjurikide dalla Rus' di Kiev\"."}
{"id": "836129", "revid": "1876278", "url": "https://it.wikipedia.org/wiki?curid=836129", "title": "Orazio Antinori", "text": "Biografia.\nNacque a Perugia da un'antica famiglia nobile, il padre essendo il marchese Giacomo Antinori e la madre la contessa Tommasa Bonaini-Boldrini. Molto attratto dalla zoologia, inizi\u00f2 fin da giovanissimo ad interessarsi all'ornitologia, studiando nel collegio dei benedettini dell'Abazia di S. Pietro, ma senza arrivare al diploma. Le sue passioni erano il disegno, il lavoro manuale e la caccia. Studi\u00f2 storia naturale a Perugia e Roma, divenendo anche un abile catturatore ed imbalsamatore di animali.\nNel 1838 si trasfer\u00ec a Roma, dove collabor\u00f2 con il principe Carlo Bonaparte per i libri \"Fauna Italica\" e \"Conspectus generum avium\".\nNel 1848 si arruol\u00f2 come ufficiale nell'esercito pontificio del Durando, partecipando alla campagna nel Veneto, dove, a Cornuda il 9 maggio rester\u00e0 ferito.\nCoinvolto dalle ideologie liberali e filo-repubblicane del tempo, intrise del pensiero di Giuseppe Mazzini, venne anche eletto deputato alla Costituente della Repubblica Romana.\nEntr\u00f2 anche in Massoneria, non si conosce la sua data di ingresso, di sicuro nel 1863 era gi\u00e0 stato iniziato, in seguito raggiunse il 32\u00ba grado del Rito scozzese antico e accettato e alla Costituente massonica del 1864 venne eletto membro del Grande Oriente d'Italia. Fu anche attivo protagonista di una vendita carbonara perugina. Contemporaneamente a lui furono iniziati in Massoneria Ariodante Fabretti, Giovanni Pennacchi, Reginaldo Ansidei, Pompeo Danzetta, Nicola Danzetta e Carlo Bruschi.\nCaduta la Repubblica Romana, si dedic\u00f2 ai viaggi in Grecia, Egitto e Sudan, risal\u00ec pi\u00f9 volte il Nilo azzurro, per il Sudan, fino al Nilo bianco. Torn\u00f2 in Italia carico di interessanti raccolte naturalistiche, che andranno a rifornire i vari musei della penisola, in particolare a Genova e Torino.\nNel 1853 inizi\u00f2 la sua attivit\u00e0 di esploratore in Africa, anche su incarico del Governo italiano.\nNel 1859 part\u00ec per l'Egitto e risalendo il Nilo Azzurro con il geografo francese Guillaume Lejean arriv\u00f2 fino al Darfur, nel 1860 risal\u00ec il Nilo Bianco con Alessandro Vayssi\u00e8re e Carlo Piaggia, arrivando fino alla confluenza con il Bahr el-Ghazal.\nNel 1867 fond\u00f2 a Firenze la Societ\u00e0 geografica italiana assieme, tra gli altri, a Cristoforo Negri e Cesare Correnti.\nNel 1876, a 65 anni, guid\u00f2 la \"Grande Spedizione\" avendo come m\u00e9ta la regione dello Scioa e i laghi equatoriali dell'Africa Orientale. La spedizione, che partiva da Zeila e che incontr\u00f2 enormi difficolt\u00e0, comprendeva anche Giovanni Chiarini, Lorenzo Landini, Sebastiano Martini Bernardi e l'armeno Vortic. A loro si unisce nel 1877 Antonio Cecchi. La spedizione riusc\u00ec ad ottenere dal negus Menelik II un terreno a L\u00e8t-Marefi\u00e0 per una stazione scientifica ed ospedaliera, che diverr\u00e0 base di partenza per le spedizioni coloniali italiane. \nLo spirito della sua attivit\u00e0 di esploratore si ritrova nelle sue stesse parole. Orazio Antinori scrisse: \"Meglio cento volte la tenda del beduino, meglio il dorso del cammello, meglio la continua lotta e la sublime incertezza dell'indomani... io voglio morire in Africa, libero come la Natura.\"\nLa sua figura fu distorta poi dalle esigenze propagandistiche del Regno d'Italia e del regime fascista, che lo arruolarono tra le file degli \"eroi colonizzatori portatori di civilt\u00e0\".\nUn fortuito ma grave incidente di caccia lo priv\u00f2 della mano destra rendendolo inoperoso, mor\u00ec dopo una breve malattia nella stessa L\u00e8t-Marefi\u00e0, nei pressi di Ankober, in Etiopia."}
{"id": "836133", "revid": "547992", "url": "https://it.wikipedia.org/wiki?curid=836133", "title": "Maurizio Dufour", "text": "A Genova fu il maggior esponente della parte cattolica in questo settore, e oper\u00f2 una ricerca tra gli stili storici. In particolare cerc\u00f2 di creare un'architettura neoquattrocentesca.\nLa famiglia Dufour.\nIl capostipite dei Dufour genovesi fu Laurent Dufour, giunto in Italia al seguito del conte di Artois (futuro Carlo X di Francia), che per la Rivoluzione francese (1789) aveva abbandonato la Francia. Laurent Dufour in Italia si stabil\u00ec a Torino dove nel 1814 era gestore di un rinomato ristorante in piazza Castello.\nIl figlio di Laurent, Lorenzo Dufour spos\u00f2 Luisa Bocca, figlia di un illustre libraio torinese. Dal matrimonio nacquero cinque figli, dei quali Maurizio Dufour era il secondogenito. Maurizio Dufour nacque a Torino l'8 luglio 1826.\nNel 1828 Lorenzo Dufour si trasfer\u00ec a Genova dove inizi\u00f2 un'attivit\u00e0 nel campo della raffinazione dello zucchero.\nL'istruzione iniziale.\nMaurizio Dufour ricevette una prima educazione da Gaetano Canali. I primi rudimenti di pittura li ebbe da artisti che frequentavano la casa dei Dufour: tra il 1835 e il 1840 erano tra questi le sorelle Pons d'Herault, pittrici ritrattiste. Studi\u00f2 poi in un istituto privato diretto dal professor Federico Federici.\nSi iscrisse all'Universit\u00e0 di Genova, a filosofia, con i fratelli Lorenzo e Carlo Dufour. Era loro compagno d'universit\u00e0 Goffredo Mameli, ma mancarono contatti tra di loro, anche per la chiusura dell'ambiente familiare filo-cattolico dei Dufour.\nLorenzo Dufour spinse Maurizio Dufour a studiare Legge; questi inizi\u00f2 quel genere di studi, ma lo abbandon\u00f2 presto per la pittura, per la quale prese lezioni da Giuseppe Ferrari, direttore della scuola dei Sordomuti.\nNel 1846 si iscrisse all'Accademia Ligustica di Belle Arti, dove fu compagno di studi del pittore Nicol\u00f2 Barabino.\nAder\u00ec nel 1848 alla causa italiana, con offerte per le famiglie dei combattenti. In seguito fu invece legato alla parte cattolica. Sconfitte nel 1848 le truppe piemontesi, si dedic\u00f2 solo all'arte. Si rec\u00f2 a Firenze e a Roma per conoscere direttamente la grande arte italiana.\nA Firenze studi\u00f2 soprattutto il Beato Angelico ed ebbe come riferimento contemporaneo il gruppo del Puristi. Fece suo il gusto neoquattrocentista e rifiut\u00f2 l'opera di Michelangelo e Raffaello.\nTorn\u00f2 a Genova entro il 1848.\nMaurizio Dufour e gli artisti genovesi.\nFrequent\u00f2 vari artisti genovesi, tra cui Cabella, col quale era stato a Firenze, Gabriele Castagnola, Santo Varni e soprattutto il di lui fratello Gerolamo Varni. Collabor\u00f2 con lui Luisa Piaggio Mussini (Genova 1832-morta per parto nel 1865; era nipote dell'incisore Domenico Piaggio e figlia di Giuseppe Mussini e della pittrice Chiara Capurro Piaggio) nella decorazione di Santa Maria di Castello a Genova dieci anni dopo. Fu protagonista nella carchia di pittori puristi a Genova. Mantenne contatti con Nicol\u00f2 Barabino e Giulio Monteverde, essi pure ex studenti dell'Accademia Ligustica di Belle Arti. Giulio Monteverde si consult\u00f2 spesso con Maurizio Dufour per i riferimenti in materia di Storia dell'Arte necessari alle proprie opere. Furono in stretti rapporti di amicizia con Maurizio Dufour l'incisore Filippo Lari e il pittore Tammar Luxoro. Con Tammar Luxoro Maurizio Dufour condivise la battaglia per il rinnovamento dell'Accademia Ligustica contro l'indirizzo di Giuseppe Isola. Il paesaggista Luigi Garibbo fu uno dei protetti di Maurizio Dufour.\nL'adesione alla parte cattolica.\nMaurizio Dufour si schier\u00f2 nettamente per la parte cattolica verso la fine degli anni cinquanta. Nel 1857, per il fascino esercitato dalle Conferenze di Federico Ozanam, entr\u00f2 nei Paolotti della San Vincenzo de Paoli. L'organizzazione era diretta da Antonio Brignole Sale e dal conte Rocco Bianchi, ed era attiva nel campo della beneficenza. Maurizio Dufour divenne Presidente della loro Conferenza dal 1889 al 1896.\nLe opere.\nNel campo artistico-architettonico sua prima opera fu la tomba del padre, nel Cimitero di Staglieno, eseguita per la parte scultorea da Santo Varni. Maurizio Dufour esegu\u00ec personalmente gli affreschi, in stile Purista.\nDivenne poi il punto di riferimento per il recupero e restauro delle chiese genovesi.\nNel 1859-1860 Raimondo Vigna, Domenicano, priore di Santa Maria di Castello, e storico dell'antica chiesa genovese, chiam\u00f2 Maurizio Dufour a dirigere il restauro della chiesa. Fu un ripristino imitativo. Dufour esegu\u00ec assieme alla Piaggio Mussini gli affreschi: quelli sulla volta dell'abside, neoquattrocenteschi (poi scialbati, cio\u00e8 coperti di bianco, nei restauri del 1966 che vollero riportare la varie parti della chiesa medioevale agli stili originari), figurativi, e quelli a sola decorazione, della volta a cielo stellato nella navata centrale (rimasti).\nAltri progetti.\nRicostruzione di un nuovo santuario genovese della Madonna della Guardia, in Val Polcevera, poi non eseguito per i costi troppo alti.\nRestauro della Chiesa di San Bartolomeo della Certosa a Rivarolo.\nConsulenza per i nuovi interventi nella chiesa parrocchiale di Camogli.\nDirezione dei lavori pittorici della chiesa di Arenzano.\nL'Immacolata di via Assarotti.\nNel 1864 Maurizio Dufour inizia a lavorare per la chiesa dell'Immacolata in via Assarotti, la maggiore espressione in Genova della corrente artistica di matrice cattolica, con il neoquattrocentismo purista eletto a punto di riferimento. Il progetto aveva un iter obbligato: a poco tempo dall'apertura di via Assarotti, nel 1856 Pietro Gambaro, ne affidava la gestione ai Gesuiti, intendendo fornire di persona i fondi relativi. L'improvvisa morte di Pietro Gambaro, l'11 gennaio 1858, interruppe i lavori. Nel 1864, l'Associazione di Maria Immacolata veniva ripresa, e finanziata da una Commissione composta da Giacomo Durazzo, Giovanni Maria Migone, Rodolfo Pallavicino, Enrico Lorenzo Peirano, Maurizio Dufour. Nacque una societ\u00e0 sovvenzionata da una pubblica colletta di 38.000 franchi, con i quali si ripresero i lavori della nuova chiesa. A presiedere la costruzione vi erano anche precise motivazioni ideologiche: il dogma della Immacolata Concezione, definito nel 1854 da Pio IX con la Bolla Ineffabilis Deus, e il fatto che l'isolato della nuova via Assarotti, destinato da Pietro Gambaro alla costruzione, si presentava come un buco tra gli altri palazzi e a fronteggiarlo era una chiesa protestante. La costruzione di un tempio protestante era vissuto dai cattolici genovesi come un grave affronto, e come tale era combattuto dalle pagine de Il Cattolico, il giornale di Tommaso Reggio.\nIl progetto della nuova chiesa fu affidato a Maurizio Dufour. Per la pianta dovette rispettare quella gi\u00e0 impostata dal progetto di Domenico Cervetto, mentre per l'alzato pot\u00e9 liberamente ricreare uno stile rinascimentale quattrocentesco. Per la gravosit\u00e0 dell'impegno Maurizio Dufour si domicili\u00f2 in un piccolo studio ricavato all'interno dell'erigenda chiesa. All'esecuzione di essa come progettista non bad\u00f2 a spese, nonostante le molte proteste. Ebbe qui quali collaboratori gli artisti Luigi Orengo, Giovan Battista Villa, Giovanni Scanzi, Federico Fabiani, Pietro Costa, Filippo Chiaffarino, Antonio Canepa, Nicol\u00f2 Barabino, Giovanni e Antonio Quinzio, l'architetto veneziano Gioacchino Zandomeneghi.\nApprofondimento, chiesa dell'Immacolata Concezione in via Assarotti\nInterventi in altre chiese.\nContemporaneamente all'Immacolata Concezione Maurizio Dufour progett\u00f2 i restauri della parrocchiale di San Martino di Stella presso Varazze, di San Salvatore dei Fieschi presso Lavagna, della collegiata di Final Borgo.\nSan Tommaso: Demolita in quegli anni la romanica chiesa di San Tommaso, Maurizio Dufour progetta la nuova chiesa di San Tommaso. Quando il vescovo Tommaso Reggio abol\u00ec il titolo parrocchiale di San Tommaso accorpandolo a quello di Sant'Ugo i lavori si fermarono; vennero ripresi molti decenni dopo da Giacomo Misuraca.\nCampanile della Chiesa di S. Anna di Teglia, Genova-Rivarolo.\nVoltri e Nostra Signora dell'Orto di Chiavari: consulenze per decorare l'arcipretura di Voltri e la chiesa di N.S. dell'Orto a Chiavari.\nCompletamento della chiesa di Cornigliano, a navata unica e in stile rinascimentale.\nIntegrazione e completamento del progetto momentaneamente abbandonato di Vittore Garofalo per la parrocchiale di San Teodoro (via Venezia), in stile neogotico.\nParrocchiale di Cogoleto, progetto di ricostruzione, committenti il marchese Marcello Durazzo e l'arciprete G. Scarrone.\nAlbaro, suore del Buon Pastore: attorno al 1885 le suore del Buon Pastore a San Francesco di Albaro avevano rilevato un vasto terreno per la loro nuova sede; Maurizio Dufour esegu\u00ec il relativo progetto che nella realizzazione fu notevolmente mutato.\nNuova chiesa del Sacro Cuore di Bussana, ricostruzione dopo il terremoto di Diano Marina: il progetto fu realizzato da altri, dall'inizio nel 1889 alla consacrazione nel 1901.\nRestauro della chiesa di San Gaetano a Sampierdarena. Si racconta di una sua imitazione in stile seicentesco per un altare che trasse in inganno Nicol\u00f2 Barabino. La chiesa di San Gaetano versava in condizioni rovinose quando, nel 1872 Giovanni Bosco l'aveva acquistata per utilizzarla come fulcro della propria attivit\u00e0. Don Bosco rappresentava il cattolicesimo socialmente pi\u00f9 avanzato, da contrapporre al consociativismo operaio mazziniano-repubblicano; Maurizio Dufour ricostruiva pertanto la chiesa in quegli anni. L'edificio veniva distrutto dai bombardamenti e ricostruito nel secondo dopoguerra, con al nuova intitolazione ai santi Giovanni Bosco e Gaetano; si trova in via Rolando a Sampierdarena, collegato con l'istituto dei Salesiani.\nBasilica di Carignano: i Sauli gli affidano il rifacimento in stile dell'abside della basilica di Carignano, e qui Maurizio Dufour sa perfettamente copiare l'Alessi.\nDisegni per la facciata della chiesa di Sestri Levante.\nDecorazione della Collegiata di Taggia.\nProgettazione del Santuario di Velva, sulla falsariga della chiesa genovese di San Benedetto.\nSanta Zita: nel 1894 Maurizio Dufour rivede il progetto di Angelo Del Vecchio per la nuova chiesa di Santa Zita. Realizza una soluzione alternativa e allo stesso tempo rispettosa del precedente progettista, anche a seguito delle polemiche per l'attribuzione del progetto. Lo stile \u00e8 fiorentino neobrunelleschiano.\nMilano: vince il concorso per la chiesa delle Sacramentine, la realizza, ma il successivo piano regolatore della citt\u00e0 la demol\u00ec.\nProgetto del Santuario sul monte Argegna presso Migliarina alla Spezia.\nProgetto della Chiesa di Nostra Signora della Salute alla Spezia.\nProgetto della Chiesa della Scorza a Genova.\nDufour segue negli ultimi anni di vita i restauri condotti da Thermignon per l'abbazia di San Giuliano a Genova\nImpegni all'Accademia Ligustica di Belle Arti.\nDufour fu presidente per alcuni anni e dal 1872 deputato agli studi dell'Accademia Ligustica.\nAll'Accademia si schiera dalla parte del gruppo degli innovatori: Allegro, Antonio Varni, Alfredo d'Andrade, Perosio, contro i tradizionalisti: Giuseppe Isola, Santo Varni, Novaro.\nVengono istituiti in questa battaglia nuovi corsi: quelli di Incisione, di ornato, di paesaggio.\nIsola defin\u00ec Maurizio Dufour per questa attivit\u00e0 a lui contrastante il \"Lutero dell'arte\".\nImpegno politico per la parte cattolica.\nDufour si occup\u00f2 della stampa cattolica.\nFond\u00f2 nel 1865 l'Osservatore Genovese, che avrebbe dovuto chiamarsi Genova Cattolica, per il quale scelse come direttore Francesco Brassetti. Il giornale era nato per combattere il foglio liberale de il \u201cMovimento\u201d.\nNel 1873 fond\u00f2 Il Cittadino con Giovanni Rivara, Luigi Corsanego Merli, Lorenzo Enrico Peirano, Luigi Persoglio e altri.\nNel 1882 nacque l'ancora pi\u00f9 intransigente L'Eco Ligure, redatto sino agli anni novanta.\nScelte urbanistiche: la conservazione di San Sebastiano.\nSul piano dell'urbanistica si espresse al momento dell'apertura di via Roma nel 1860, relativamente alla disputa tra le due parti contrapposte rispettivamente per la linea curva e per la linea retta. Il problema verteva sulla richiesta di conservare convento e chiesa di San Sebastiano con un tracciato curvo, contrapposta alla volont\u00e0 iconoclasta e anticattolica che considerava modernit\u00e0 l'adozione di un tracciato a rettifilo con la demolizione degli edifici chiesastici. In generale aderivano alla prima opzione i cattolici, alla seconda i liberali.\nLa controversia si concluse con la vittoria del partito rettilineo e l'abbattimento di chiesa e convento di San Sebastiano per la realizzazione di via Roma e Galleria Mazzini.\nMorte di Dufour.\nMaurizio Dufour muore il 17 agosto 1897 nella sua villa di Cornigliano, dove si riposava dall'assiduo lavoro. A ucciderlo fu forse un attacco di peritonite. Ai suoi funerali all'Accademia vennero issate le bandiere a mezz'asta."}
{"id": "836142", "revid": "599013", "url": "https://it.wikipedia.org/wiki?curid=836142", "title": "Annemarie Zimmermann", "text": "Ha vinto due medaglie d'oro nel K2\u00a0500\u00a0m in coppia con Roswitha Esser, a Tokyo 1964 e Citt\u00e0 del Messico 1968."}
{"id": "836143", "revid": "1428919", "url": "https://it.wikipedia.org/wiki?curid=836143", "title": "Roswitha Esser", "text": "Ha vinto 2 medaglie d'oro nel K2 500m in coppia con Annemarie Zimmermann, a Tokyo 1964 e Citt\u00e0 del Messico 1968."}
{"id": "836144", "revid": "1543377", "url": "https://it.wikipedia.org/wiki?curid=836144", "title": "Bah\u00e7elievler", "text": " \nBah\u00e7elievler (significato letterale \"case con giardini\") \u00e8 un distretto della Turchia appartenente alla provincia di Istanbul, situato nella parte europea della citt\u00e0, in prossimit\u00e0 dell'Aeroporto Atat\u00fcrk. Il distretto \u00e8 coestensivo del comune soggetto al comune metropolitano di Istanbul e occupa il 5% della superficie della citt\u00e0. Conta circa 600.000 abitanti.\nStoria.\nIn passato il quartiere era prevalentemente agricolo popolato da cittadini di lingua greca. Nel territorio erano presenti cave di pietra usate per costruire la vecchia Costantinopoli. Con l'avvento del Repubblica Turca ci fu forte sviluppo edilizio dovuto alla costruzione di strade che collegavano la citt\u00e0 con l'Europa.\nGli abitanti del quartiere passarono da 8.500 del 1960 ai 100.000 del 1975 fino a superare il mezzo milione attuale. Il paesaggio cambi\u00f2 radicalmente, fino agli anni 1980 erano molto comuni le ville con giardini, che adesso sopravvivono soltanto in centro, che lentamente vennero abbattute per far spazio a palazzi e fabbriche.\nSuddivisioni.\nIl distretto comprende i seguenti quartieri (\"mahalleri\"):"}
{"id": "836145", "revid": "435288", "url": "https://it.wikipedia.org/wiki?curid=836145", "title": "Princeton-Plainsboro Teaching Hospital", "text": ""}
{"id": "836150", "revid": "599013", "url": "https://it.wikipedia.org/wiki?curid=836150", "title": "J\u00fcrgen Eschert", "text": "Ha vinto una medaglia d'oro nel C1\u00a01000\u00a0m a Tokyo 1964."}
{"id": "836153", "revid": "7336", "url": "https://it.wikipedia.org/wiki?curid=836153", "title": "Gigajoule", "text": ""}
{"id": "836156", "revid": "124023859", "url": "https://it.wikipedia.org/wiki?curid=836156", "title": "Taksony d'Ungheria", "text": "Raggiunta la massima carica dopo la loro catastrofica sconfitta riportata dai magiari con battaglia di Lechfeld del 955, in giovent\u00f9 aveva partecipato ai saccheggi avvenuti nei decenni precedenti nell'Europa occidentale. Durante il suo regno, egli prefer\u00ec prendere di mira solo l'impero bizantino, situato a sud delle terre sotto la sua amministrazione. Le \"Gesta Hungarorum\" raccontano di gruppi abbastanza numerosi di musulmani ( o \"Szerecsen\") e peceneghi che si stabilirono in Ungheria sotto il dominio di Taksony.\nBiografia.\nPrimi anni.\nTaksony era, secondo le \"Gesta Hungarorum\" scritta intorno al 1200, figlio di Zolt\u00e1n. La stessa fonte aggiunge che la madre di Taksony era una figlia senza nome di Menumorut, un sovrano locale sconfitto nel corso della conquista magiara del bacino dei Carpazi poco prima del 907. Il suo ignoto autore riferisce inoltre che Taksony nacque \"nell'anno dell'incarnazione di Nostro Signore 931\". Zolt\u00e1n abdic\u00f2 in favore di Taksony in una data compresa tra il 947 e il 960, tre anni prima della sua morte.\nAd ogni modo, gli storici moderni hanno contestato le informazioni esistenti sui primi anni di vita di Taksony. Una fonte quasi contemporanea, l\"'Antapodosis\" di Liutprando di Cremona, narra che Taksony figurava a capo di una serie di incursioni in Italia nel 947, circostanza la quale suggerisce che sia nato molto prima del 931. Il regno di suo padre sopravvive solo nel resoconto delle \"Gesta Hungarorum\" e di qualche altra sparuta fonte; il suo anonimo autore, notaio alla corte di re B\u00e9la III, annovera Zolt\u00e1n tra i grandi principi, forse perch\u00e9 tutti i successivi monarchi ungheresi discendevano da lui. L'imperatore bizantino Costantino VII Porfirogenito riferiva intorno al 950 che Fajsz, cugino di Taksony, era a quel tempo gran principe degli ungari.\nRegno.\nUna fonte successiva, Giovanni Aventino, testimonia che Taksony combatt\u00e9 nella battaglia di Lechfeld avvenuta il 10 agosto 955. A vincere lo scontro fu il futuro imperatore del Sacro Romano Impero Ottone I, il quale sbaragli\u00f2 un esercito ungaro composto da 8.000 uomini. Se questo rapporto fosse affidabile, Taksony risult\u00f2 uno dei pochi comandanti magiari a sopravvivere sul campo di battaglia. Gli storici moderni, tra cui Zolt\u00e1n Kord\u00e9 e Gyula Krist\u00f3, suggeriscono che Fajsz abdic\u00f2 in favore di Taksony proprio in quel periodo storico. La vittoria di Lechfeld assunse un inequivocabile valore storico, in quanto i saccheggi ungari nell'Europa occidentale, da allora in poi, cessarono, e questi dovettero pure ritirarsi nelle terre in cui si erano insediati tra i fiumi Enns e Traisen. Considerata la battuta d'arresto verso Germania, Francia e Italia, i magiari optarono per portare avanti le loro incursioni solo nell'impero bizantino fino agli anni 970.\nSecondo le \"Gesta Hungarorum\", \"una grande schiera di musulmani\" arriv\u00f2 nell'Ungheria di Taksony \"dalla terra di Bular\". Anche il contemporaneo Ibrahim ibn Ya'qub segnala la presenza di mercanti musulmani giunti dall'Ungheria a Praga nel 965. L'anonimo riferisce anche dell'arrivo dei peceneghi durante il regno di Taksony, con la concessione di \"una terra dove poter vivere nella regione di Kemej fino al Tibisco\". L'unica prova di una connessione ungara con l'Europa occidentale sotto Taksony emerge da un resoconto fornito dal chierico Liutprando di Cremona. Questi scrive di un certo Zaccheo, consacrato da papa Giovanni XII vescovo e mandato \"dagli ungari per predicare affinch\u00e9 attaccassero\" i tedeschi nel 963. Tuttavia, non ci sono prove che quest'ultimo sia mai giunto effettivamente in Ungheria. Taksony supervision\u00f2 i preparativi del matrimonio del figlio maggiore G\u00e9za con Sarolta, figlia di Gyula di Transilvania, prima della sua morte, avvenuta nei primi anni 970.\nFamiglia.\nStando alle \"Gesta Hungarorum\", il matrimonio di Taksony con una donna \"della terra dei Cumani\" fu organizzato da suo padre. Sebbene questo riferimento alla popolazione nomade dell'Asia appaia anacronistico, gli storici moderni sostengono che le \"Gesta\" ricordino in maniera parzialmente esatta l'etnia turca della moglie di Taksony (si trattava infatti di una cazara, di una pecenega o di una bulgara del Volga). Lo storico Gy\u00f6rgy Gy\u00f6rffy ha ipotizzato che un capo pecenego, tale Tonuzoba, che aveva ricevuto un feudo da Taksony vicino al fiume Tibisco, fosse imparentato con la moglie di Taksony. I nomi di due dei figli del principe magiaro, ovvero G\u00e9za e Mih\u00e1ly, sono sopravvissuti fino ad oggi. Il seguente albero genealogico riporta gli antenati di Taksony e la sua progenie."}
{"id": "836159", "revid": "22475", "url": "https://it.wikipedia.org/wiki?curid=836159", "title": "Scutari (Turchia)", "text": "Scutari (in turco \u00dcsk\u00fcdar) \u00e8 un distretto e un comune soggetto al comune metropolitano di Istanbul. \u00c8 situato nella parte asiatica della citt\u00e0, all'ingresso meridionale del Bosforo, a nord del comune di Kad\u0131k\u00f6y.\nStoria.\nScutari corrisponde all'antica localit\u00e0 di Crisopoli (nel Medioevo, ribattezzata Scutari), appartenente alle colonie ioniche sulle coste dell'Asia Minore, ed in particolare alla regione della Bitinia. Fu la prima parte dell'odierna Istanbul ad essere conquistata dagli Ottomani, nel 1352.\nMonumenti e luoghi d'interesse.\nScutari ospita diverse moschee di Sin\u0101n, tra cui quella che \u00e8 considerata la sua ultima opera, la moschea Atik Valide e la moschea di Mihrimah Sultan (da non confondere con la moschea di Mihrimah situata vicino alla Porta di Adrianopoli, sempre di Sin\u0101n). Nell'interno, all'ingresso del cimitero Karacaahmet, nel 2009 \u00e8 stata eretta la moschea di \u015eakir, prima moschea la cui realizzazione interna \u00e8 stata affidata a una donna, Zeynep Fad\u0131ll\u0131o\u011flu.\nA Scutari sorge il palazzo di Beylerbeyi, nel quartiere omonimo, residenza estiva dei sultani ottomani.\nA circa 200 metri al largo della costa vi \u00e8 inoltre la torre di Leandro, nota anche come \"torre della ragazza\", risalente all'epoca bizantina e ricostruita in epoca ottomana."}
{"id": "836160", "revid": "33921", "url": "https://it.wikipedia.org/wiki?curid=836160", "title": "The New Miles Davis Quintet", "text": ""}
{"id": "836164", "revid": "1993636", "url": "https://it.wikipedia.org/wiki?curid=836164", "title": "Kad\u0131k\u00f6y", "text": "Kad\u0131k\u00f6y (anticamente Calcedonia) \u00e8 un distretto e un comune soggetto al comune metropolitano di Istanbul. \u00c8 situato nella parte asiatica della citt\u00e0, affacciato sul mar di Marmara, a sud del comune di \u00dcsk\u00fcdar.\nSport.\nA Kad\u0131k\u00f6y ha sede l'importante polisportiva Fenerbah\u00e7e Spor Kul\u00fcb\u00fc, e nel quartiere si trova lo stadio \u015e\u00fckr\u00fc Sara\u00e7o\u011flu."}
{"id": "836166", "revid": "79454", "url": "https://it.wikipedia.org/wiki?curid=836166", "title": "Sangue venoso", "text": ""}
{"id": "836167", "revid": "1543377", "url": "https://it.wikipedia.org/wiki?curid=836167", "title": "Pampero (vento)", "text": "Il pampero \u00e8 un vento forte e freddo di origine sud polare, che spira in Sud America, in direzione nord, nord est.\nOrigine del nome.\nI primi a provarne gli effetti furono i colonizzatori spagnoli che si trovavano nella zona del R\u00edo de la Plata, che divide l'Argentina dall'Uruguay; costoro ne percepivano la provenienza dalle zone pi\u00f9 interne e meridionali, le pampas (praterie), e dunque lo battezzarono \"pampero\".\nOrigine.\nL'aria calda e umida stagnante sulle ampie praterie argentine viene investita da un fronte freddo che si origina dall'Oceano Pacifico australe e che, malgrado perda gran parte della sua forza poich\u00e9 non sorpassa la cordigliera andina, vede il punto nodale sulla Patagonia.\nDa questo estremo punto meridionale verso il settentrione, (fin oltre l'Uruguay) il fronte caldo recede e lascia il posto a quello freddo.\nEffetti.\nNel punto di scontro tra i due fronti, gli effetti meteorologici del pampero si delineano in raffiche intense, bruschi cali di temperatura, cielo coperto e vapore acqueo nell'aria. Nel periodo della primavera e estate, possono facilmente tradursi in tempeste di notevole entit\u00e0.\nQuesta prima fase accompagnata da piogge, lo vede definito pampero \"h\u00famedo\" (umido); quando le precipitazioni cessano e la zona \u00e8 ormai sovrastata dal fronte secco, lo si definisce appunto \"seco\". \u00c8 facile che successivamente si verifichi una terza fase in cui si presentano tempeste di polvere."}
{"id": "836192", "revid": "628767", "url": "https://it.wikipedia.org/wiki?curid=836192", "title": "Zolt\u00e1n d'Ungheria", "text": "Nome di origine araba (\"sul\u1e6d\u0101n\", \"signore\", \"capo\") adottato in contesto turcico, anche se non tutti concordano su quest'etimologia, fu portato durante la seconda met\u00e0 del X secolo dal quarto figlio di \u00c1rp\u00e1d, conosciuto per le sue razzie eseguite nei regni di Germania, Francia e Italia. Con il nonno di Zolt\u00e1n, \u00c1lmos, gli ungari scesero infatti dalle montagne del Caucaso fino ad insediarsi nella pianura della Pannonia, tra i monti Carpazi e il Danubio, fino ad estendersi in Moravia.\nZolt\u00e1n viene menzionato nella \"Gesta Hungarorum\" come il terzo Gran principe degli ungari, subentrato al padre \u00c1rp\u00e1d intorno al 907. Sebbene gli studiosi moderni tendano a negare la storicit\u00e0 di varie informazioni relative al suo regno, poich\u00e9 altre cronache non lo elencano tra i sovrani ungheresi si ritiene che, anche se Zolt\u00e1n non sal\u00ec mai al trono, tutti i monarchi regnanti in Ungheria legati agli Arpadi dopo il 955 circa discendevano da lui.\nBiografia.\nOrigini e salita al potere.\nLa principale fonte concentrata sulla vita di Zolt\u00e1n resta una cronaca della fine del XII secolo, le \"Gesta Hungarorum\", il cui autore era l'anonimo notaio di B\u00e9la III. Secondo quest'opera, Zolt\u00e1n era l'unico figlio di \u00c1rp\u00e1d, Gran principe degli ungari. Al contrario, il quasi contemporaneo imperatore bizantino Costantino VII Porfirogenito riporta che \"Zaltas\" era il quarto figlio di \u00c1rp\u00e1d. Il nome di Zolt\u00e1n sembra derivare da una versione turcica del titolo arabo del sultano, ma gli studiosi moderni non hanno accettato all'unanimit\u00e0 questa etimologia.\nSecondo l'anonimo, Zolt\u00e1n \u00e8 nato dopo il 903, durante la seconda campagna di suo padre contro Menumorut, governatore delle terre tra i fiumi Mure\u0219, Some\u0219 e Tibisco. Quest'ultimo era uno dei tanti governanti locali menzionati esclusivamente nelle \"Gesta Hungarorum\" tra gli oppositori degli ungari durante la loro conquista del bacino dei Carpazi. Nella versione testimoniata dalla cronaca basso-medievale, Menumorut dovette arrendersi e a dare sua figlia in sposa a Zolt\u00e1n nel 904 o 905. Quando Menumorut mor\u00ec, Zolt\u00e1n eredit\u00f2 il ducato di suo suocero a est del fiume Tibisco, che l'anonimo notaio di B\u00e9la III sostiene fosse abitato da \"i popoli che sono chiamati Koz\u00e1r\". La narrazione prosegue affermando inoltre che Zolt\u00e1n, ancora minorenne, succedette al padre morto intorno al 907.\nRegno.\nSalito al potere, il magiaro si distinse per la serie di attacchi portati a termine ai danni di varie potenze europee. Dopo essersi stanziati in Pannonia, gli ungari cominciarono il loro processo di espansione e aggressione delle realt\u00e0 vicine. \nNel 907 Zolt\u00e1n spron\u00f2 i suoi a spingersi in Baviera, dove il duca Liutpoldo fu battuto nonostante la collaborazione dell'arcivescovo di Salisburgo e di altri due vescovi presenti sul campo di battaglia. Negli anni successivi, i magiari si spinsero in Sassonia, Turingia e Franconia: Ludovico IV il Fanciullo, uscito sconfitto da uno scontro avvenuto sul fiume Lech, dovette accettare il pagamento di un tributo. Gli attacchi proseguirono sotto l'imperatore Corrado I di Franconia, poich\u00e9, senza incontrare grossa resistenza, gli ungari si spinsero nel 916 fino ai dintorni di Brema e Amburgo. Nel 917, il numero di lotte sal\u00ec in modo crescente: i razziatori assaltarono Basilea e giunsero pure in Alsazia e Lorena. Nel 919, prevalsero presso Lubiana sui carinzi, con il patriarca di Aquileia che sfugg\u00ec quasi per miracolo. Nel 920, condotti da Bogat e Darsac, luogotenenti di Zolt\u00e1n, penetrarono in Italia prendendo di mira Aquileia, Verona e Pavia. Berengario, marchese del Friuli, ottenne una pace solo concedendo ingenti bottini agli assalitori. Nel 922, gli ungari combatterono contro l'imperatore Enrico I, il quale fu obbligato a riparare in un forte presso Wurzen, in Sassonia. Dopo aver depredato la regione, il comandante magiaro ordin\u00f2 di spingersi in Franconia, Svevia e lago di Costanza, da cui poi sarebbe stato possibile raggiungere la Svizzera e, nuovamente, Alsazia e Lorena; da l\u00ec, tornarono in Sassonia e Turingia. L'imperatore Enrico rimase ferito nel corso di uno degli scontri, ma riusc\u00ec a fare prigioniero uno dei luogotenenti avversari e spinse gli attaccanti, che ne chiedevano il rilascio a una somma irrisoria, a stipulare una pace di nove anni per poterlo riavere tra le proprie fila.\nSu sollecito di Berengario, gli ungari giunsero a combattere in veste di mercenari, nel 924, nell'ambito dell'assedio di Pavia. Gli ungari non riuscirono a conquistare la citt\u00e0, ma le loro frecce incendiarie scatenarono un furioso incendio all'interno delle mura, che provoc\u00f2 la morte di moltissimi cittadini e la distruzione di molti edifici. Anzich\u00e9 tornare subito in Ungheria, i combattenti decisero di virare prima in Provenza e arrivarono alle porte di N\u00eemes nel 925. Zolt\u00e1n concesse l\u00ec un periodo di riposo alle sue truppe, approfittandone per spingere i prigionieri fatti durante le campagne a popolare la sua terra di provenienza. Nel 932, si riavvicin\u00f2 alla Sassonia, ma riport\u00f2 una disastrosa sconfitta a Meersburg, dove perdette 1.036 uomini. Decise a quel punto di cambiare preda e di virare verso l'impero bizantino, il quale, vedendo gli ungari avvicinarsi a Costantinopoli, opt\u00f2 per una pace a peso d'oro. Nel 935, Zolt\u00e1n procedeva ancora verso la Svevia, l'Alsazia, la Lorena e la Borgogna. All'avvicinarsi di re Rodolfo di Francia, si spinse in Italia e penetr\u00f2 fino alle porte di Napoli. Ritornato in Borgogna, Turingia, Baviera e Alsazia nel 937, Zolt\u00e1n prov\u00f2 nuovamente a spingersi in Italia, spingendo, nel 939, Ugo, marchese di Provenza, a pagare affinch\u00e9 se ne andasse. Nel 943, i magiari tornarono a presentarsi minacciosi alle porte di Costantinopoli: stando a quanto riferito dalle fonti, i romei riuscirono a negoziare una tregua dalla durata di un lustro, pur tuttavia dovendo elargire un discreto bottino.\nLa tattica di cambiare sempre preda verso cui dirigersi sembr\u00f2 portare profitto a Zolt\u00e1n, considerata la mole di ricchezze accumulata. Nel 947, torn\u00f2 nella penisola italiana e, nel 953, arriv\u00f2 in Francia a Reims e Ch\u00e2lons. Quando il capo magiaro si spinse verso la Germania nel 955 ebbe luogo un evento che si rivel\u00f2 decisivo per le sorti della Germania. Zolt\u00e1n aveva incaricato tre dei suoi luogotenenti di giungere ad assediare la terra tedesca, due dei quali si stavano interessando dell'assedio di Augusta con 60.000 uomini; il terzo, alla guida di 40.000 combattenti, mise piede in Turingia. L'imperatore Ottone I entr\u00f2 in Svevia con il suo esercito nel giorno di San Lorenzo (10 agosto), assalendo gli ungari posizionati sul Lech e surclassandoli: lo scontro \u00e8 passato alla storia come battaglia di Lechfeld. I due luogotenenti fatti prigionieri vennero rimessi al duca di Baviera, che li bruci\u00f2 vivi a Ratisbona. Sette generali ungari sopravvissero alla strage e vennero rimandati da Zolt\u00e1n con le orecchie mozzate. Il terzo luogotenente impegnato negli scontri, che era riuscito a penetrare fino a Fulda, fece per vendetta trucidare migliaia di prigionieri fatti schiavi. La vittoria di Ottone favor\u00ec una normalizzazione della situazione in Germania, mentre anche Austria e Baviera avviarono la ricostruzione delle localit\u00e0 distrutte. Le conseguenze demografiche delle incursioni di Zolt\u00e1n si fecero comunque sentire per diverso tempo. \nDa quel momento, stando a quanto riferito dalle fonti, il capo magiaro cambi\u00f2 la sua politica e si concentr\u00f2 sul tracciare i confini della sua terra natia. Questi comprendevano parte della Stiria, la Dalmazia, la Croazia, la Bosnia, la Transilvania e parte della Valacchia. I principi della Grande Moravia, ovvero i deboli discendenti di Mojm\u00edr II, pagavano un tributo annuale per la sopravvivenza della loro suddivisione amministrativa come entit\u00e0 semi-indipendente. Zolt\u00e1n non mut\u00f2 tale scelta politica, in quanto tramite tale soluzione preservava di fatto il controllo sulla Moravia e su una fetta della Boemia. Frattanto, anche il cristianesimo cominciava a giungere in Ungheria. Gyulay, uno dei generali mandato come ostaggio a Costantinopoli, aveva ricevuto l\u00ec il battesimo e ricevuto il nome di Stefano. Incaricatolo Zolt\u00e1n di operare come funzionario in Transilvania, Gyulay si prodig\u00f2 affinch\u00e9 avesse luogo un processo di conversione. Sua figlia Saroita, detta in slavo la \"regina bianca\", spos\u00f2 Geysa, nipote di Zolt\u00e1n, dando alla luce il futuro Stefano I d'Ungheria.\nA livello di riforme, Zolt\u00e1n prov\u00f2 a portare avanti dei provvedimenti in campo amministrativo affidando l'autorit\u00e0 legislativa ai principi delle trib\u00f9 e ai capi delle famiglie. Una simile politica fu frutto della spinta di frange nazionali di magnati desiderosi di preservare ampie facolt\u00e0, cos\u00ec come le esercitavano i loro antenati provenienti dall'Asia centrale.\nZolt\u00e1n abdic\u00f2 forse in favore di suo figlio Taksony e si spense \"nel terzo anno del regno di suo figlio\", tra il 947 e il 960.\nGiudizio storiografico.\nAl giorno d'oggi, gli studiosi rifiutano la maggior parte dei dettagli biografici indicati su Zolt\u00e1n dall'anonimo. Nello specifico, lo storico ungherese Gyula Krist\u00f3 afferma che Zolt\u00e1n \u00e8 nato intorno all'880 invece che intorno al 903. Anche il suo collega rumeno Alexandru Madgearu riferisce che Zolt\u00e1n \u00e8 nato molti anni prima del 903 o che il suo matrimonio sia avvenuto anni dopo il 904.\nSi discute anche sull'identit\u00e0 del suocero di Zolt\u00e1n Menumorut, importante figura nella sua vita. Il medievalista P\u00e1l Engel sostiene che Menumorut \u00e8 una delle \"figure immaginarie\" inventate dall'anonimo per descrivere le eroiche guerre compiute dai conquistatori ungari. Lo storico Charles R. Bowlus scrive che si trattava di un sovrano moravo il cui matrimonio della figlia con Zolt\u00e1n simboleggiava la fine della \"Grande Moravia\". Anche il medievalista Tudor S\u0103l\u0103gean sottolinea la reale esistenza di Menumorut, sovrano di un ducato un tempo abitato da rumeni, slavi e molti altri popoli a cavallo tra il IX e il X secolo.\nLa dichiarazione dell'anonimo secondo cui Zolt\u00e1n subentr\u00f2 a suo padre come gran principe, oltre all'idea che Zolt\u00e1n avesse governato la federazione delle trib\u00f9 ungare \u00e8 stata messa in discussione da tempo. Nel dettaglio, lo storico S\u00e1ndor L. T\u00f3th scrive che Zolt\u00e1n, essendo il pi\u00f9 giovane tra i quattro figli di \u00c1rp\u00e1d, difficilmente poteva precedere i suoi fratelli maggiori nella linea di successione. Krist\u00f3 dice anche che altri cronisti ungheresi non fanno menzione del governo di Zolt\u00e1n, circostanza la quale implica che l'anonimo inser\u00ec semplicemente Zolt\u00e1n nell'elenco dei gran principi conservato in modo incompleto perch\u00e9 sapeva che tutti i monarchi ungheresi degli Arpadi discendevano da lui. Verosimilmente, si trattava di un influente comandante militare.\nFamiglia.\nQuello che segue \u00e8 un albero genealogico che presenta i parenti pi\u00f9 stretti conosciuti di Zolt\u00e1n:\n&lt;br&gt;**\"Tutti i futuri Gran principi e i re d'Ungheria (fino al 1301) discendevano da Taksony\"."}
{"id": "836193", "revid": "62748", "url": "https://it.wikipedia.org/wiki?curid=836193", "title": "Taksony", "text": ""}
{"id": "836199", "revid": "135224", "url": "https://it.wikipedia.org/wiki?curid=836199", "title": "Verisign", "text": "VeriSign, Inc. (stilizzato in VERISIGN) () \u00e8 una societ\u00e0 statunitense con sede a Reston, in Virginia, che gestisce un'ampia gamma di infrastrutture di Rete, fra cui due dei tredici server dei nomi radice operanti in Internet, il registro con autorit\u00e0 per i Domini di primo livello generici .com, .net e .name, nonch\u00e9 per i domini di primo livello con codice paese .cc e .tv e i sistemi di back-end per i domini di primo livello .jobs e .edu. Verisign offre inoltre tutta una serie di servizi di sicurezza, quali , Distributed Denial of Service (DDoS) e reporting di minaccia informatica.\nNel 2010 Verisign ha ceduto la propria attivit\u00e0 di autenticazione \u2013 comprendente i servizi Secure Sockets Layer (SSL), PKI (public key infrastructure), Verisign Trust Seal e Verisign Identity Protection (VIP) \u2013 a Symantec per 1,28 miliardi di dollari.\nNell'agosto 2010 l'ex-CEO di Verisign, Brian Robins, ha reso nota l'intenzione dell'azienda di trasferirsi dalla sede originaria di Mountain View (California) a Dulles (Nord Virginia) entro il 2011, giustificando la decisione con il fatto che la societ\u00e0 opera per il 95% sulla costa orientale.\nStoria.\nVerisign nasce nel 1995 come spin-off di RSA Security, azienda specializzata in servizi di certificazione. Previa stipula di un accordo di non concorrenza a tempo limitato, la nuova societ\u00e0 ottiene la licenza d'uso per i brevetti di crittografia a chiave detenuti da RSA e opera come autorit\u00e0 di certificazione (CA, Certificate Authority) con l'intento di \u201cgarantire la sicurezza dei contenuti dei siti Internet e di commercio elettronico tramite servizi e prodotti di autenticazione informatica\u201d. Nel 2010, quando cede l'attivit\u00e0 di autenticazione a Symantec, Verisign conta oltre tre milioni di certificati attivi nei pi\u00f9 svariati settori (dal retail alla finanza, sino alla difesa), affermandosi dunque come la prima autorit\u00e0 di certificazione digitale, che il vasto pubblico identifica con il simbolo del lucchetto a sinistra dell'URL.\nNel 2000 Verisign acquisisce Network Solutions che, dietro accordo con l'Internet Corporation for Assigned Names and Numbers (ICANN) e il Dipartimento del Commercio degli Stati Uniti d'America, gestisce i domini di primo livello .com, .net e .org. Le basilari funzioni di registro di quest'ultima daranno vita alla divisione di assegnazione dei nomi di dominio, assurta nel frattempo a reparto commerciale numero uno della societ\u00e0 per dipendenti e fatturato. Nel 2003 Verisign chiude la divisione retail di Network Solutions (registrar nomi di dominio), mantenendo il registro dei nomi di dominio (wholesale) come funzione-chiave nell'ambito dell'assegnazione di indirizzi Internet.\nIl 9 agosto 2010 l'attivit\u00e0 di autenticazione Verisign passa ufficialmente, per 1,28 miliardi di dollari, a Symantec. Il \u201cpacchetto\u201d comprende i servizi Secure Sockets Layer (SSL) Certificate Services, Public Key Infrastructure (PKI) Services, Verisign Trust Services, Verisign Identity Protection (VIP) Authentication Service nonch\u00e9 la quota di maggioranza di Verisign Giappone.\nL'attivit\u00e0 Verisign si articola in due rami operativi: Naming Services, che riguarda la gestione dei domini di primo livello e delle infrastrutture Internet di base, e Network Intelligence and Availabity (NIA) Services, cui fanno capo i servizi DDoS, managed DNS e rilevamento delle minacce (threat intelligence).\nProdotti e servizi.\nIl core business di Verisign consiste nell'assegnazione dei nomi di dominio. Oltre a essere titolare dei registri con autorit\u00e0 di due dei principali domini di primo livello, .com e .net, l'azienda gestisce in appalto i domini di primo livello .name e .gov, nonch\u00e9 i domini con codice paese .cc (Isole Cocos e Keeling) e .tv (Tuvalu). Inoltre \u00e8 il principale appaltatore tecnico, per i rispettivi operatori di registro (che sono Organizzazione non a scopo di lucro), dei domini di primo livello .edu e .jobs \u2013 ruolo in cui, oltre a ospitare i domini stessi, provvede alla manutenzione dei relativi file di zona. Gli operatori di registro equivalgono ai \u201cgrossisti\u201d (\"wholesaler\") dei nomi di dominio, mentre i registrar fungono da \u201cdettaglianti\u201d (\u201cretailer\u201d), perch\u00e9 lavorano direttamente con il cliente finale alla registrazione di un indirizzo di dominio.\nVerisign gestisce anche due dei tredici \u201cserver radice\u201d contraddistinti dalle lettere A-M (pi\u00f9 precisamente, i server \u201cA\u201d e \u201cJ\u201d); i server radice rappresentano il vertice gerarchico del sistema dei nomi di dominio (DNS) su cui si fonda la comunicazione in Rete. Un altro compito di Verisign consiste nel generare il file di zona principale, globalmente riconosciuto, e apportarvi le eventuali modifiche disposte da ICANN e sancite dal Dipartimento del Commercio statunitense. In origine le modifiche alla zona principale venivano distribuite attraverso il server radice A, ma adesso vengono diramate a tutti i tredici server attraverso un sistema di distribuzione ad hoc gestito da Verisign \u2013 che \u00e8 l'unico, fra i dodici operatori di server radice esistenti, a gestire pi\u00f9 di un server. I server A e J sono diventati, fra l'altro, \u201canycast\u201d e non fanno quindi pi\u00f9 capo a un centro dati della societ\u00e0. Tale misura \u00e8 stata adottata con l'obiettivo di aumentare ridondanza e disponibilit\u00e0, riducendo al contempo il rischio di single point of failure (disfunzione di sistema causata dall'anomalia di una sola componente)."}
{"id": "836204", "revid": "2006282", "url": "https://it.wikipedia.org/wiki?curid=836204", "title": "Alfio Ferlito", "text": "Biografia.\nCugino di primo grado di Giuseppe Ferlito, consigliere comunale della DC e poi assessore ai lavori pubblici del comune di Catania, controllava il racket del quartiere San Cristoforo e originariamente vicino al boss Giuseppe Calderone, dopo l'uccisione di quest'ultimo da parte dei Corleonesi ne raccolse l'eredit\u00e0 diventando uno dei pi\u00f9 potenti boss della mafia catanese e dichiar\u00f2 \"guerra\" al suo principale avversario Nitto Santapaola. Mentre Santapaola era un forte alleato dei Corleonesi, Ferlito era vicino ai boss della \"mafia perdente\" quali Stefano Bontate, Salvatore Inzerillo e Gaetano Badalamenti. Ferlito venne infine catturato nel novembre 1981 a Milano con un carico di una tonnellata di hashish nascosto in un camion ed incarcerato nel carcere di Enna.\nNel corso della sanguinosa faida tra i suoi fedelissimi e quelli di Nitto Santapaola, in cui si pu\u00f2 inquadrare l'omicidio del maresciallo dei carabinieri Alfredo Agosta (assassinato il 18 marzo 1982 dagli uomini di Ferlito perch\u00e9 si trovava in compagnia del suo confidente Rosario Romeo, uomo di Santapaola) e che culmin\u00f2 nella Strage di via dell'Iris, nel quartiere San Giorgio a Catania (sei morti e cinque feriti), Ferlito venne ucciso mentre veniva trasferito dal carcere di Enna a quello di Trapani, in occasione della cosiddetta \"strage della circonvallazione\". Al Maxiprocesso di Palermo, Santapaola venne condannato come mandante della strage mentre una sentenza della Corte d'assise di Palermo del settembre 1995 ha condannato alcuni membri della cupola mafiosa di Palermo, che avrebbero organizzato l'omicidio su richiesta dello stesso Santapaola.\nL\u2019uccisione del boss cre\u00f2 una frattura insanabile: il \u201cdelfino\u201d di Ferlito, Salvatore Pillera (detto \"Turi cachiti\"), raccolse i fedelissimi del suo \u201cpadrino\u201d e fuoriusc\u00ec da Cosa nostra catanese fondando un gruppo malavitoso autonomo, in cui spiccavano Salvatore Cappello e Giuseppe Sciuto detto \u201cTigna\u201d."}
{"id": "836205", "revid": "1543377", "url": "https://it.wikipedia.org/wiki?curid=836205", "title": "Clotrimazolo", "text": "Il clotrimazolo (nella fase sperimentale conosciuto anche con la sigla Bay B 5097) \u00e8 un farmaco antimicotico, un composto azolico utilizzato per curare infezioni fungine dell'epidermide e in particolare le infezioni vaginali e il piede d'atleta. In Italia il farmaco \u00e8 venduto dalla societ\u00e0 farmaceutica Bayer con il nome commerciale di Canesten, nella forma farmaceutica di crema, soluzione per spray cutaneo, e polvere cutanea. Viene inoltre commercializzato da altre societ\u00e0 farmaceutiche come medicinale equivalente.\nStoria.\nIl clotrimazolo fu sviluppato alla fine degli anni '60 dalla societ\u00e0 farmaceutica tedesca Bayer e fu commercializzato per la prima volta in Germania nel 1973 con il nome di Canesten. Allo scadere del brevetto il farmaco \u00e8 stato commercializzato come medicinale equivalente da molte societ\u00e0 in tutta Europa ed \u00e8 inoltre disponibile come farmaco da banco (OTC).\nFarmacodinamica.\nIl clotrimazolo agisce contro i funghi inibendo la sintesi di alcuni steroli necessari per membrana cellulare, e in particolare dell'ergosterolo, una sostanza presente nelle membrane fungine, ma non nelle membrane cellulari dell'uomo. L'inibita sintesi di ergosterolo comporta un danno strutturale e funzionale a carico della membrana della cellula fungina, compromettendone la riproduzione e le attivit\u00e0 infettive.\nGli studi hanno messo in evidenza che minime concentrazioni di clotrimazolo comportano la perdita di composti fosforici intracellulari verso l'ambiente esterno, oltre alla rottura degli acidi nucleici della cellula e un accelerato efflusso verso l'esterno del potassio (K+). Questi fenomeni conducono inevitabilmente alla morte cellulare. Il farmaco ha dimostrato un ampio spettro d'azione antimicotica, sia in vitro sia in vivo, e agisce contro dermatofiti, lieviti, muffe e altri tipi di miceti. \nOltre all'attivit\u00e0 antimicotica, clotrimazolo agisce anche su Trichomonas vaginalis e alcuni germi gram-positivi (streptococchi e stafilococchi) e germi gram-negativi (in particolare Bacteroides e Gardnerella vaginalis). Lo sviluppo di resistenza secondaria da parte di funghi sensibili \u00e8 stato osservato solo in casi sporadici.\nFarmacocinetica.\nA seguito di applicazione cutanea l'assorbimento di clotrimazolo nel circolo ematico nell'uomo attraverso la cute intatta o infiammata avviene in misura insignificante. Le concentrazioni plasmatiche di picco ottenibili dopo applicazione topica sono sempre risultate al di sotto del limite di rilevamento. \u00c8 perci\u00f2 improbabile che clotrimazolo applicato localmente sulla pelle possa dar luogo a effetti indesiderati di tipo sistemico.\nTossicit\u00e0.\nLa dose letale DL50, una misura della tossicit\u00e0 acuta, dopo singola assunzione per via orale \u00e8 per i topi pari a 708\u00a0mg/kg di peso corporeo e per i ratti di 923 mg/kg. Quando somministrato per via intraperitoneale la DL50 \u00e8 rispettivamente di 347\u00a0mg/kg e 445\u00a0mg/kg peso corporeo.\nUsi clinici.\nIl farmaco trova indicazione e si \u00e8 dimostrato efficace nel trattamento della micosi della pelle e delle pieghe cutanee, e in particolare nella pitiriasi versicolor, candidosi cutanea e vaginale, tinea pedis o piede d'atleta, tinea corporis.\nEffetti collaterali e indesiderati.\nClotrimazolo durante 40 anni di largo impegno clinico ha mostrato un'elevata tollerabilit\u00e0. In quest'arco di tempo solo una bassa percentuale di pazienti trattati (1%-2%) ha riportato effetti collaterali, di limitata gravit\u00e0.\nGli effetti avversi pi\u00f9 frequenti sono di tipo locale e pertanto a carico della cute e del tessuto sottocutaneo: rash cutaneo, orticaria, sensazione di fastidio o dolore nella zona di applicazione, vescicole, edema cutaneo, prurito, irritazione, bruciore, desquamazione, eruzione cutanea.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure a uno qualsiasi degli eccipienti.\nDosi terapeutiche.\nLa crema deve essere applicata in piccola quantit\u00e0, 2 o 3 volte al giorno, in corrispondenza della zona cutanea da trattare, avendo cura di frizionare leggermente. L'applicazione deve essere preceduta dal lavaggio e accurata asciugatura della parte. La crema trova indicazione soprattutto per il trattamento di zone cutanee glabre (cio\u00e8 prive di peli).\nGravidanza e allattamento.\nNon esistono studi clinici controllati su donne in gravidanza. Da studi epidemiologici \u00e8 stata evidenziata l'assenza di effetti dannosi di clotrimazolo sulla madre e sul bambino. Nel primo trimestre di gravidanza \u00e8 tuttavia buona norma somministrare il farmaco solo in caso di effettiva necessit\u00e0.\nChimica.\nIl composto (3) \u00e8 prodotto grazie alla alchilazione dell'imidazolo (1) con \"o\"-clorotritil cloruro (2) in acetone, con trietilamina come base.\nAvvertenze.\nCome \u00e8 noto nelle micosi le recidive sono molto comuni. Per tale motivo nel corso del trattamento ci si deve attenere ad alcune elementari norme igieniche. La biancheria intima deve essere frequentemente cambiata e similmente gli asciugamani, che \u00e8 bene siano strettamente personali evitando la promiscuit\u00e0 di ogni tipo di indumento o biancheria."}
{"id": "836207", "revid": "1226", "url": "https://it.wikipedia.org/wiki?curid=836207", "title": "Ai no kusabi", "text": ""}
{"id": "836211", "revid": "59577", "url": "https://it.wikipedia.org/wiki?curid=836211", "title": "Openlaszlo", "text": ""}
{"id": "836215", "revid": "110157", "url": "https://it.wikipedia.org/wiki?curid=836215", "title": "Gruppo MTN", "text": "Il Gruppo MTN (MTN Group), da Mobile Telephone Networks, \u00e8 una multinazionale sudafricana di telefonia mobile che opera in diversi stati africani e del Medio Oriente. Dal 2007, dopo l'acquisizione di Investcom, MTN \u00e8 attiva in venti paesi, nove dei quali di erano serviti da Investcom.\nPaesi dove \u00e8 attiva MTN:\nIl presidente ed amministratore delegato di MTN \u00e8 Phuthuma Nhleko.\nMTN \u00e8 stata la societ\u00e0 finanziatrice della competizione calcistica CAF Champions League dal 2005 al 2008.\nLa totalit\u00e0 del capitale azionario di MTN Cyprus (Cipro) \u00e8 stato acquisito, nel mese di settembre 2018, dall'operatore Monaco Telecom, a sua volta controllato da NJJ Holding di Xavier Niel e rinominato in epic nel mese di giugno del 2019."}
{"id": "836219", "revid": "339392", "url": "https://it.wikipedia.org/wiki?curid=836219", "title": "Ashita no Nadja", "text": ""}
{"id": "836223", "revid": "22735", "url": "https://it.wikipedia.org/wiki?curid=836223", "title": "Astrogeologia", "text": ""}
{"id": "836225", "revid": "88740", "url": "https://it.wikipedia.org/wiki?curid=836225", "title": "Federazione cestistica della Spagna", "text": "La Federaci\u00f3n Espa\u00f1ola de Baloncesto (acrononimo FEB) \u00e8 l'organismo di governo della pallacanestro in Spagna.\nSi occupa della gestione dei campionati maschili e femminili, delle attivit\u00e0 delle , oltre che dello svolgimento di alcune coppe."}
{"id": "836226", "revid": "767487", "url": "https://it.wikipedia.org/wiki?curid=836226", "title": "\u00c8 tutto vero", "text": "\u00c8 tutto vero (\"It's All True\") \u00e8 un film incompleto in tre episodi diretto dal regista Orson Welles nel 1942. Il film, mai montato e mai presentato al pubblico da Welles, \u00e8 stato rieditato nel 1993.\nProduzione.\nSi tratta di uno dei tre film girati in Brasile da Orson Welles su commissione della RKO per dimostrare le buone relazioni tra gli Stati Uniti e i paesi sudamericani durante la seconda guerra mondiale.\nLe pellicole furono \"dimenticate\" per oltre quarant'anni negli archivi della RKO; mentre dei primi due episodi rimangono solo pochi frammenti, l'ultima parte, completamente restaurata, \u00e8 stata presentata alla Mostra di Venezia nel 1986."}
{"id": "836228", "revid": "345405", "url": "https://it.wikipedia.org/wiki?curid=836228", "title": "Latrodectus mactans", "text": "La vedova nera (Latrodectus mactans () \u00e8 un ragno appartenente alla famiglia Theridiidae e al genere \"Latrodectus\". \u00c8 considerato uno dei ragni pi\u00f9 velenosi. La vedova nera \u00e8 un ragno cosmopolita, quindi diffuso in tutto il mondo.\nEtimologia.\nIl nome deriva dal latino \"mactans\", participio del verbo \"mactare\", che significa \"uccidere, sacrificare\", in relazione al fatto che, in certi casi, una volta terminato l'accoppiamento la femmina uccide il maschio.\nDescrizione.\nLa vedova nera femmina \u00e8 di colore nero con una macchia rossa molto brillante sull'addome, la cui forma ricorda una clessidra. Questa macchia ha la funzione di mettere in guardia un potenziale predatore della sua pericolosit\u00e0. Le sue dimensioni variano dagli 8 ai 40\u00a0mm ed il peso medio \u00e8 di un grammo. \u00c8 molto sedentaria, una volta creata la tana non l'abbandona pi\u00f9.\nIl maschio, molto pi\u00f9 piccolo della femmina, \u00e8 di colore arancione e non \u00e8 letale per l'uomo.\nBiologia.\nComportamento.\nLa sua vita \u00e8 notturna e durante il giorno rimane nella sua tana o sotto una pietra. \u00c8 una predatrice che si nutre prevalentemente di insetti o altri aracnidi. La preda viene catturata per mezzo della ragnatela che viene tessuta all'ingresso della tana. Una volta caduta nella tela, la preda viene immobilizzata e le viene iniettato il veleno, dopodich\u00e9 degli enzimi iniziano il processo digestivo dall'esterno sciogliendola; essa viene infine aspirata. Ha inoltre la capacit\u00e0 di lanciare a breve distanza la propria tela grazie ad un quarto paio di zampe: questa abilit\u00e0 pu\u00f2 essere usata sia per intrappolare meglio le prede sia per difendersi da predatori di piccola taglia.\nRiproduzione.\nQuando un maschio \u00e8 maturo crea una speciale ragnatela, detta \"ragnatela spermarica\", in cui lascia una piccola quantit\u00e0 di sperma. Fatto questo, carica lo sperma sui due piccoli arti posti sopra la bocca, i pedipalpi, e inizia la ricerca di una femmina matura. Quando ne trova una, il maschio deve fare attenzione a non essere confuso con una preda e iniziare a corteggiarla strofinando le zampe anteriori. Pu\u00f2 capitare che il maschio disfaccia parte della tela della femmina con lo scopo di creare una via di fuga nel caso la femmina non sia ben disposta. Una volta accettato, il maschio raggiunge la femmina e inizia l'accoppiamento. Concluso l'atto, la femmina talvolta uccide e divora il maschio.\nLa gestazione della femmina ha durata di circa un mese, durante il quale si nutre molto pi\u00f9 del solito. Una volta deposte le uova, che possono superare il centinaio, le racchiude in un contenitore a forma di goccia fatto con la sua tela, lo appende e lo protegge fino alla schiusa che avviene dopo circa 20 giorni. I piccoli resteranno aggregati fino alla loro prima muta, dopo la quale si possono verificare atti di cannibalismo. Crescendo, le femmine cambieranno spesso colorazione, mentre quella del maschio rester\u00e0 quasi immutata.\nPericolosit\u00e0.\nLa vedova nera \u00e8 considerata uno dei ragni pi\u00f9 pericolosi al mondo. Se importunata, attacca mordendo e iniettando una quantit\u00e0 molto piccola di veleno che pu\u00f2, in rari casi, risultare mortale. Il suo morso non \u00e8 molto doloroso, ma il veleno agisce rapidamente provocando inizialmente intorpidimento alla parte colpita seguito da rigidit\u00e0 muscolare, sudorazione, cefalea, nausea, intenso dolore addominale accompagnato a rigidit\u00e0 addominale e dorsale, difficolt\u00e0 respiratorie, vertigini e aumento della temperatura corporea. L'applicazione di ghiaccio sul punto del morso pu\u00f2 alleviare il dolore ma \u00e8 comunque necessaria la somministrazione dell'antidoto.\nAllevamento.\nA causa della sua pericolosit\u00e0, l'allevamento della vedova nera \u00e8 consigliato solo a esperti e studiosi, tuttavia molte persone la allevano come qualsiasi altro ragno. Viene allevata soprattutto nei laboratori per la produzione dell'antidoto. In Italia l'allevamento degli aracnidi \u00abche possono arrecare, con la loro azione diretta, effetti mortali o invalidanti per l'uomo o che comunque possono costituire pericolo per l'incolumit\u00e0 pubblica\u00bb \u00e8 vietato come stabilito dalla legge 213/2003; la questione \u00e8 per\u00f2 controversa.\nDistribuzione e habitat.\n\"Latrodectus mactans\" si trova principalmente in Nord America, pi\u00f9 precisamente negli Stati Uniti orientali. E anche se meno diffusa, in Messico e in Canada nella provincia dell'Ontario. In Italia si trova \"Latrodectus tredecimguttatus\", . Popola gli ambienti pi\u00f9 vari, ma predilige i climi caldi e secchi."}
{"id": "836229", "revid": "287204", "url": "https://it.wikipedia.org/wiki?curid=836229", "title": "Aki Kaurismaki", "text": ""}
{"id": "836231", "revid": "2093951", "url": "https://it.wikipedia.org/wiki?curid=836231", "title": "Lingua ugaritica", "text": "La lingua ugaritica (codice ISO 639-3 uga) \u00e8 conosciuta solamente nella forma scritta, trovata nella citt\u00e0 perduta di Ugarit, in Siria, scoperta da archeologi francesi nel 1928. Oggi estinta, era parlata in quelle regioni tra il XIV e il XII secolo a.C. La scoperta dell'ugaritico \u00e8 stata estremamente importante per gli studiosi del Vecchio Testamento, in quanto ha permesso di chiarire alcuni testi della Bibbia ebraica tramite paralleli tra la cultura israelitica e quella dei popoli del Vicino Oriente.\nL'ugaritico fu la pi\u00f9 grande scoperta letteraria dal tempo della decifrazione dei geroglifici egizi e della scrittura cuneiforme mesopotamica. Tra i testi letterari scoperti ad Ugarit ci sono la \"Leggenda di Keret\", il \"Poema epico di Aqhat\" (o la \"Leggenda di Danel\"), il \"mito di Baal-Aliyan\" e la \"Morte di Baal\" (gli ultimi due riuniti sono conosciuti anche come il \"Ciclo di Baal\"), tutti rivelanti una religione cananaica.\nL'alfabeto ugaritico.\nL'ugaritico era una lingua semitica scritta in caratteri cuneiformi, che furono adattati all'uso come alfabeto. Questo alfabeto, fra i pi\u00f9 vecchi mai rinvenuti, \u00e8 pertanto diverso da tutte le altre scritture cuneiformi. \u00c8 da considerarsi piuttosto un alfabeto sillabico. Il cosiddetto alfabeto lungo ha 30 lettere diverse, mentre l'alfabeto corto ne ha 22. All'osservatore casuale, appare molto simile nell'aspetto a una scrittura accadica o assira.\nDall'alfabeto ugaritico, sviluppato dagli scribi intorno al XIV secolo a.C., derivano la maggior parte degli alfabeti moderni (greco, latino, ebraico, cirillico, arabo). Dopo la sua distruzione ad opera dei Popoli del Mare, intorno al 1200 a.C. la scrittura di Ugarit cess\u00f2 di essere usata ma l'alfabeto trasformatosi in quello conosciuto come alfabeto fenicio si diffuse, col successo a tutti noto.\nL'esistenza dell'alfabeto ugaritico \u00e8 nota da diverse tavolette che riportano l'alfabeto completo. Altre tavolette, in numero minore sono state trovate a Beth \u0160eme\u0161 e danno un ordine diverso, quello detto sud-arabico.\nL'alfabeto ugaritico, nella versione pi\u00f9 frequente, \u00e8 composto da ventisette lettere, seguite da tre lettere addizionali, in quest'ordine, secondo la trascrizione usuale delle lingue semitiche:\n\u02bea, b, g, \u1e2b, d, h, w, z, \u1e25, \u1e6d, y, k, \u0161, l, m, \u1e0f, n, \u1e6d, s, \u02bf, p, \u1e63, q, r, \u1e6f, \u01f5, t \u2013 \u02bei, \u02beu, s\u0300 \nLa prima lettera non \u00e8 una vocale (a) ma il fonema [\u0294] seguito da a perch\u00e9 questo alfabeto, come tutti quelli semitici, non ha, di solito, simboli per le vocali.\nLa presenza di qualche grafema sillabico (come \"\u02bei\" e \"\u02beu\" aggiunti in seguito) \u00e8 un prestito del modello accadico, dove la presenza del simbolo \"s\u0300\" serve per trascrivere una consonante non semitica.\nLessico.\nIl lessico si conosce grazie alle tavolette multilingui rinvenute nel Palazzo Reale. \nAd esempio \"Ma-al-ku\" corrisponde al sumero LUGAL, che significa re. Da notare la somiglianza con il fenicio \ud802\udd0c\ud802\udd0b\ud802\udd0a \"mlk\", o il siriaco \"Malco\"."}
{"id": "836232", "revid": "767487", "url": "https://it.wikipedia.org/wiki?curid=836232", "title": "Park Chan-Wook", "text": ""}
{"id": "836235", "revid": "72396", "url": "https://it.wikipedia.org/wiki?curid=836235", "title": "Andon Be\u00e7a", "text": "Sotto l'occupazione italiana fu Ministro dell'Economia nel governo di Shefquet Verlaci, entrato in vigore il 12 aprile 1939, e Ministro delle Finanze nel 1943."}
{"id": "836236", "revid": "767487", "url": "https://it.wikipedia.org/wiki?curid=836236", "title": "Donna Amato", "text": "I suoi primi studi sono stati con il rinomato insegnante e virtuoso Ozan Marsh. Nei primi anni ottanta si trasfer\u00ec in Europa per studiare con Louis Kentner a Londra e con Gaby Casadesus a Parigi. Ricevette anche una borsa di studio per suonare per le masterclass di Guido Agosti a Siena, ottenendo il massimo dei riconoscimenti, il Diploma d'Onore.\nStudi in Messico con Angelica Morales von Sauer risultarono in concerti in tutto il paese oltre a diverse esecuzioni in molte citt\u00e0 europee, statunitensi, e trasmissioni radio sulla BBC.\nRecentemente sta affrontando la musica virtuosistica di Kaikhosru Shapurji Sorabji. Registra per l'etichetta discografica Altarus Records."}
