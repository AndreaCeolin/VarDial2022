{"id": "805614", "revid": "1782831", "url": "https://it.wikipedia.org/wiki?curid=805614", "title": "Will Vandom", "text": "Wilhelmina \"Will\" Vandom \u00e8 la protagonista del fumetto italiano \"W.I.T.C.H.\". Compare anche nella serie animata, nel manga e nel videogioco.\nPersonalit\u00e0.\nWill ha 14 anni, \u00e8 una ragazza dolce, sensibile, chiusa e timida, molto legata alla madre e alle sue care amiche. Fisicamente non si piace molto e non ama vestirsi in modo elegante. \u00c8 una ragazza molto sicura delle proprie idee e non si lascia condizionare dagli altri. Quando si trasforma, diventa una leader coraggiosa, decisa e determinata. Ama biologia e scienze, mentre detesta la matematica, ed \u00e8 molto brava a nuotare, vincendo numerose medaglie ai campionati. Ama gli animali, in particolare le rane, infatti colleziona ogni oggetto che le raffiguri. Soffre di allergie stagionali.\nBiografia.\nFumetto.\nWilhelmina Vandom, chiamata semplicemente Will, nasce il 19 gennaio. Cresce nella citt\u00e0 di Fadden Hills con i genitori Susan e Thomas che, quando lei compie tredici anni, si separano dopo un lungo periodo di difficolt\u00e0, cominciato con le ripetute assenze di suo padre quando lei era piccola e i conti in banca di Susan ripetutamente prosciugati. \u00c8 a questa et\u00e0 che Will comincia a rendersi conto di avere dei poteri, in particolare la capacit\u00e0 di leggere nella mente delle persone: scoperto cos\u00ec che le sue amiche la compatiscono per la separazione dei genitori e faticano a sopportarla, accetta il trasferimento con la madre a Heatherfield, un anno dopo.\nA differenza di Susan, che \u00e8 molto ottimista, Will inizialmente odia la citt\u00e0. Presto fa amicizia con cinque care ragazze, Irma, Taranee, Cornelia, Hay Lin Lin e, in particolare, Elyon, conosciute allo Sheffield Institute, dove frequenta la 3A. Durante la notte di Halloween, ad una festa scolastica Will conosce Matt Olsen e se ne innamora. A causa di Uriah e dei suoi amici, che fanno esplodere una zucca gigante, la situazione precipita ma, grazie ai loro inspiegabili poteri, le ragazze riescono a sistemare tutto. Rendendosi conto di avere molto in comune, il giorno dopo Cornelia, Irma, Will e Taranee si riuniscono a casa di Hay Lin per chiarire la situazione, e qui Yan Lin, la nonna di Hay Lin, dona a Will il Cuore di Kandrakar, nominandola leader delle Guardiane, il cui compito \u00e8 proteggere la Muraglia dalle creature perfide del Metamondo. Mentre combattono contro il malvagio Principe Phobos e contro Elyon, che le ha tradite passando dalla parte dei nemici, inizia a uscire con Matt e a lavorare al negozio di animali del nonno di quest'ultimo.\nDopo la sconfitta di Phobos, Cornelia si separa dal gruppo e Will apprende dalla madre che, finito l'anno scolastico, si trasferiranno in un'altra citt\u00e0, ma poi, ascoltando i consigli della figlia, cambia idea. Mentre usa la magia insieme a Irma, Taranee e Hay Lin, le quattro Guardiane creano inavvertitamente un Cangiante che ruba loro i poteri, lasciandole inermi. Pur senza magia, le quattro riescono a raggiungere Kandrakar, dove scoprono che \u00e8 stata Luba a favorire la creazione del Cangiante, e riottengono i poteri. Dopo essersi riappacificata con Cornelia, Will sogna una voce che le chiede di darle il Cuore di Kandrakar. Al rifiuto della ragazza, delle mani la afferrano e, al suo risveglio, Will scopre sul braccio il marchio di un Cuore spezzato: grazie a Yan Lin, apprendono del risveglio della ex-Guardiana malvagia Nerissa. Mentre quest'ultima le tormenta insinuandosi nei loro incubi, Will e Hay Lin scoprono una lettera dell'ex-Guardiana Kadma e vanno a parlare con lei: scoprono cos\u00ec che la donna abita a Fadden Hills e che ha tenuto costantemente Will sotto controllo. La ragazza \u00e8 sempre pi\u00f9 confusa e teme di poter diventare come Nerissa: inizia a sospettare delle amiche e decide di rivelare il suo segreto a Matt mostrandogli il Cuore, ma in realt\u00e0 si tratta di Nerissa, che ruba il gioiello. Grazie al diario dell'ex-Guardiana Halinor, donatole da Kadma, Will entra in contatto con Cassidy, una delle precedenti Guardiane, che le dona una copia del Cuore di Kandrakar, la Luce di Cassidy. Durante lo scontro finale con Nerissa, le due si contendono il Cuore di Kandrakar, e alla fine \u00e8 Will a ottenerlo; poi, insieme alle altre, distrugge la nemica. Tornata a casa, la ragazza scopre dalla sua Goccia Astrale che Matt ha abbracciato un'altra. Will conosce la ragazza in questione, Mandy Anderson, e a causa della sua gelosia rovina il rapporto con Matt. Capendo poi che tra i due non c'\u00e8 niente, diventa amica di Mandy e si riappacifica con il ragazzo. Intanto, suo padre, Thomas, ritorna: Will ne \u00e8 felice e stringe un buon rapporto con lui, che viene rovinato scoprendo che l'uomo ricatta sua madre per avere dei soldi, minacciando di portarle via Will. La situazione viene risolta da Kadma, che lo paga. Mentre escono a festeggiare, per\u00f2, il ghiro di Will muore investito da una macchina.\nMentre Will si riprende dalla morte del ghiro, il gruppo si divide, poich\u00e9 Taranee, Cornelia e Hay Lin partono per un viaggio-studio al Redstone College. Taranee, inoltre, si prende una pausa dalle W.I.T.C.H. e viene sostituita dalla guerriera Orube: al nuovo quintetto viene assegnato il compito di negoziare con Ari, sovrano di Arkhanta, che prova un forte risentimento nei confronti di Kandrakar perch\u00e9 l'Oracolo non ha guarito suo figlio Maqi. Ralph Sylla, un agente dell'Interpol, scopre il loro segreto e i suoi superiori rapiscono Will per studiarla, ma prendono erroneamente la sua Goccia Astrale. Liberata dall'Oracolo, la finta Will scappa insieme alle altre Gocce Astrali per non continuare a vivere la vita di qualcun altro. Ritrovate da Orube, l'Oracolo concede loro una nuova esistenza e le W.I.T.C.H. sono cos\u00ec costrette a rinunciare a loro. Nel frattempo, liberano Yua, la banshee che realizza tutti i desideri di Ari, ma la creatura fa del male a Maqi e Will, insieme alle altre, cede al bambino il dono di Xin Jing per guarirlo.\nMentre Will inizia a sospettare che tra Orube e Matt stia nascendo qualcosa, litigando per questo motivo con entrambi, viene chiamata a Kandrakar per testimoniare contro l'Oracolo, e assiste alla sua deposizione. Il nuovo Oracolo, Endarno, le chiede di restituire il Cuore di Kandrakar, ma la ragazza non riesce a soddisfare la sua richiesta. Will fa pace con Matt durante un pomeriggio al parco divertimenti, ma durante l'appuntamento Cedric, liberato da Endarno, li attacca e la giovane, per salvare Matt, \u00e8 costretta a utilizzare davanti a lui il Cuore di Kandrakar. La giovane Vandom gli racconta cos\u00ec il segreto delle Guardiane. Will riceve in sogno la visita di Yan Lin, che le affida l'essenza della Luce di Meridian, datale da Elyon, imprigionata da Endarno, per recuperare la Corona di Luce, oltre a rivelarle che il nuovo Oracolo \u00e8, in realt\u00e0, Phobos sotto mentite spoglie. Con l'essenza dentro di s\u00e9, Will riesce a prendere la Corona di Luce e a liberare Elyon dalla Torre delle Nebbie, oltre ad annullare lo scambio di corpi tra Phobos ed Endarno.\nSusan annuncia alla figlia l'intenzione di sposarsi con Collins, e Will prende molto bene la notizia. Alle Guardiane viene affidato il compito di sorvegliare Cedric, mandato sulla Terra in cerca di redenzione. Poco dopo, Matt viene imprigionato nel Libro degli Elementi e la ragazza incolpa Cedric di quanto accaduto. Insieme alle altre Guardiane, si mette alla ricerca delle pietre degli elementi che permetteranno di aprire i lucchetti del Libro. La pietra dell'energia \u00e8 il Cuore di Kandrakar, ma Will non vuole cederlo, cos\u00ec lei, le W.I.T.C.H. e Orube vengono risucchiate dentro al volume: qui sconfiggono l'entit\u00e0 che imprigionava Matt, Johnathan Ludmoore, trasformandosi negli elementi stessi.\nDopo molte battaglie, le ragazze riescono a sconfiggere dei mostri d'ombra che assorbono la forza vitale, i Ragorlang, e la loro proprietaria, Tecla Ibsen. Poco dopo, Matt, inviato dall'Oracolo, ruba loro il Cuore di Kandrakar e i poteri, donandogliene di nuovi, pi\u00f9 potenti ma difficili da controllare. Intanto, Susan comunica a Will di essere incinta: la ragazza prende molto bene la notizia di un nuovo fratellino, William, che nasce successivamente. Per gestire i propri nuovi poteri, Will deve trovarne la radice: la individua nei suoi legami con coloro che ama, le W.I.T.C.H., la sua famiglia e Matt. Mentre la cerca, la giovane Vandom viene ipnotizzata dalla Dark Mother, ex-regina della primavera, che la obbliga a liberarla per vendicarsi di Kandrakar. Insieme alle W.I.T.C.H., Will la sconfigge, imprigionandola nella roccia; poi, con i loro poteri, creano delle nuove fondamenta per la Fortezza, la cui stabilit\u00e0 era stata minata dalla Dark Mother.\nTempo dopo, scoperta l'esistenza a Heatherfield di alcuni bambini magici, Yan Lin affida alle W.I.T.C.H. il compito di insegnare loro a usare i poteri. Nel mentre, Will viene posseduta da una naiade, una creatura che la priva delle sue energie. La giovane viene salvata dall'intervento di Taranee. Quando il piccolo William viene rapito da Liam e portato nel Mondo Veloce, Will corre a salvare il fratello insieme alle altre Guardiane, riuscendo ancora una volta a sconfiggere i nemici.\nSuccessivamente, le W.I.T.C.H. vengono messe di fronte alla scelta se rinunciare ai propri poteri o compiere delle prove per essere promosse a Sovrane Magiche: accettano quest'ultima opzione e, dopo aver superato con successo i vari test, ottengono la capacit\u00e0 di fondersi nella guardiana Sixtar e il controllo su uno dei cinque sensi. A Will spetta la vista.\nCartone animato.\nLa storia di Will nella versione animata \u00e8 pi\u00f9 o meno la stessa del fumetto, con alcune differenze.\nLa ragazza e sua madre si sono da poco trasferite a Heatherfield. Will ha conosciuto Irma, Taranee, Cornelia e Hay Lin, ma \u00e8 ancora considerata un'estranea, soprattutto da Cornelia. Un pomeriggio, viene invitata a casa di Hay Lin: qui la nonna della ragazzina, Yan Lin, rivela alle cinque che loro sono le Guardiane della Muraglia, affidando a Will il compito di guidare il gruppo e custodire il Cuore di Kandrakar. Insieme alle altre, si allena nell'uso dei poteri, quando da un Portale della Muraglia appare Caleb, un ragazzo che chiede loro aiuto prima di essere catturato da un mostro. Poco dopo, Will viene rapita da Cedric, che la porta da Phobos per farsi dire dov'\u00e8 il Cuore di Kandrakar. Imprigionata nelle segrete insieme a Caleb, viene liberata dalle amiche. La ragazza, successivamente, riceve in regalo da Matt un moscardino, Mister Higgles, e inizia a uscire con il ragazzo, che scopre anche il loro segreto.\nDopo la sconfitta di Phobos e la distruzione della Muraglia, Will scopre di avere un nuovo potere: quello di parlare con gli apparecchi elettronici. Apprende inoltre che il suo potere si chiama \"Quintessenza\". La ragazza deve affrontare, oltre all'ex-Guardiana malvagia Nerissa e a Phobos, che \u00e8 tornato, anche problemi sul piano personale: la relazione di sua madre con il professor Collins, quella di suo padre con la giovane Sarina, la trasformazione di Matt in Shagon.\nFamiglia e affetti.\nUno dei suoi amici pi\u00f9 fidati \u00e8 un ghiro, trovato insieme a Matt, che adotta e tiene a casa con s\u00e9. Durante la serie, per\u00f2, l'animale muore investito da una macchina.\nUna persona molto importante per lei \u00e8 Matt Olsen, un ragazzo della sua stessa scuola che diventer\u00e0 il suo fidanzato. Will gli riveler\u00e0 il suo segreto di Guardiana.\nWill ha un rapporto altalenante con sua madre Susan, con cui litiga spesso, soprattutto in merito alla relazione della donna con il suo professore, Dean Collins. Successivamente, comunque, la giovane Vandom stringe un buon rapporto con l'uomo, e approva la decisione della madre di sposarsi con lui. Susan \u00e8 anche la sua migliore confidente. Altri motivi di contrasto tra Will e la madre sono la mancanza di fiducia, dovuta alla doppia vita di Will, e la protettivit\u00e0 della donna nei suoi confronti.\nWill non ha nessun rapporto con suo padre Thomas, che se ne \u00e8 andato quando era molto piccola. Quando l'uomo, per\u00f2, ritorna, in un periodo in cui i rapporti con sua madre sono tesi, la ragazza ne \u00e8 felicissima. Inizia a fidarsi di lui, ma resta delusa scoprendo che Thomas sta ricattando Susan: se non gli dar\u00e0 dei soldi, porter\u00e0 via Will.\nNel gruppo delle W.I.T.C.H., la giovane si scontra spesso con Cornelia, che la ritiene troppo sensibile e debole per fare da leader. La sua migliore amica, invece, \u00e8 Taranee, la prima persona conosciuta dopo il suo arrivo a Heatherfield, che condivide con lei un carattere riservato e tranquillo.\nPoteri e abilit\u00e0.\nWill \u00e8 la custode del Cuore di Kandrakar, grazie al quale pu\u00f2 trasformare le sue amiche in Guardiane, chiudere e in seguito aprire i portali e creare Gocce Astrali. Non ha poteri legati alla natura, ma governa la Pura Energia (\"Quintessenza\" nel cartone animato), definita \"il potere che lega gli altri\" dalla settima serie \"New Power\". Durante questa serie, inoltre, non viene pi\u00f9 mostrata con il Cuore, e non lo nomina nemmeno quando utilizza i suoi poteri. Will viene di nuovo disegnata con il Cuore nel numero 100.\nCondivide alcuni poteri con le sue compagne (come l'invisibilit\u00e0, il teletrasporto e la telepatia), mentre ne ha alcuni solo suoi:\nNella serie animata, inoltre, pu\u00f2 volare, al contrario del fumetto."}
{"id": "805615", "revid": "287204", "url": "https://it.wikipedia.org/wiki?curid=805615", "title": "Pterocactus", "text": "Pterocactus \u00e8 l'unico genere di piante della trib\u00f9 delle Pterocacteae, appartenente alla sottofamiglia delle Opuntioideae, a sua volta parte della famiglia delle Cactaceae.\nSono piante originarie dell'Argentina, in particolare della Patagonia.\nIl nome del genere deriva dal greco \"pteron\", \"ala\", in riferimento ai semi di queste piante, che si presentano appunto alati."}
{"id": "805617", "revid": "339392", "url": "https://it.wikipedia.org/wiki?curid=805617", "title": "LoK", "text": ""}
{"id": "805618", "revid": "287204", "url": "https://it.wikipedia.org/wiki?curid=805618", "title": "Quiabentia", "text": "Quiabentia \u00e8 un genere di piante della famiglia delle Cactaceae."}
{"id": "805623", "revid": "287204", "url": "https://it.wikipedia.org/wiki?curid=805623", "title": "Tephrocactus", "text": "Tephrocactus \u00e8 un genere di piante della famiglia delle Cactaceae.\nComposto da una trentina di specie, \u00e8 molto vicino al genere Opuntia. \u00c8 originario delle regioni montane andine occidentali tra Per\u00f9 e l'Argentina.\nTassonomia.\nComprende 35 specie tra cui:"}
{"id": "805624", "revid": "287204", "url": "https://it.wikipedia.org/wiki?curid=805624", "title": "Tunilla", "text": "Tunilla \u00e8 un genere di piante della famiglia delle Cactaceae."}
{"id": "805625", "revid": "2015336", "url": "https://it.wikipedia.org/wiki?curid=805625", "title": "Bahram II", "text": "Succedette al padre Bahr\u0101m I.\nSecondo le fonti romane, durante il suo regno, l'imperatore romano Marco Aurelio Caro attacc\u00f2 i Sasanidi, raggiunse la capitale Ctesifonte (283) e la oltrepass\u00f2, venendo fermato solo dalla sua improvvisa morte: Bahr\u0101m non fu capace di opporsi all'invasione, perch\u00e9 impegnato ad opporsi al fratello Ormisda. Dopo la morte dell'imperatore, i Romani si ritirarono e Bahram sed\u00f2 la rivolta.\nSecondo alcuni storici, la versione precedente sarebbe invece una propaganda romana, volta a nascondere la sconfitta di Caro e di suo figlio Numeriano per mano del sovrano sasanide e la conseguente morte dell'imperatore romano. Di tale sconfitta vi sarebbe eco in un brano di Giovanni Zonara."}
{"id": "805626", "revid": "287204", "url": "https://it.wikipedia.org/wiki?curid=805626", "title": "Calymmanthium", "text": "Calymmanthium \u00e8 un genere di piante della famiglia delle Cactaceae."}
{"id": "805627", "revid": "287204", "url": "https://it.wikipedia.org/wiki?curid=805627", "title": "Jasminocereus", "text": "Jasminocereus (che significa \"cereus come il gelsomino\", riferendosi ai fiori ) \u00e8 un genere di piante grasse . Proviene dalle isole Galapagos . Il suo nome comune \u00e8 \"cereus thourasil\" . Questi cactus sono estremamente rari nella coltivazione a causa delle regole molto rigide per la rimozione di piante o semi dalle isole, di propriet\u00e0 dell'Ecuador.\n\u00c8 una specie che cresce fino a 23 piedi. I loro fiori sono 5\u201311\u00a0cm, ceroso, bianco e profumato. Essi sono costituiti da un lungo tubo che termina in bianco al verde oliva con semi neri."}
{"id": "805629", "revid": "287204", "url": "https://it.wikipedia.org/wiki?curid=805629", "title": "Browningia", "text": "Browningia \u00e8 un genere di piante della famiglia delle Cactaceae."}
{"id": "805631", "revid": "287204", "url": "https://it.wikipedia.org/wiki?curid=805631", "title": "Armatocereus", "text": "Armatocereus \u00e8 un genere di piante della famiglia delle Cactaceae."}
{"id": "805635", "revid": "287204", "url": "https://it.wikipedia.org/wiki?curid=805635", "title": "Austrocactus", "text": "Austrocactus \u00e8 un genere di piante della famiglia delle Cactaceae."}
{"id": "805636", "revid": "287204", "url": "https://it.wikipedia.org/wiki?curid=805636", "title": "Blossfeldia", "text": "Blossfeldia \u00e8 un genere di piante della famiglia delle Cactaceae."}
{"id": "805637", "revid": "287204", "url": "https://it.wikipedia.org/wiki?curid=805637", "title": "Cintia", "text": "Cintia \u00e8 un genere di piante della famiglia delle Cactaceae."}
{"id": "805639", "revid": "123393616", "url": "https://it.wikipedia.org/wiki?curid=805639", "title": "Eriosyce", "text": "Eriosyce \u00e8 un genere di piante della famiglia delle Cactaceae.\nTassonomia.\nIl genere comprende le seguenti specie:"}
{"id": "805640", "revid": "767487", "url": "https://it.wikipedia.org/wiki?curid=805640", "title": "Live! in Montreux", "text": "Live! in Montreux \u00e8 un album live del 1990 della Blues Brothers Band. L'esibizione registrata \u00e8 quella al casin\u00f2 di Montreux del 12 luglio 1989.\nSi tratta della prima pubblicazione ufficiale della band dopo la morte di \"Joliet\" Jake e la momentanea dipartita di Elwood Blues; i cantanti sono infatti Larry Thurston e Eddie \"Knock on Wood\" Floyd."}
{"id": "805641", "revid": "287204", "url": "https://it.wikipedia.org/wiki?curid=805641", "title": "Eulychnia", "text": "Eulychnia \u00e8 un genere di piante della famiglia delle Cactacee.\nTassonomia.\nIl genere comprende le seguenti specie:"}
{"id": "805644", "revid": "21880", "url": "https://it.wikipedia.org/wiki?curid=805644", "title": "Levistico", "text": ""}
{"id": "805646", "revid": "287204", "url": "https://it.wikipedia.org/wiki?curid=805646", "title": "Frailea", "text": "Frailea \u00e8 un genere di piante della famiglia delle Cactaceae."}
{"id": "805648", "revid": "21880", "url": "https://it.wikipedia.org/wiki?curid=805648", "title": "Sedano di monte", "text": ""}
{"id": "805650", "revid": "2175", "url": "https://it.wikipedia.org/wiki?curid=805650", "title": "Rubefacenti", "text": ""}
{"id": "805652", "revid": "6066", "url": "https://it.wikipedia.org/wiki?curid=805652", "title": "Taumaturgo", "text": ""}
{"id": "805653", "revid": "1534511", "url": "https://it.wikipedia.org/wiki?curid=805653", "title": "Boh\u00e8me", "text": "Il termine francese Boh\u00e8me fu usato per la prima volta nel XIX secolo per descrivere lo stile di vita non convenzionale dei cosiddetti boh\u00e9mien, ovvero artisti, scrittori, musicisti e attori marginalizzati e impoveriti delle maggiori citt\u00e0 europee.\nI \"boh\u00e9mien\" sono stati associati ad un punto di vista politico non ortodosso e privo di affermazione sociale, che veniva spesso espresso attraverso rapporti, frugalit\u00e0 e \"povert\u00e0 volontaria\". Nei paesi del Sud America erano solitamente i figli delle pi\u00f9 ricche famiglie della nazione che tendevano a divenire poveri e dipendenti da alcool per copiare fedelmente i loro ispiratori europei.\nIl termine emerse in Francia nel XIX secolo, quando artisti e poeti iniziarono a concentrarsi nei bassifondi e nelle classi minori dei quartieri gitani. Era infatti un'errata credenza popolare (diffusa soprattutto in Francia) che i gitani provenissero dalla Boemia, una regione dell'attuale Repubblica Ceca: da qui deriva il termine \"boh\u00e9mien\" (letteralmente, appunto \"boemo\").\nOrigini del termine e fonti.\nDurante la guerra dei trent'anni, nel 1621, dopo la sconfitta subita dai Boemi nella Battaglia della Montagna Bianca, i protestanti di quel paese iniziarono ad essere perseguitati. Mentre la maggior parte di questi ader\u00ec al cattolicesimo, coloro che non lo vollero fare furono costretti ad emigrare. Un buon numero si trasfer\u00ec perci\u00f2 in Francia, dove la tolleranza religiosa era a quel tempo pi\u00f9 ampia. Tra questi molti furono gli studenti dell'Universit\u00e0 di Praga, fondata nel 1348, e che si trasferirono a frequentare la Sorbona a Parigi. Questi boemi universitari portarono perci\u00f2 nella capitale francese molti dei loro usi, costumi e modi di vivere, che presto furono imitati da altri studenti del quartiere della Sorbona. Con il passare dei secoli fu dimenticata l'origine boema di quello stile di vita, ma rimase la denominazione di \"Boh\u00e9mien\".\nI letterati Boh\u00e8me vennero associati, nell'immaginario francese, con gitani vagabondi: persone al di fuori delle convenzioni sociali e disinteressate dalla opinione altrui su s\u00e9 stessi. Nell'opera francese \"Carmen\" \u00e8 presente il primo riferimento ai \"Boh\u00e9mienne\" nei libretti di Henri Meilhac e Ludovic Hal\u00e9vy (1875). \"Il termine \"Boh\u00e8me\" \u00e8 comunemente accettato nei nostri giorni in riferimento ad alcuni tipi di letterati gitani, non importa in che lingua essi parlino e in che citt\u00e0 abbiano dimora [...]. Un Boh\u00e8me \u00e8 semplicemente un artista o un letterato che, consciamente o meno, secerne dalle arti convenzionali.\" (Revisione del 1862 Westminster).\nIl secondo grande riferimento, anche se non in ordine temporale, che permise anche una grossa popolarizzazione del termine \u00e8 dovuto a Henri Murger nella sua collezione di storie brevi \"Scene della vita di Boh\u00e8me\" pubblicato nel 1845. L'idea del Murger form\u00f2 culturalmente il tema principale della \"La boh\u00e8me\" di Giacomo Puccini del 1896. A sua volta Puccini divenne la fonte di ispirazione per Jonathan Larson che cre\u00f2 quindi il musical \"Rent\" e successivamente un film riportante lo stesso nome. Lo spettacolo musicale di Larson contiene una canzone, \"La vie Boh\u00e8me\" che celebra la cultura postmoderna bohemian.\nNel senso da noi studiato, in inglese il termine fu popolarizzato dal romanzo \"La fiera della vanit\u00e0\" di William Makepeace Thackeray, pubblicato nel 1848, che offre una percezione dello stile di vita alternativo e fuori da ogni regola sociale e morale. Il romanzo \"Bohemian Culture Tribly\" di George du Maurier vuole, invece, narrare delle fortune di tre Boh\u00e8me, della loro modella irlandese e di due musicisti dell'Est Europeo. L'azione s\u00ec svolge nel quartiere artistico di Parigi.\nAccademici e teorici sono stati lenti a definire il movimento artistico Boh\u00e8me come politicamente e socialmente avanguardia non conformista. Il pi\u00f9 serio studio di questo movimento \u00e8 stato fatto da Virginia Nicholson e si chiama \"Among the Bohemians: Experiments in living 1900 1939\" ed \u00e8 del 2002. Il suo lavoro analizza sistematicamente lo stile di vita \"boho\" (altro diminutivo per indicare i boh\u00e9mien) di tutti i tipi di artisti che facevano parte del movimento, quindi ne delinea una serie di caratteristiche comuni che viaggiano attraverso i soldi, l'amore e il sesso, l'educazione infantile, la bellezza, la presentazione personale e i vestiti, la pulizia personale, i viaggi, ecc.\nLo stile di vita.\n\"Boh\u00e9mien\" \u00e8 un termine che esula da qualunque definizione di tipo ideologico o scolastico, tanto meno riguardo a una moda o un genere di abbigliamento. Esso \u00e8 infatti un epiteto assegnato a quei poeti di genio che vivono la lacerazione fra s\u00e9 in quanto letterato e artista, e dunque individuo, e la societ\u00e0, a causa dell'incomprensione da parte di quest'ultima del valore della propria arte, con un conseguente e spontaneo istinto alla provocazione, alla dissacrazione di valori precostituiti e del buon senso, ad un atteggiamento autoannichilente, distruttivo e asociale. La societ\u00e0 costituisce una prigione per il Boh\u00e9mien: essa avvilisce la fantasia, la volont\u00e0, l'immaginazione, inghiotte e oblia ogni scintilla nella superficialit\u00e0 e nel vuoto; il risultato \u00e8 un atteggiamento ribelle che si pone in sistematica opposizione ad ogni valore e costume del buon senso, unico modo per ritrovare una forma di libert\u00e0.\nI tipi di Boh\u00e8me secondo Murger.\nIn \"La vie Boh\u00e8me\", Henri Murger descrive tre tipi di Boh\u00e9mien che spesso ha incontrato:"}
{"id": "805654", "revid": "287204", "url": "https://it.wikipedia.org/wiki?curid=805654", "title": "Parodia (botanica)", "text": "Parodia (pron. \"par\u00f2dia\"; ) \u00e8 un genere di piante della famiglia delle Cactaceae, originario del Sud America.\nIl genere creato nel 1925 dal botanico italiano C. Spiegazzini, non prende il nome (come spesso erroneamente affermato) dal collega argentino Lorenzo Raimundo Parodi (1895\u20131966), ma \u00e8 dedicato al farmacista argentino Domingo Parodi, suo datore di lavoro quando Spiegazzini arriv\u00f2 in Argentina.\nTassonomia.\nComprende circa una trentina di specie tra cui:\nAltre specie:\nColtivazione.\nLa coltivazione della Parodia richiede vasi molto piccoli e un terriccio molto poroso composto da terra concimata e almeno una quinta parte di sabbia molto grossolana in modo da permettere un buon drenaggio.\nLa pianta va esposta nella posizione pi\u00f9 assolata possibile, le innaffiature andranno fatte da marzo a ottobre, solo quando la terra appare asciutta, e andranno completamente sospese nel periodo invernale in modo da permettere alla pianta un buon riposo che le consentir\u00e0 un'ottima fioritura. La temperatura nel periodo invernale non dovr\u00e0 essere inferiore ai 4\u00a0\u00b0C.\nLa moltiplicazione avviene per seme in quanto la pianta non produce polloni. Il seme, che \u00e8 piccolissimo, va leggermente premuto su una base di sabbia sottile che andr\u00e0 mantenuta umida e in posizione ombrosa ad una temperatura di 21\u00a0\u00b0C.. I semi, di crescita molto lenta, impiegheranno un anno a raggiungere una grandezza adeguata per poterli invasare."}
{"id": "805655", "revid": "287204", "url": "https://it.wikipedia.org/wiki?curid=805655", "title": "Neowerdermannia", "text": "Neowerdermannia \u00e8 un genere di piante della famiglia delle Cactaceae."}
{"id": "805656", "revid": "287204", "url": "https://it.wikipedia.org/wiki?curid=805656", "title": "Arrojadoa", "text": "Arrojadoa \u00e8 un genere di piante della famiglia delle Cactaceae."}
{"id": "805657", "revid": "287204", "url": "https://it.wikipedia.org/wiki?curid=805657", "title": "Discocactus", "text": "Discocactus \u00e8 un genere di piante della famiglia delle Cactaceae."}
{"id": "805658", "revid": "287204", "url": "https://it.wikipedia.org/wiki?curid=805658", "title": "Espostoa", "text": "Espostoa \u00e8 un genere di piante della famiglia delle Cactacee.\nIl nome del genere \u00e8 un omaggio al botanico peruviano Nicolas Esposto.\nTassonomia.\nComprende le seguenti specie:"}
{"id": "805659", "revid": "174852", "url": "https://it.wikipedia.org/wiki?curid=805659", "title": "Medicina galenica", "text": ""}
{"id": "805661", "revid": "767487", "url": "https://it.wikipedia.org/wiki?curid=805661", "title": "Total oxygen demand", "text": "Il Total oxygen demand (TOD) - in italiano \"richiesta totale di ossigeno\" (anche domanda totale di ossigeno) - rappresenta un parametro che stima, in maniera indiretta, la quantit\u00e0 di sostanze organiche presenti in un campione di acqua.\nIl TOD determina la quantit\u00e0 totale di ossigeno necessaria per la completa ossidazione, mediante combustione, dei composti organici, ed in misura minore quelli inorganici, presenti in un campione di acqua.\nI valori ottenuti vengono espressi in milligrammi di ossigeno per litro.\nInsieme a:\n\u00e8 una delle determinazioni analitiche indirette utilizzate per stabilire il grado di inquinamento dell'acqua da parte di sostanze ossidabili, principalmente organiche.\nNelle analisi di TOD il campione d'acqua viene inoculato assieme a una portata di gas con una quantit\u00e0 definita di ossigeno, in una zona di reazione a elevata temperatura (circa 900\u00a0\u00b0C) e in presenza di un catalizzatore (platino).\nDurante la cosmbustione le sostanze organiche vengono convertiti in sostanze stabili.\nIl TOD viene usato molto raramente in laboratorio, dove gli si preferisce la Domanda chimica di ossigeno ma \u00e8 diffuso nel campo degli analizzatori in linea."}
{"id": "805662", "revid": "287204", "url": "https://it.wikipedia.org/wiki?curid=805662", "title": "Brasilicereus", "text": "Brasilicereus \u00e8 un genere di piante della famiglia delle Cactaceae."}
{"id": "805664", "revid": "287204", "url": "https://it.wikipedia.org/wiki?curid=805664", "title": "Cipocereus", "text": "Cipocereus \u00e8 un genere di piante della famiglia delle Cactaceae."}
{"id": "805666", "revid": "287204", "url": "https://it.wikipedia.org/wiki?curid=805666", "title": "Harrisia", "text": "Harrisia \u00e8 un genere di piante della famiglia delle Cactaceae."}
{"id": "805669", "revid": "78273", "url": "https://it.wikipedia.org/wiki?curid=805669", "title": "Yuzhno-Sakhalinsk", "text": ""}
{"id": "805670", "revid": "287204", "url": "https://it.wikipedia.org/wiki?curid=805670", "title": "Lasiocereus", "text": "Lasiocereus \u00e8 un genere di piante della famiglia delle Cactaceae."}
{"id": "805671", "revid": "124948671", "url": "https://it.wikipedia.org/wiki?curid=805671", "title": "Tesla Roadster", "text": "La Tesla Roadster \u00e8 un'auto elettrica, realizzata dalla casa automobilistica californiana Tesla Motors, venduta dal 2008 al 2012 in circa 2.500 esemplari.\nIl 6 febbraio 2018 un esemplare della Tesla Roadster \u00e8 stato lanciato verso Marte, diventando cos\u00ec la prima automobile commerciale della storia ad andare nello spazio.\nSpecifiche tecniche e sviluppo.\nSi tratta di un'autovettura roadster, ovverosia un'automobile sportiva a due posti, munita di un motore elettrico asincrono trifase con trasmissione monomarcia BorgWarner a coppia continua funzionante a 14.000 giri al minuto a massimo carico, capace di raggiungere una velocit\u00e0 massima di oltre 200 km/he di sviluppare una accelerazione da 0 a 100\u00a0km/h in 3,9 secondi. Il computer di bordo permette di scegliere tra cinque modalit\u00e0 operative - Maximum Performance, Maximum Range, Standard, Storage, Valet - e governa il sistema di ricarica delle batterie agli ioni di litio in dotazione. Queste batterie forniscono all'auto elettrica un'autonomia di 392 chilometri e la loro ricarica completa, attraverso le apposite colonnine di rifornimento, dura circa tre ore e mezzo, mentre per una ricarica all'ottanta per cento sono sufficienti due ore circa. L'eventuale ricarica attraverso il normale impianto elettrico di casa necessita invece di 10/15 ore. La Tesla Roadster \u00e8 una delle prime automobili a montare freni a rigenerazione elettrica, i quali presentano forti punti di contatto con il sistema frenante dello scooter elettrico Vectrix. La carrozzeria in fibra di carbonio \u00e8 stata realizzata in collaborazione con la Lotus Cars e difatti si notano le somiglianze con il design della Lotus Elise seconda serie.\nIl progetto \u00e8 stato in cantiere per pi\u00f9 di cinque anni per poi essere ufficialmente presentato come prototipo il 19 giugno 2006. Le versioni successive sono state quindi esposte durante i pi\u00f9 importanti saloni automobilistici internazionali. L'avvio della produzione \u00e8 avvenuto nel febbraio 2008.\nSport Model.\nLa \"Sport Model\" \u00e8 la versione pi\u00f9 sportiva della Tesla Roadster. Rispetto al primo modello sono state migliorate le prestazioni grazie a interventi tecnici finalizzati ad incrementare la potenza di torsione della coppia, con di serie le sospensioni, ora regolabili in base alle preferenze del guidatore ed \u00e8 in grado di raggiungere i 100\u00a0km/h da ferma in 3,7 secondi, migliorando di 2 decimi di secondo il tempo ottenuto dal modello standard.\nCommercializzazione.\nNordamerica.\nNel marzo 2008 la societ\u00e0 ha iniziato la consegna delle prime automobili. Nel mese di febbraio 2009 la produzione ha superato la quota di cento veicoli al mese. Nonostante il costo elevato (attorno ai 100.000 Dollari) la Tesla Motors ha dichiarato di aver gi\u00e0 ricevuto prenotazioni per tutta la produzione prevista per il 2008 e per il primo semestre del 2009 (circa 1000 pezzi); fino a marzo 2009 sono state consegnate 320 vetture.\nEuropa.\nL'immissione sul mercato europeo \u00e8 iniziata nel maggio 2009. L'ufficio commerciale Tesla in Europa \u00e8 a Londra mentre l'assistenza ha base nel Principato di Monaco. La Tesla Motors ha riservato per l'Italia 25 Roadster per il 2009 e 90 per il 2010. Nel corso del biennio 2009-2010 sono stati aperti i primi concessionari automobilistici esclusivamente dedicati alla vendita e all'esposizione della Tesla Roadster a Zurigo, Monaco di Baviera e Parigi.\nIl primo \"Tesla Store\" italiano \u00e8 stato inaugurato l'11 febbraio 2011 a Milano.\nAll'inaugurazione dello showroom milanese ha partecipato Elon Musk, fondatore e amministratore delegato di Tesla Motors."}
{"id": "805672", "revid": "287204", "url": "https://it.wikipedia.org/wiki?curid=805672", "title": "Uebelmannia", "text": "Uebelmannia \u00e8 un genere di piante della famiglia delle Cactaceae."}
{"id": "805673", "revid": "117673873", "url": "https://it.wikipedia.org/wiki?curid=805673", "title": "U\u015fak", "text": "U\u015fak \u00e8 una citt\u00e0 della Turchia situata nella parte occidentale dell'Anatolia e capoluogo della provincia omonima."}
{"id": "805674", "revid": "287204", "url": "https://it.wikipedia.org/wiki?curid=805674", "title": "Usak", "text": ""}
{"id": "805676", "revid": "767487", "url": "https://it.wikipedia.org/wiki?curid=805676", "title": "Operazione Overlord (film)", "text": "Operazione Overlord (\"Overlord\") \u00e8 un film del 1975 diretto da Stuart Cooper.\nSviluppando la storia attorno allo sbarco in Normandia (\"Operazione Overlord\"), il film segue le vicende, le meditazioni e i presagi di morte di un giovane soldato inglese, immischiato suo malgrado nella macchina della guerra.\nLa pellicola britannica, girata in bianco e nero, ha vinto l'Orso d'argento, Premio Speciale della Giuria, al venticinquesimo Festival di Berlino.\nTrama.\nTom Beddows \u00e8 un ragazzo inglese che, nel 1944, non ancora ventunenne, viene chiamato sotto le armi. Dopo essere scampato ad un bombardamento, riesce a raggiungere una Londra resa irriconoscibile dai bombardamenti. Tra le reclute si distingue per il suo mutismo e la scarsa osservanza degli orari, arrivando persino a rischiare la condanna come disertore. Col proseguire dei giorni, si sente l'avvicinarsi di una data importante: addestramenti sempre pi\u00f9 pressanti, disposizioni misteriose, ammassamenti ingenti di materiali bellici. Finalmente Tom riceve la tanto attesa chiave di casa dai suoi genitori, che secondo una tradizione locale significa il raggiungimento della maggiore et\u00e0. Nel frattempo fa anche la conoscenza di una ragazza, che non riesce per\u00f2 a rivedere, perch\u00e9 prima che riescano ad avere un secondo appuntamento, arriva l'ordine di partenza. Durante la navigazione \u00e8 vittima di incubi, che si rileveranno premonitori, infatti appena giunti sulla spiaggia francese di Sword Beach viene colpito in fronte dai tedeschi, una delle tante vittime del grande sbarco.\nProduzione.\nInizialmente Stuart Cooper era intenzionato a girare un documentario sullo sbarco in Normandia, ma durante le sue ricerche presso l'Imperial War Museum rimase talmente colpito che decise di girare un film che seguisse le vicende di un ragazzo qualunque, dalla chiamata alla morte per la patria.\nCirca la met\u00e0 delle riprese \u00e8 materiale d'archivio girato in missioni di addestramento britannico e durante l'invasione stessa. Cooper e il suo direttore della fotografia John Alcott si sforzarono di creare un aspetto coerente per le riprese del materiale inedito, utilizzando vecchia pellicola Kodak e lenti originali tedesche degli anni '30.\nIl film originariamente fall\u00ec il lancio nelle sale cinematografiche americane, e venne trasmesso solo in proiezioni dedicate e in televisione. Recentemente \u00e8 stato redistribuito, nel 2006 dalla Janus Films e all'inizio del 2008 \u00e8 stata distribuita un'edizione rimasterizzata in DVD nel Regno Unito.\nPresentando la proiezione del film al Sydney Film Festival 2009, il regista Stuart Cooper ha detto che l'Imperial War Museum gli permise di accedere a milioni di metri dei loro filmati, inclusi i delicati negativi originali. Gli \u00e8 stato concesso inoltre l'accesso ai diari di soldati che erano presenti e che ha incorporato nella sceneggiatura."}
{"id": "805677", "revid": "133557", "url": "https://it.wikipedia.org/wiki?curid=805677", "title": "Latte e i Suoi Derivati", "text": ""}
{"id": "805679", "revid": "647919", "url": "https://it.wikipedia.org/wiki?curid=805679", "title": "The Blues Brothers Band Live in Montreaux", "text": ""}
{"id": "805685", "revid": "228587", "url": "https://it.wikipedia.org/wiki?curid=805685", "title": "Vivian In\u00e9s Urdaneta Rinc\u00f3n", "text": "Ha rappresentato il Venezuela al concorso Miss International per l'anno 2000, vincendo il titolo su altre 57 concorrenti da tutto il mondo. Il concorso ebbe luogo il 4 ottobre, allo Koseinenkin Kaikan Hall di Tokyo.\nLa sua statura \u00e8 di 175 cm. Attualmente \u00e8 giornalista, divorziata, madre di un bambino e risiede in Maracaibo (Venezuela)."}
{"id": "805695", "revid": "1573940", "url": "https://it.wikipedia.org/wiki?curid=805695", "title": "Pongo (zoologia)", "text": "Pongo () \u00e8 un genere di primati della famiglia degli ominidi le cui specie sono comunemente indicate come oranghi.\nEtimologia.\nIl termine \"pongo\" deriva dal termine \"mpungu\", usato nella lingua kikongo per definire una grande scimmia dei boschi simile all'uomo, probabilmente il gorilla.\nIl termine \"orango\" deriva dall'abbreviazione del termine \"orangotango\", da \"orangutan\", termine derivato dalle parole malesi \"orang\", \"uomo\" e \"hutan\", \"foresta\". La gente del posto originariamente usava il termine per riferirsi a persone che vivevano nella foresta.\nTassonomia.\nComprende le seguenti specie:\nDistribuzione e habitat.\nVive nelle foreste pluviali con vegetazione fitta, in presenza di paludi e nelle foreste decidue e di montagna del Borneo e di Sumatra.\nBiologia.\nUnico primate di grandi dimensioni oggi presente al di fuori del continente africano, ha abitudini solitarie probabilmente connesse al fatto che possiede pochi predatori da cui guardarsi.\nSi ciba prevalentemente di vegetali ma consuma anche insetti, uova di uccelli e piccoli vertebrati. Come scimpanz\u00e9 e bonobo ha sviluppato l'utilizzo di utensili.\nGli oranghi mostrano una locomozione arborea a tratti bipede simile a quella che potrebbe aver caratterizzato l'antenato comune delle grandi antropomorfe."}
{"id": "805700", "revid": "767487", "url": "https://it.wikipedia.org/wiki?curid=805700", "title": "Ultimatum (gruppo musicale)", "text": "Gli Ultimatum sono una band statunitense christian metal originaria di Albuquerque, nel Nuovo Messico, fondata da Robert Gutierrez e Steve Trujillo nel 1992."}
{"id": "805701", "revid": "1289687", "url": "https://it.wikipedia.org/wiki?curid=805701", "title": "Ju\u017eno-Sachalinsk", "text": "Ju\u017eno-Sachalinsk (, traslitterata anche come \"Yuzhno-Sakhalinsk\"; in giapponese ; in coreano ) \u00e8 una citt\u00e0 della Russia, situata nell'Estremo Oriente russo, nell'oblast' di Sachalin (di cui \u00e8 capoluogo) sull'isola omonima.\nStoria.\nFu fondata dai russi nel 1882 come insediamento di detenuti con il nome di \"Vladimirovka\", in onore di un certo \"Vladimir\", direttore locale dei lavori forzati. In seguito alla guerra russo giapponese del 1905 fu annessa al Giappone con il nome di .\nDopo il ritorno della parte meridionale di Sachalin all'URSS a seguito della seconda guerra mondiale nel 1945, con decreto del Presidium del Soviet supremo dell'URSS del 4 giugno 1946, fu ribattezzata \"Yuzhno-Sakhalinsk\".\nLa struttura amministrativa e la divisione territoriale di Yuzhno-Sakhalinsk cambiarono a seconda delle condizioni storiche. L'insediamento di Sachalin da parte di popolazioni russe fu dovuto principalmente agli esiliati e al loro sistema di amministrazione, questo poich\u00e9 il governo zarista non riusciva a organizzare una libera colonizzazione dell'isola cos\u00ec remota.\nL'invio degli esiliati ebbe inizio nel 1858 ma solo 11 anni dopo Sachalin fu ufficialmente dichiarata come luogo dell'esilio e e di detenzione penale. Secondo il decreto del governatore militare della regione di Primorsky, il maggiore V. N. Yantsevich fu nominato responsabile dell\u2019amministrazione degli esiliati della parte meridionale di Sachalin e contemporaneamente capo del distretto di Korsakov nel maggio 1881, tra le istruzioni che egli ricevette ci fu anche la seguente nota:\n\u201c\"ai detenuti che hanno terminato la loro detenzione, dovrebbe essere concesso un posto sufficientemente adatto alla lavorazione del terreno\u2026cos\u00ec come tutte le misure di assistenza legale che possano facilitare ai futuri coloni l'acquisizione di una casa, del bestiame, degli aratri, della pesca e di altre industrie\u2026. Il luogo prescelto, dovrebbe ubicarsi se possibile lungo la strada principale da sud a nord, ed essere lottizzato in sezioni e assegnato un toponimo permanente\u201d.\"\nIl 15 settembre 1883, Yantsevich present\u00f2 una petizione per l'approvazione dei nomi dei quattro villaggi appena costruiti nel sud di Sachalin: il primo - Solovievsky, il secondo - Mitsulsky, il terzo - Vladimir e il quarto - Vlasovsky.\nNel 1885, 57 persone vivevano a Vladimirovka. Dieci anni dopo, il numero di abitanti aument\u00f2 a 130; tra loro c'erano 2 esiliati, 43 coloni in esilio, 38 contadini ex esiliati e 47 bambini.\nSociet\u00e0.\nEvoluzione demografica.\n\"Fonte: mojgorod.ru\"\nGeografia fisica.\nClima.\nA dispetto della latitudine relativamente bassa, la citt\u00e0 di Ju\u017eno-Sachalinsk ha un clima di tipo temperato freddo, con lunghi periodi di gelo ogni anno e brevi estati con temperature moderate. Contrariamente alle citt\u00e0 siberiane, la citt\u00e0 ha un clima abbastanza umido in tutte le stagioni.\nDati climatici:\nEconomia.\nDal punto di vista economico, la citt\u00e0 si basa sullo sfruttamento delle consistenti riserve di gas naturale.\nGrazie ad ingenti investimenti di compagnie petrolifere come ExxonMobil e Shell, Ju\u017eno-Sachalinsk ha registrato una crescita economica sostanziale. Sebbene queste risorse naturali siano site principalmente nella parte settentrionale dell'isola, entrambe le societ\u00e0 mantengono quartier generale ed i complessi residenziali nel capoluogo. La richiesta maggiore delle risorse naturali \u00e8 soprattutto da parte di Giappone, Cina e Corea del Sud.\nPopolazione.\nLa citt\u00e0, con quasi 200.000 abitanti, \u00e8 di gran lunga il maggiore centro urbano dell'isola di Sachalin e accentra quasi 1/3 della sua popolazione complessiva. La maggior parte dei residenti \u00e8 di etnia russa; mentre la restante parte \u00e8 formata principalmente dalla minoranza dei coreani di Sachalin (8,3%)."}
{"id": "805703", "revid": "767487", "url": "https://it.wikipedia.org/wiki?curid=805703", "title": "Yalova", "text": "Yalova (chiamata nell'antichit\u00e0 \"Pylai\") \u00e8 una citt\u00e0 della Turchia, capoluogo della provincia omonima.\nSituata sul lato sud-orientale del Mar di Marmara a sole 24 miglia marine da Istanbul.\nYalova ha subito ingenti danni nel terremoto del 17 agosto 1999.\nLa citt\u00e0 \u00e8 un frequentato luogo di villeggiatura per turisti provenienti da Istanbul e dintorni, vi sono numerose seconde case."}
{"id": "805704", "revid": "1610933", "url": "https://it.wikipedia.org/wiki?curid=805704", "title": "Mangusta striata", "text": ""}
{"id": "805705", "revid": "1522738", "url": "https://it.wikipedia.org/wiki?curid=805705", "title": "Skullomania", "text": ""}
{"id": "805717", "revid": "1543377", "url": "https://it.wikipedia.org/wiki?curid=805717", "title": "Panozio", "text": "Il panozio (dal greco \"pan\" e \"othi\", significa \"tutto orecchi\") \u00e8 un mostro antropomorfo del folklore medioevale, chiamato anche panozo (al plurale panozi, dal latino panotii). In tempi antichi si riteneva vivessero nelle isole all'estremo nord del continente europeo, come scrive Plinio (libro IV, capitolo 95). Avrebbero orecchie talmente grandi da toccare terra, e le userebbero come giaciglio e coperta, al momento di dormire. Essendo molto timidi, alcune fonti dicono che all'avvicinarsi di qualcuno le spiegano come ali e volano lontano dal pericolo.\nIl termine viene utilizzato per la prima volta da Pomponio Mela, ma gi\u00e0 Scilace di Carianda e Megastene riferivano di popolazioni con le medesime caratteristiche. Non sono per\u00f2 inseriti da Sant'Agostino nel suo \"De civitate dei\", catalogo fondamentale dei mostri medievali, fatto questo che limita la loro diffusione: come pure la mancanza di \"auctoritas\" e la mancanza di una vera e reale mostruosit\u00e0 nei loro caratteri e nelle loro personalit\u00e0, sia fisiche che spirituali.\nAnche in Malaysia si trova una figura che si distingue per le dimensioni dei padiglioni auricolari: uno dei guardiani degli inferi li avrebbe talmente grandi da permettere alle anime dei morti di trovarvi rifugio. In Giappone, invece, possiamo incontrare i choji e in Melanesia degli esseri pelosi e con orecchie talmente spropositate da poterle usare come arpioni da pesca.\nAnche Pigafetta, cronista a seguito di Magellano nel suo viaggio, scrive di aver sentito dire che\nLa caratteristica principale di questo essere sono le enormi orecchie, usate dalle femmine dei panozi per coprire i propri seni. Per il resto i panozi sono molto simili agli umani.\nCome molte altre creature \"mostruose\", vedono la loro nascita da altre razze con caratteri insoliti o mostruosi, che, per la sovrabbondanza di tali caratteri atti gi\u00e0 da soli a renderli sufficientemente \"alieni\", vengono suddivisi dando origine ad altri miti. In questo caso, Ctesia parla di pandae o macrobi, le cui donne hanno un solo figlio nella vita, neonato che presenta i capelli gi\u00e0 bianchi, otto dita per ogni arto, e orecchie gigantesche, fino ai gomiti. Essendo l'insieme abbastanza spaventoso, il tratto delle orecchie ipersviluppate viene separato, dando origine a una nuova specie, i panotii, appunto.\nUna rappresentazione di questa razza mitologica si ha in Francia, sul timpano del portale centrale della chiesa di Sainte-Madeleine a V\u00e9zelay (dell'XI secolo), sul percorso del pellegrinaggio verso Gerusalemme. Centro del portale sono gli apostoli, separati per mezzo dell'oceano dal mondo del caos, esemplificato per mezzo dei panotii e dei pigmei: a lato del Cristo, troviamo invece una coppia di uomini senza naso e una di cinocefali. Il tutto li fa rientrare in una prospettiva cristiana e li rende parte del piano della creazione divina, in un contesto familiare e intimo; vi si vede infatti un'intera famiglia di questi cosiddetti \"mostri\".\nLe \"Gesta romanorum\", invece, (una specie di antologia di storie anonime morali e pseudo antiche, scritte in Inghilterra in ambiente francescano prima del 1342) cercano di moralizzare, appunto, i panotii e le altre 15 razze di Plinio: nel capitolo 175, le enormi orecchie sono un mezzo per meglio ascoltare la parola di Dio e preservare corpi e anime dal peccato.\nSono citati anche in tempi moderni, nel romanzo \"Baudolino\" di Umberto Eco, dove addirittura grazie ad un lungo addestramento riescono ad usare i loro apparati uditivi per planare, con effetti disastrosi."}
{"id": "805718", "revid": "56620", "url": "https://it.wikipedia.org/wiki?curid=805718", "title": "Vulcano 3", "text": "Vulcano 3 (\"Vulcan's Hammer\") \u00e8 un romanzo di fantascienza scritto nel 1960 da Philip K. Dick. Deriva da un racconto breve pubblicato nel 1956 sulla rivista statunitense \"Future Science Fiction\".\nTrama.\nIn un mondo futuro in cui esiste un governo mondiale formato da un'entit\u00e0 che si definisce il Gruppo, le decisioni in materia di politica, economia e cultura vengono prese dal mega-computer Vulcano Tre, nascosto nelle profondit\u00e0 della Terra, che pu\u00f2 essere consultato solo dal capo assoluto, Jason Dill. Esiste anche un Vulcano Due, il suo predecessore, un computer pi\u00f9 lento e meno efficiente, che Dill ogni tanto consulta e che verr\u00e0 fatto esplodere da mano ignota.\nNel frattempo il mondo \u00e8 scosso dalla ribellione dei Guaritori, una specie di setta religioso-politica che predica la distruzione di Vulcano Tre e la partecipazione dei cittadini alla gestione della cosa pubblica: il loro capo \u00e8 Padre Fields. In mezzo a questo scontro, e indeciso da che parte stare, William Barris, uno dei direttori del Gruppo, che sta indagando sulla strana morte di uno dei suoi uomini ne ha conosciuto la vedova, Rachel."}
{"id": "805719", "revid": "1632387", "url": "https://it.wikipedia.org/wiki?curid=805719", "title": "Memento Mori (gruppo musicale)", "text": "Memento Mori \u00e8 stato un gruppo musicale svedese doom metal con influenze power metal.\nStoria.\nLa band fu fondata da Messiah Marcolin e Mike Wead nel 1992, dopo che Marcolin aveva lasciato i Candlemass. Dopo soli due album Marcolin lasci\u00f2 la band ed il terzo album fu cantato da un diverso cantante. Marcolin rientr\u00f2 nella band per il quarto album, dopo il quale il gruppo si sciolse, nel 1997."}
{"id": "805720", "revid": "114756340", "url": "https://it.wikipedia.org/wiki?curid=805720", "title": "Dhoni", "text": "Il Dhoni (dhivehi: \u078b\u07af\u0782\u07a8 \"D\u014dni\") \u00e8 un'imbarcazione multiuso con o senza vela latina tipica delle isole Maldive e di Sri Lanka.\nDi forma alquanto svasata, simile a quella di un drakkar, il dhoni misura tra i 6 e i 12 metri di lunghezza e pu\u00f2 trasportare da 4 a 8 persone. Costruita artigianalmente partendo da tronchi di palma da cocco, il suo aspetto ricorda quello del Dhow, antica nave a vela della tradizione araba.\nImportantissimo mezzo di trasporto per le popolazioni isolane, il dhoni ha rivestito sempre un ruolo centrale anche come nave da pesca, prima a vela e in tempi pi\u00f9 recenti a motore."}
{"id": "805733", "revid": "66316", "url": "https://it.wikipedia.org/wiki?curid=805733", "title": "Pamela Suzette Grier", "text": ""}
{"id": "805738", "revid": "92723", "url": "https://it.wikipedia.org/wiki?curid=805738", "title": "Deceased", "text": "I Deceased sono un gruppo musicale death metal originario della Virginia fondato nel 1985.\nStoria del gruppo.\nLe origini (1985-1989).\nLa band fu fondata all'inizio del 1985 da King Fowley (voce), Doug Souther e Mark Adams (chitarristi) sulla scia di gruppi quali Metallica, Slayer e Venom. La formazione si complet\u00f2 con gli arrivi del batterista Marcel DeSantos, un compagno di scuola del cantante, e poi del bassista Rob Sterzel.\nNel 1986 il batterista abbandon\u00f2 la band e venne sostituito da King Fowley che da quel momento si occup\u00f2 sia della parti vocali che di quelle alla batteria. Lo stesso anno incisero il primo demo \"The Evil Side of Religion\". In seguito distribuirono altri demo grazie a quali cominciarono a farsi una reputazione tra i fans delle sonorit\u00e0 estreme. Nel 1988 il bassista rimase vittima di un tragico incidente automobilistico e cos\u00ec Les Snyder entr\u00f2 a far parte della band.\nI primi album (1990-1996).\nNel 1990 diventarono il primo gruppo ad aver siglato un accordo con la Relapse Records, la quale, nei due anni successivi, pubblic\u00f2 rispettivamente l'EP \"Gut Wrench\" e il disco d'esordio intitolato \"Luck of the Corpse\" la cui copertina ritrae una scena del film \"I tre volti della paura\" di Mario Bava. Lo stesso anno Doug Souther lasci\u00f2 la band e venne sostituito da Mike Smith.\nIl secondo album in studio, \"The Blueprints for Madness\" usc\u00ec nel 1995 preceduto da alcuni demo e dall'EP del 1993 \"The 13 Frightened Souls\" che include la cover della canzone \"Voivod\" dell'omonimo gruppo canadese. In seguito pubblicarono la raccolta, a tiratura limitata, \"Death Metal from the Grave\" contenente materiale proveniente dai demo e dai live.\nIl cambio di stile (1997-oggi).\nNel 1997 e nel 2000 pubblicarono rispettivamente \"Fearless Undead Machines\" e \"Supernatural Addiction\", questi album furono acclamati dalla critica e segnarono la svolta musicale del gruppo che aggiunse massicce dosi melodiche alle composizioni, proponendo uno stile ibrido tra l'heavy metal tradizionale e il thrash/death metal delle precedenti pubblicazioni. Il primo dei due \u00e8 una sorta di concept incentrato sull'invasione degli zombi tratta dalle pellicole di George Romero, il secondo invece si ispira a racconti, serie televisive e film dell'orrore. Nel frattempo parteciparono anche al disco di tributo ai Mercyful Fate \"The Unholy Sounds of the Demon Bells\" realizzando una loro versione del brano \"Doomed by the Living Dead\".\nNel 2001 incisero l'EP \"Behind the Mourner's Veil\", composto da sette tracce di cui quattro cover, che sanc\u00ec l'ultima pubblicazione della band con l'etichetta Relapse. In seguito uscirono il live \"Up the Tombstones!!! Live 2000\", il cover album di soli pezzi punk \"Rotten to the Core\" (registrato nel 2004 col nuovo batterista Dave Castillo) e ben cinque raccolte tra cui \"Zombie Hymns\". Quest'ultima \u00e8 stata compilata con le cover (realizzate negli anni passati) delle canzoni di alcuni gruppi metal che hanno influenzato la band, oltre a \"Not to Touch the Earth\" dei Doors.\nIl quinto disco di inediti intitolato \"As the Weird Travel On\" usc\u00ec nel 2005 seguito, due anni dopo, dall'EP \"Inject the Ugliness\", ancora una volta formato da quattro cover tra cui un brano dei Runing Wild e uno degli Agent Steel. In seguito la band pubblic\u00f2 altre due compilation e un live oltre a prendere parte in due split. In questo periodo il chitarrista Mike Smith lasci\u00f2 il posto a Shane Fuegel e Dave Castillo, a causa di problemi familiari, venne sostituito da altri batteristi in occasione dei concerti. Per la registrazione dell'album del 2011 intitolato \"Surreal Overdose\" le parti di batteria vennero incise da King Fowley.\nStile ed influenze.\nDurante i primi dieci anni di attivit\u00e0 i Deceased proposero un death metal tecnico e aggressivo, dai riff pesanti e dalle tematiche sanguinolente, alla pari di Carcass, Napalm Death e dei primi Death. L'origine di queste sonorit\u00e0 deriva in parte dal fatto che il chitarrista Mark Adams fosse un fan di Venom e Slayer, sebbene il cantante King Fowley non abbia mai nascosto la sua passione per l'heavy metal di band come Black Sabbath, Judas Priest, Mot\u00f6rhead, Iron Maiden, Manowar, Queensr\u00ffche e Twisted Sister. La band inoltre ha inciso una grandissima quantit\u00e0 di cover contemplando anche artisti speed e thrash metal tra cui Exciter, Voivod, Anthrax, Hirax, D.R.I. e Kreator.\nNegli anni successivi queste influenze portarono la band a modificare il proprio stile sostituendo il groove e le ritmiche incalzanti con delle componenti melodiche. La musica si discosta quindi dal death metal classico, mantenendone il cantato growl e diventando un incrocio tra il thrash metal pi\u00f9 violento e il metal tradizionale. Inoltre i testi delle canzoni si incentrano su argomenti meno splatter mantenendo comunque le ambientazioni e le atmosfere horror che pagano tributo ai Mercyful Fate."}
{"id": "805743", "revid": "33689", "url": "https://it.wikipedia.org/wiki?curid=805743", "title": "Centroafrica", "text": ""}
{"id": "805744", "revid": "124634295", "url": "https://it.wikipedia.org/wiki?curid=805744", "title": "Hank Mobley", "text": "Biografia.\nMobley fu descritto dal critico musicale Leonard Feather come \"il campione dei pesi medi del sax tenore\", per indicare la qualit\u00e0 del suo suono, a met\u00e0 strada tra l'aggressivit\u00e0 di John Coltrane e la dolcezza di Stan Getz. Questa descrizione fu per\u00f2 spesso ingiustamente fraintesa come una supposta indicazione di mediocrit\u00e0. Il suo stile rilassato, raffinato e melodico, in netto contrasto con quello di capiscuola come Coltrane e Sonny Rollins, e il fatto di aver rimpiazzato lo stesso Coltrane subito dopo che questi abbandon\u00f2 il gruppo di Miles Davis - il che sollecit\u00f2 ulteriori e non pienamente giustificati confronti - fecero s\u00ec che il suo talento venisse pienamente apprezzato solo dopo la sua morte. Ma l'influenza maggiore su Mobley resta quella di Lester Young.\nMobley nacque in Georgia, ma si spost\u00f2 subito con la famiglia nel New Jersey. Cominci\u00f2 a lavorare subito con i grandi della musica jazz: fra i primi con cui collabor\u00f2 ci furono Dizzy Gillespie e Max Roach. Prese parte ad alcune delle prime registrazioni hard-bop, insieme ad Art Blakey, Horace Silver e Kenny Dorham, partecipando allo storico album \"Horace Silver and the Jazz Messengers\".\nDurante gli anni '60 lavor\u00f2 principalmente come leader, registrando 25 album per la Blue Note, compresi \"Soul Station\" e \"Roll Call\", pietre miliari nella storia del jazz del dopoguerra, e tutti fra il 1955 e il 1970. Durante la sua carriera suon\u00f2 con i pi\u00f9 grandi jazzisti hard-bop della sua generazione: Grant Green, Freddie Hubbard, Sonny Clark, Wynton Kelly, Philly Joe Jones e Lee Morgan. Fu anche membro del quintetto di Miles Davis, incidendo tra gli altri il famoso album \"Someday My Prince Will Come\".\nDopo qualche anno di carcere per detenzione e uso di stupefacenti, Mobley soggiorn\u00f2 tra il 1966 e il 1970 in Europa, facendo base a Parigi e incidendo, tra gli altri, con Archie Shepp. Si esib\u00ec anche in Italia col pianista Franco D'Andrea e il batterista Franco Mondini.\nCostretto a ritirarsi parzialmente dalla musica verso la met\u00e0 degli anni '70, a causa di forti problemi economici, il furto del sassofono (che lo costrinse, per qualche tempo, a suonare il sax baritono) e un grave enfisema polmonare, Mobley \u00e8 scomparso nel 1986. Le ultime sue apparizioni dal vivo lo hanno visto assieme al pianista Duke Jordan.\nDella vita extramusicale di Mobley non si sa assolutamente niente: il sassofonista ha rilasciato solo due brevi interviste in tutta la sua carriera (una al giornalista e critico John Litweiler) mantenendo sempre per\u00f2 un estremo riserbo sulle sue vicende private. Anche la biografia di Derek Ansell uscita nel 2008 \u00e8 costretta a basarsi solo sulla documentazione discografica del musicista, tale \u00e8 l'assoluta mancanza di qualsiasi altra notizia di carattere personale.\nBibliografia.\nDerek Ansell, \"Workout: The Music of Hank Mobley\". Londra, Northway Publications, 2008. ISBN 978-09550908-8-2"}
{"id": "805745", "revid": "2103280", "url": "https://it.wikipedia.org/wiki?curid=805745", "title": "New York Philharmonic", "text": "La New York Philharmonic, conosciuta ufficialmente come Philharmonic-Symphony Society of New York e universalmente come New York Philharmonic-Symphony Orchestra o New York Philharmonic Orchestra, fondata nel 1842, \u00e8 la pi\u00f9 antica orchestra attiva negli Stati Uniti. Ha sede a New York, tiene la maggior parte dei suoi concerti alla \"Philharmonic Hall\" (poi intitolatasi \"Avery Fisher Hall\" e ora ribattezzata \"David Geffen Hall\") nel \"Lincoln Center for the Performing Arts\" ed \u00e8 sempre stata considerata una della migliori orchestre sinfoniche del mondo.\nDa pi\u00f9 di quattro decenni \u00e8 la pi\u00f9 antica tra le altre istituzioni sinfoniche statunitensi in attivit\u00e0 ed \u00e8 una delle pi\u00f9 antiche del mondo (in Europa almeno due orchestre sono pi\u00f9 antiche); ha dato il suo concerto numero 14.000 nel dicembre del 2004 e ha partecipato all'incisione di quasi duemila album discografici.\nStoria dell'orchestra.\nFondazione e primo concerto, 1842.\nL'orchestra fu fondata nel 1842 dal direttore e violinista statunitense Ureli Corelli Hill (1802-1875) come Philharmonic Society - la terza filarmonica sul suolo statunitense a partire dal 1799 - con il dichiarato proposito di contribuire \"al progresso della musica strumentale\". Il primo concerto della filarmonica, il 7 dicembre 1842, ebbe luogo nella \"Apollo Rooms\", nella zona bassa di Broadway, davanti ad un pubblico di seicento persone. Il concerto inizi\u00f2 con la sinfonia n.5 di Ludwig Van Beethoven (la seconda esecuzione di quest'opera a New York), diretta dallo stesso Ureli Corelli Hill. Altri due direttori, il tedesco Herny Christian Timm e il francese Denis Etienne, si alternarono nell'esecuzione del restante lungo (tre ore) e vario programma, che includeva brani di Hummel e Weber, musica da camera e varie selezioni da opere liriche, affidate alla principale cantante del momento, com'era prassi all'epoca. I musicisti operavano come una societ\u00e0 a livello di cooperativa, decidendo tramite votazioni a maggioranza questioni come chi ammettere come membro, quale musica suonare e chi tra loro avrebbe diretto. Alla fine della stagione, i proventi dell'attivit\u00e0 venivano ripartiti tra i membri. Ureli Corelli Hill fu il primo presidente della societ\u00e0.\nLa \"Nona\" di Beethoven, per una nuova sede, 1846.\nDopo solo una dozzina di esecuzioni pubbliche e appena quattro anni di vita, la New York Philharmonic organizz\u00f2 un concerto con lo scopo di raccogliere fondi per una nuova sala da concerto. Il pezzo forte della serata fu la prima esecuzione statunitense della nona sinfonia di Beethoven, presso il Castle Garden, nell'angolo sud di Manhattan. Pi\u00f9 di quattrocento strumentisti e coristi furono messi insieme per questa prima. Le parti corali furono tradotte in inglese (fu la prima del mondo in quella lingua). Sfortunatamente, l'alto costo del biglietto (due dollari) e manifestazione contro la leva militare nei quartieri alti della citt\u00e0 tennero lontani molti potenziali spettatori e la costruzione della nuova sala dovette attendere. Sebbene fosse giudicata da alcuni un lavoro disomogeneo, con tutta quella massa corale tenuta a bada e utilizzata solo alla fine, la \"nona\" divenne presto l'opera pi\u00f9 eseguita durante occasioni solenni. Nel 1865, Theodore Eisfeld diresse il concerto di commemorazione del presidente Abramo Lincoln, recentemente assassinato, ma per una serie di circostanze (poi criticate dalla stampa newyorkese) la filarmonica omise l'ultimo movimento (l\u2019\"inno alla gioia\"), considerato \"inappropriato\" per l'occasione.\nIn competizione con un'altra orchestra, 1878.\nLeopold Damrosch, gi\u00e0 \"primo violino\" di Franz Liszt a Weimar, diresse la New York Philharmonic durante la stagione 1876-1877, ma non avendo instaurato un buon rapporto col suo pubblico, nel 1878 la lasci\u00f2 e fond\u00f2 un'orchestra rivale, la Symphony Society of New York (che nel 1903 assunse il nome di New York Symphony Orchestra). Dopo la sua morte, nel 1885, suo figlio ventitreenne Walter Damrosch ne assunse la direzione, continuando la competizione con la vecchia filarmonica. Fu lui, colui che convinse l'industriale e filantropo Andrew Carnegie che New York aveva bisogno di una sala da concerto di prima livello, e il 5 maggio 1891 Walter Damrosch e il compositore russo Cajkovskij diressero il concerto inaugurale della nuova grande sala della citt\u00e0, che dopo alcuni anni fu rinominata Carnegie Hall, in onore del suo originario promotore e finanziatore.\nIl raggiungimento dell'eccellenza musicale, 1878-1900.\nIl tedesco di nascita e statunitense di formazione Theodore Thomas, che aveva guadagnato fama e successo dirigendo la sua personale orchestra (\"The Thomas Orchestra\", in competizione con la New York Philharmonic stessa per pi\u00f9 di un decennio), divenne direttore della New York Philharmonic alla fine del 1877 e la innalz\u00f2 ad un livello di eccellenza. Nel 1891 Thomas lasci\u00f2 New York per fondare la Chicago Symphony, portando via con s\u00e9 tredici musicisti della filarmonica.\nUn altro celebrato direttore, Anton Seidl, succedette a Thomas sul podio della filarmonica, rimanendo sino al 1898. Seidl, che era stato assistente di Wagner, era un rinomato direttore delle opere di questo compositore; le romantiche interpretazioni di Seidl suscitarono sia ammirazione sia polemiche. Durante la sua gestione, la New York Philharmonic incontr\u00f2 un periodo di successo e prosperit\u00e0 mai raggiunto sino a quel momento ed esegu\u00ec in prima mondiale la sinfonia n. 9 \"Dal Nuovo Mondo\", scritta dal celeberrimo compositore boemo Anton\u00edn Dvo\u0159\u00e1k proprio negli Stati Uniti. L'improvvisa morte di Seidl nel 1898 per intossicazione alimentare all'et\u00e0 di quarantasette anni suscit\u00f2 grande impressione e costernazione. Ventimila persone si misero in fila per il suo funerale, alla Metropolitan Opera House, sulla 39\u00aa strada, e Broadway e le strade furono instasate dalla sempre pi\u00f9 crescente massa dei suoi ammiratori.\nUna nuova gestione societaria e l'arrivo di Mahler, 1909.\nNel 1909, per assicurare stabilit\u00e0 finanziaria alla filarmonica, un gruppo di facoltosi newyorkesi guidati da due donne, Mary Seney Sheldon e Minnie Untermyer, costituirono il cosiddetto \"Guarantors Committee\" (\"comitato dei garanti\") e cambiarono la struttura organizzativa dell'orchestra da cooperativa di musicisti a societ\u00e0 amministrata aziendalmente. I \"garanti\" riuscirono ad assumere Gustav Mahler come direttore principale ed allargarono la stagione dagli iniziali diciotto concerti a cinquantaquattro, inlcusa una tourn\u00e9e nel New England. La New York Philharmonic fu l'unica orchestra sinfonica nella quale Mahler fu direttore musicale senza la responsabilit\u00e0 della lirica, incarico che lo rese quindi libero di esplorare pi\u00f9 profondamente il repertorio sinfonico. A New York, pot\u00e9 dirigere molte composizioni per la prima volta nella sua carriera e fece conoscere al pubblico statunitense le sue stesse composizioni. Sotto la direzione di Mahler, controversa figura di compositore e insieme direttore, la stagione sinfonica si ampli\u00f2, i salari dei musicisti furono garantiti, le finalit\u00e0 dell'organizzazione si allargarono: nacque insomma una vera orchestra del XX secolo.\nUn'et\u00e0 di fusioni e di traguardi raggiunti e superati, 1921.\nNel 1921 la New York Philharmonic si fuse con la \"National Symphony\" e assunse l'autorevole direttore olandese Willem Mengelberg. Per nove anni, questi domin\u00f2 la scena, sebbene anche altri grandi direttori (tra essi Bruno Walter, Wilhelm Furtw\u00e4ngler, Igor' F\u00ebdorovi\u010d Stravinskij e Arturo Toscanini) avessero diretto almeno la met\u00e0 di ogni stagione sinfonica. Durante questo periodo, la filarmonica fu una delle prime orchestre statunitensi a poter vantare cicli di concerti all'aperto, allorch\u00e9 cominci\u00f2 a dare concerti estivi a basso prezzo nel \"Lewisohn Stadium\", nella Manhattan alta. Nel 1924, i concerti per giovani e bambini (\"Young People's Concerts\") divennero un vero e proprio ciclo regolare, sotto la direzione del pianista, direttore e compositore statunitense Ernest Schelling. Questi spettacoli divennero il prototipo dei concerti di questo tipo in giro per la nazione e crebbero, grazie all'alta richiesta, sino a quindici per stagione, verso la fine del decennio.\nIl 1928 fu caratterizzato dall'ultima e pi\u00f9 importante fusione: quella con gli antichi rivali della New York Symphony Society, nel frattempo diventati New York Symphony Orchestra. Quest'orchestra, nei suoi cinquant'anni di vita, era stata attiva e innovativa. Aveva fatto la sua prima tourn\u00e9e interna nel 1882, aveva introdotto concerti con valenza didattica per i giovani nel 1891, aveva tenuto a battesimo importanti composizioni, per esempio il \"Concerto in Fa\" di George Gershwin e \"Egdon Heath\" di Gustav Holst. La fusione di queste due ormai venerabili istituzioni consolid\u00f2 straordinariamente le risorse economiche e musicali della nuova risultante filarmonica. Durante la prima seduta del comitato che organizz\u00f2 tale fusione societaria, il presidente dell'assemblea, Clarence Mackay, espresse l'opinione che \u00abcon le forze delle due societ\u00e0 ora unite [...] la \"Philharmonic-Symphony Society\" potr\u00e0 diventare la pi\u00f9 importante orchestra in questo paese, se non del mondo intero\u00bb.\nToscanini, \"The Maestro\", 1930.\nNaturalmente, la fusione ebbe conseguenze per i musicisti di entrambe le orchestre. Winthrop Sargeant, violinista della Symphony Society e pi\u00f9 tardi critico musicale per il \"The New Yorker\", ricord\u00f2 la fusione come \u00abuna sorta di operazione chirurgica, nella quale furono rimossi venti musicisti dalla New York Philharmonic e al loro posto fu innestata una piccola compagnia superstite di venti \"legionari\" della New York Symphony. Quest'operazione fu eseguita da Arturo Toscanini in persona, mentre cinquantanove strade si torcevano nel panico e nel rimpianto\u00bb. Toscanini, che aveva diretto l'orchestra come ospite in numerose occasioni, divenne l'unico direttore e nel 1930 condusse la filarmonica in una tourn\u00e9e europea che le confer\u00ec immediata fama internazionale. Nello stesso anno ebbe inizio la radiodiffusione nazionale dei suoi concerti, che prosegu\u00ec senza interruzione per trentotto anni. Leggenda vivente del suo tempo, Toscanini volle dimostrare di essere troppo bravo per essere sostituito, un tipo difficile da stargli dietro.\nGli anni durante la guerra, 1940.\nDopo un fallito tentativo di assumere il direttore tedesco Wilhelm Furtw\u00e4ngler, nel 1936 l'inglese John Barbirolli e il polacco Artur Rodzi\u0144ski furono chiamati a sostituire Toscanini. Nell'anno seguente, Barbirolli fu nominato direttore principale, posto che mantenne sino alla primavera del 1941. Nel 1943, Rodzi\u0144ski, che l'anno prima aveva diretto alla Carnegie Hall il concerto per il centenario della fondazione dell'orchestra, fu nominato direttore musicale. Era inoltre lui che dirigeva l'orchestra nella trasmissione radiofonica della domenica pomeriggio, quando i radioascoltatori di tutta l'America udirono l'annunciatore interrompere il concerto n. 2 di Brahms suonato da Arthur Rubinstein per dare la notizia dell'attacco di Pearl Harbor. Poco dopo che gli Stati Uniti furono entrati in guerra, Aaron Copland scrisse il \"Lincoln Portrait\", richiesto dal direttore Andre Kostelanetz come tributo ed espressione del \"glorioso spirito della nazione\".\nL'era della lusinga televisiva, 1950.\nLeopold Stokowski e Dimitri Mitropoulos furono nominati entrambi direttori principali nel 1949 e Mitropoulos divenne direttore musicale nel 1951. Mitropoulos, noto per la sua strenua difesa dei compositori contemporanei e per le versioni concertistiche di opere poco eseguite, fu un pioniere nelle nuove vie d'espressione, introducendo esecuzioni dal vivo della filarmonica tra un film e l'altro al Roxy Theatre e portando il giornalista Edward R. Murrow e il pubblico dello show televisivo \"See it Now\" dietro le quinte dell'orchestra.\nL'era di Bernstein, 1958.\nNel 1957, Mitropulos e Leonard Bernstein ricoprirono insieme il ruolo di direttore principale sino a che, durante la stagione, Bernstein fu nominato direttore musicale, diventando cos\u00ec il primo direttore statunitense sia di nascita e che di formazione a guidare la filarmonica. Bernstein, che aveva gi\u00e0 fatto il suo debutto \"da titoli a nove colonne\" con la filarmonica nel 1943, fu direttore musicale per undici stagioni, epoca di crescita e cambiamenti significativi. Furono inaugurate due serie televisive della CBS: \"the Young People's Concerts\" e \"Leonard Bernstein and the New York Philharmonic\". Il precedente programma, lanciato nel 1958, aveva gi\u00e0 fatto la storia della televisione, ottenendo ogni possibile riconoscimento nel campo della televisione culturale.\nLa musica contemporanea, 1962.\nBernstein, per tutta la vita accanito sostenitore dei compositori contemporanei, avvi\u00f2 un grande progetto di commissioni di opere a compositori viventi, che sfoci\u00f2 in centonove nuovi pezzi per orchestra. Nel settembre del 1962, la filarmonica commission\u00f2 ad Aaron Copland un nuovo lavoro, \"Connotations for Orchestra\", per il concerto inaugurale di una nuova grande struttura della citt\u00e0 di New York, il \"Lincoln Center fort the Performing Arts\". Lo spostamento presso il Lincoln Center port\u00f2 ad un incremento dei concerti in primavera e in estate. Tra i numerosi cicli di concerti che ebbero luogo dopo il termine della stagione sinfonica ufficiale, si possono citare i festival francese-Americano e il festival in onore di Stravinskij (negli anni sessanta), i \"rug concerts\" di Pierre Boulez negli anni settanta e i \"Jacob Druckman's Horizon's Festivals\" negli anni ottanta.\nNel 1971 Pierre Boulez divenne il primo francese ad occupare il posto di direttore musicale della filarmonica. Gli anni di Boulez con l'orchestra furono notevoli per l'espansione del repertorio ed un innovativo approccio ai concerti, come i \"prospective encounters\" che esploravano nuove opere assieme al compositore stesso, che sul palco ne illustrava i dettagli. Durante la sua gestione, la filarmonica inaugur\u00f2 nel 1976 la serie televisiva \"Live from Lincoln Center\"; l'orchestra continua tuttora ad apparire tra i vincitori di Emmy Award.\nAmbasciatori di musica all'estero.\nZubin Mehta, uno dei pi\u00f9 giovani tra i nuovi direttori di rilievo internazionale, divenne direttore musicale nel 1978. Durante tutta la sua carriera, Mehta ha mostrato un forte interesse per la diffusione della musica contemporanea, e durante la sua direzione della New York Philharmonic furono eseguite per la prima volta cinquantadue nuove composizioni. Nel 1980 l'orchestra fece una tourn\u00e9e europea, esattamente cinquant'anni dopo quella guidata da Toscanini, questa volta con Mehta sul podio.\nIl 5 luglio 1986, durante le celebrazioni per il centenario della Statua della Libert\u00e0, la New York Philharmonic suon\u00f2 al Central Park di New York davanti ad una folla di circa 800.000 persone, il pi\u00f9 grande pubblico di musica classica di tutti i tempi.\nKurt Masur, che gi\u00e0 aveva diretto la filarmonica abbastanza spesso sin dal suo debutto nel 1981, divenne direttore musicale nel 1991. Oltre ad aver portato l'orchestra a nuove vette di eccellenza musicale, note importanti della sua direzione sono state le serie di concerti gratuiti, i \"Memorial Day Concerts\" presso la cattedrale di \"St. John the Divine\", e le tourn\u00e9e annuali all'estero, inclusa la prima sul suolo cinese. La sua gestione si concluse nel 2002 e fu nominato \"direttore musicale emerito\" della filarmonica.\nIl terzo secolo, 2000.\nNel settembre 2002, sessant'anni dopo il suo debutto con l'orchestra nel Lewisohn Stadium, Lorin Maazel divenne direttore musicale della New York Philharmonic. Durante la prima settimana del suo mandato, diresse la prima mondiale di \"On the Transmigration of Souls\" del compositore John Adams, commissionata in memoria delle vittime dell'11 settembre 2001. Come da tradizione, anch'egli continu\u00f2 a stimolare il pubblico della filarmonica con l'esecuzione di musica moderna scritta per l'occasione, pur continuando naturalmente a presentare il repertorio classico. Il 18 dicembre 2004 la New York Philharmonic diede il suo concerto numero 14.000, una pietra miliare mai segnata da nessun'altra orchestra sinfonica del mondo, record entrato nel Guinness dei Primati. L'attuale direttore assistente \u00e8 Xian Zhang. Maazel ha abbandonato la guida della Philharmonic alla fine della stagione 2008-2009, cedendo il testimone ad Alan Gilbert.\nIncisioni discografiche.\nLa sterminata discografia della New York Philharmonic vanta quasi duemila titoli, editi dalle maggiori etichette di musica classica, tra cui Deutsche Grammophon, Decca Records, RCA, Sony Classical, Teldec. Nel 1997 ha fondato una propria casa discografica, la \"New York Philharmonic Special Editions\" e dallo stesso anno \u00e8 la sola orchestra statunitense ad essere trasmessa regolarmente via cavo a diffusione nazionale."}
{"id": "805748", "revid": "1718925", "url": "https://it.wikipedia.org/wiki?curid=805748", "title": "Due diligence", "text": "L'espressione inglese due diligence (in italiano: diligenza dovuta) indica l'attivit\u00e0 di investigazione e di approfondimento di dati e di informazioni relative all'oggetto di una trattativa. Il fine di questa attivit\u00e0 \u00e8 quello di valutare la convenienza di un affare e di identificarne i rischi e i problemi connessi, sia per negoziare termini e condizioni del contratto, sia per predisporre adeguati strumenti di garanzia, di indennizzo o di risarcimento.\nOperazioni di \"due diligence\".\nLe operazioni di \"due diligence\" ricorrono tipicamente in occasione di acquisizioni/cessioni societarie o aziendali; in caso di emissione di strumenti finanziari (collocamento di azioni o di obbligazioni); in vista dell'acquisto di quote di fondi comuni di investimento (FIA) chiusi da parte di Societ\u00e0 di gestione del risparmio (SGR), nelle attivit\u00e0 di valutazione e stima degli immobili posti a garanzia di esposizioni creditizie, ovvero oggetto di procedure giudiziali, di compravendita, ecc.\nIn tutti questi casi, le attivit\u00e0 di \"due diligence\" consistono nella raccolta delle informazioni concernenti l'oggetto della trattativa e nella loro verifica, al fine di esprimere un giudizio sul loro valore di mercato e sul loro possibile rendimento. L'operazione \u00e8 svolta da un soggetto terzo rispetto all'offerente e ai soggetti interessati all'acquisto.\nTale attivit\u00e0 pu\u00f2 esser svolta in modo efficace anche nella semplice acquisizione di macchinari e/o impianti industriali (a iniziativa di privati o con leasing e/o da fallimenti) dove il terzo \"consulente tecnico specialista in materia di Direttiva macchine (attuale \u00e8 la 2006/42 CE)\" permette di capire la convenienza dell'acquisto rispetto ad un equivalente prodotto nuovo, oltre a ridurre le responsabilit\u00e0 di entrambe le parti: sia il venditore che l'acquirente hanno obblighi ai sensi del Dlgs 81/2008 con risvolti civili, amministrativi e penali.\nModalit\u00e0.\nL'attivit\u00e0 di \"due diligence\" pu\u00f2 scandirsi nel corso di fasi diverse della trattativa, potendo avvenire prima, durante o dopo la conclusione dell'affare.\nL'omissione della due diligence pu\u00f2 essere fonte di responsabilit\u00e0 contrattuale in capo al soggetto che era tenuto a svolgerla.\nProfili di analisi.\nLa due diligence consiste nell'analisi di tutte le informazioni relative all'impresa oggetto dell'acquisizione, con particolare riferimento:\nDue diligence nelle operazioni immobiliari.\nNel settore immobiliare la \"due diligence\" viene utilizzata dagli investitori istituzionali e precede la fase di acquisto di un immobile, di un credito (Non performing loan - NPL) o di una cartolarizzazione (pacchetto di immobili o di crediti). \nLa \"due diligence\" \u00e8 un'attivit\u00e0 espressamente prevista dal Codice delle Valutazioni Immobiliari | Italian Property Valuation Standard (2018) al capitolo 15 sulla \"Valutazione degli immobili a garanzia dei crediti deteriorati (NPL)\" poich\u00e9 necessaria, tra l'altro, per:\n- identificare le caratteristiche degli immobili oggetto delle valutazione;\n- comprendere la provenienza e l'effettiva alienabilit\u00e0 e commerciabilit\u00e0 dei beni;\n- identificare le modalit\u00e0 appropriate della valutazione degli asset posti a garanzia del credito (\"collateral\");\nLa \"due diligence\" comprende attivit\u00e0 di carattere:\nVirtual Data Room.\nOggi per organizzare la \"due diligence\" non occorre pi\u00f9 allestire una \"Data Room\" fisica, ma una \"Virtual Data Room\" (Stanza virtuale). La Virtual Data Room risolve molti problemi logistici che s'incontrano nei tradizionali processi di vendita (per esempio, limitazione agli accessi contemporanei). Le problematiche di sicurezza in una Data Room tradizionale richiedono un alto numero di persone dedicate, per l'intera durata di apertura della Data Room, all'assistenza dei team dei potenziali interessati con tempi lunghi ed alti costi di esecuzione. Inoltre, eventuali cambiamenti nel processo di vendita o l'inserimento di nuovi documenti richiederebbero un aggiornamento mediante una distribuzione \u00abfisica\u00bb degli aggiornamenti coi conseguenti oneri e perdite di tempo e di efficienza.\nOrigine e storia.\nL'espressione \"due diligence\" viene in realt\u00e0 dal latino \"debita diligentia\", cio\u00e8 investigazione condotta con la diligenza dovuta al caso specifico."}
{"id": "805758", "revid": "1711941", "url": "https://it.wikipedia.org/wiki?curid=805758", "title": "Amd\u00edr", "text": ""}
{"id": "805759", "revid": "767487", "url": "https://it.wikipedia.org/wiki?curid=805759", "title": "Dawn of Azazel", "text": " \nI Dawn of Azazel sono una band death metal/blackened death metal originaria della Nuova Zelanda fondata nel 1997."}
{"id": "805762", "revid": "6923", "url": "https://it.wikipedia.org/wiki?curid=805762", "title": "Giorgio Sangiorgi", "text": "Biografia.\nLaureato in discipline delle arti, della musica e dello spettacolo (DAMS) all'Universit\u00e0 di Bologna, con una tesi sul movimento nelle arti grafiche e nel fumetto, \"I disegni che vivono\", Sangiorgi comincia a interessarsi alla narrazione a partire proprio dal fumetto, di cui si occupa per alcuni anni, vincendo giovanissimo un premio in collaborazione con Roberto Celano e Paolo Morisi La passione per il fumetto lo porter\u00e0 a pubblicare nel 2012 il saggio \"ZAP! Esegesi del fumetto di fantascienza\".\nNegli anni settanta comincia a interessarsi all'opera di Sri Aurobindo e a studiare le discipline spirituali orientali e occidentali. Negli anni ottanta collabora con l'Istituto di Ricerche Evolutive di Roma e con l'associazione \"Agenda Italia\", partecipando alla realizzazione di iniziative con lo scopo di far conoscere in Italia l'opera di Sri Aurobindo e Mirra Alfassa (la Madre). In quegli anni collabora col regista Davide Montemurri alla realizzazione di produzioni televisive, radiofoniche e teatrali. Nel 1986 pubblica un articolo su Aurobindo dal titolo \"L'oro in fondo al corpo\", sulla rivista \"Abstracta\".\nLa sua attivit\u00e0 di romanziere \u00e8 legata soprattutto al genere fantascientifico. Vince il concorso Vaga la fantasia del quotidiano \"La Repubblica\" nel 1989 con il racconto \"Un'altra macchina del tempo\" (poi trasmesso da RAI3 Emilia-Romagna). Nel 1995 \u00e8 la volta del VI Premio Navile da cui il volume \"Il cercapersone\" pubblicato per Moby Dick-Zelig.\nPer anni ha collaborato con Perseo Libri, poi divenuta Elara, pubblicando romanzi e saggi sulla rivista \"Futuro Europa\" di Lino Aldani e Ugo Malaguti, sulla quale, tra saggi, racconti e romanzi, \u00e8 stato l'autore con maggiori presenze; fino a che nel 2005 pubblica il romanzo \"La foresta dei sogni perduti\" poi segnalato al Premio Italia. Alcuni suoi racconti sono stati tradotti in Francia e Spagna.\nNel 2007 ha cominciato a occuparsi pi\u00f9 attivamente di editoria: prima collaborando attivamente con Perseo Libri (\u00e8 uno dei pochi autori italiani a scrivere la \"Pagina tre\" di \"Nova SF*\"), poi fondando, insieme ad Armando Corridore, la Elara Libri (di cui \u00e8 socio fino al 2010), con il compito di proseguire l'attivit\u00e0 della Perseo. Nel 2009, insieme a Luca Oleastri, vara un'iniziativa di editoria su internet, la Edizioni Scudo, che per prima cosa ha visto la nascita di \"Short Stories\", una rivista di racconti fantastici e di fantascienza appositamente illustrati, da Oleastri, di cui Sangiorgi \u00e8 curatore.\nNell'ambito di un progetto pi\u00f9 ampio rivolto ai giovani scrittori, con Oleastri ha lanciato l'iniziativa dal titolo \"Mahayavan\": delineando le coordinate di un mondo fantasy e chiamando a raccolta scrittori e illustratori per fare di questo mondo una creazione collettiva. Sempre nella stessa veste, ha varato una collana editoriale intitolata \"Vapore italico\", la prima in Italia dedicata al genere steampunk. Ha poi lanciato un'iniziativa per stimolare gli autori alla creazione di un pantheon di supereroi europei, in contrapposizione amichevole col monopolio di quelli statunitensi. Questa iniziativa ha dato origine al volume di racconti \"E-Heroes\", che conteneva gli startup di decine di eroi. La casa Editrice Cyrano Comics, sempre in collaborazione con Sangiorgi, ha ripreso alcuni di questi personaggi per creare una saga a fumetti.\nGrazie a queste iniziative riprende anche la sua vecchia passione per la grafica, riedita e pubblica i suoi fumetti del passato e ne realizza di nuovi con moderne tecniche digitali. Diviene anche illustratore, realizzando centinaia di illustrazioni per la sua casa editrice e per altri committenti; nel 2013 un suo racconto appare in un numero \"Speciale Italia\" di \"Galaxies\", rivista francese di cui cura anche la copertina, venendo presentato anche come illustratore.\nNel 2016, crea un sito apposito su internet e inizia a pubblicare gratuitamente una saga di space opera dedicata alle avventure dell'astronave Omega e del suo capitano Will Alcott. I racconti di ogni anno, dall'autore definiti: \"Stagione,\" come si fa per i telefilm, vengono ritirati dal sito e pubblicati in un volume a cura della Edizioni Scudo. L'opera si chiude nel 2018 con la terza stagione. Ad essa hanno collaborato altri tre autori: Elio Antenucci, Pierre Jean Brouillaud e Fabio Calabrese.\nRipete l'esperienza nel 2020, pubblicando una novella ad episodi intitolata \"Nothing\". Tuttavia questa volta, prima di pubblicare il libro, appare a puntate su una pagina appositamente dedicata di Facebook (https://www.facebook.com/Nothing-e-Kira-103143018036130/).\nAlle attivit\u00e0 artistiche Sangiorgi ha nel tempo affiancato la collaborazioni di taglio giornalistico e saggistico con varie testate, come la stessa \"Futuro Europa\"; in seguito ha collaborato con la rivista on-line \"Skan Magazine\" e altri siti dedicati alla letteratura di genere."}
{"id": "805766", "revid": "6713659", "url": "https://it.wikipedia.org/wiki?curid=805766", "title": "Piero Zanfretta", "text": ""}
{"id": "805768", "revid": "767487", "url": "https://it.wikipedia.org/wiki?curid=805768", "title": "Circle of Dead Children", "text": "I Circle of Dead Children sono una band deathgrind fondata nel 1998 a Pittsburgh, in Pennsylvania."}
{"id": "805776", "revid": "767487", "url": "https://it.wikipedia.org/wiki?curid=805776", "title": "Animosity (gruppo musicale)", "text": "Gli Animosity sono stati un gruppo statunitense di San Francisco, California.\nStoria del gruppo.\nPubblicarono il loro primo album \"Shut It Down\" per la Tribunal Records nel 2003, registrato quando alcuni membri del gruppo avevano ancora 15 anni.\nNel 2005 usc\u00ec il loro secondo album \"Empires\", questa volta per la Black Market Activities, distribuito dalla Metal Blade Records. In seguito alla pubblicazione partirono per un tour negli Stati Uniti con Origin e Malevolent Creation. Precedentemente erano stati in tour con gli Ed Gein e i The Number Twelve Looks Like You.\nIl 30 settembre 2006 conclusero il loro tour insieme a Unearth, Bleeding Through, Terror e Through the Eyes of the Dead.\nIl loro terzo album, intitolato \"Animal\", usc\u00ec nel 2007, prodotto da Kurt Ballou dei Converge.\nLo scioglimento del gruppo venne ufficializzato nell'ottobre 2009, a seguito di un anno di inattivit\u00e0."}
{"id": "805778", "revid": "79968", "url": "https://it.wikipedia.org/wiki?curid=805778", "title": "Tensor voting", "text": "Il tensor voting \u00e8 un algoritmo utilizzato nella visione artificiale, che permette di inferire informazioni riguardanti le strutture geometriche descritte da un insieme parziale di dati. Si ispira ai principi della Gestalt riguardanti il sistema visivo animale: l'individuo riceve continuamente informazioni parziali, informazioni errate o corrotte dal rumore, ma ha la capacit\u00e0 di distinguere il rumore, per poterlo eliminare, e di ricostruire le informazioni mancanti.\nObiettivi.\nSi ipotizzi di avere a disposizione una nuvola di punti appartenenti a una o pi\u00f9 strutture geometriche in formula_1, si ipotizzi inoltre che i punti forniti siano affetti da rumore additivo e contengano una certa percentuale di outlier.\nGli scopi dell'algoritmo consistono nel:\nTutto ci\u00f2 viene effettuato grazie all'utilizzo di due principi percettivi fondamentali della Gestalt:\nRappresentazione delle orientazioni.\nLa distanza fra punti, euclidea o di differente natura, pu\u00f2 essere utilizzata per sfruttare il principio di prossimit\u00e0. Il principio di proseguimento, invece, pu\u00f2 essere sfruttato solamente se si ha la possibilit\u00e0 di rappresentare, tramite una entit\u00e0 geometrica, la dimensionalit\u00e0 e l'orientazione delle strutture geometriche di cui ogni punto fa parte.\nUna possibile scelta, per la rappresentazione dell'orientazione di una struttura geometrica a m dimensioni in formula_1, \u00e8 quella di utilizzare i tensori del secondo ordine, simmetrici e definiti positivi (d'ora in poi verranno indicati semplicemente come \"tensori\"). Queste entit\u00e0 geometriche possono essere rappresentate tramite delle matrici quadrate simmetriche definite positive. Questo tipo di matrici identifica un sistema di autovalori ed autovettori in cui i primi risultano sempre non negativi mentre secondi sono sempre ortogonali fra di loro. Queste propriet\u00e0 di un tensore permettono di rappresentare, in uno spazio di dimensionalit\u00e0 arbitraria, sia un'orientazione che una confidenza per ognuna delle direzioni descritte dagli autovalori. Si osservi che la seguente matrice degli autovettori:\nformula_3\ndi cui gli autovalori formula_4 ne costituiscono le colonne, \u00e8 una matrice di rotazione essendo gli autovettori ortonormali fra loro.\nEssendo la somma di matrici simmetriche ancora una matrice simmetrica, sommando due tensori elemento a elemento si ottiene ancora un tensore dello stesso tipo, che rappresenta ancora una volta delle orientazioni e delle confidenze. L'analisi relativa alla combinazione lineare di queste entit\u00e0 mostra quanto i tensori di questo tipo risultino naturalmente portati ad essere utilizzati per la gestione delle orientazioni. In particolare il tensore T pu\u00f2 essere ottenuto dalla matrice degli autovettori X e dalla matrice diagonale degli autovalori formula_5, in cui gli autovalori son riportati in ordine non crescente e gli autovettori sono ordinati di conseguenza. In particolare vale la seguente scomposizione:\nformula_6\nL'ultima espressione dell'uguaglianza rappresenta la scomposizione di un tensore in altri tensori dello stesso tipo in cui sono presenti formula_7 autovalori non nulli, si tratta di tensori elementari ottenuti dalla composizione di sole formula_7 direzioni di interesse egualmente pesate.\nL'idea descritta da questa scomposizione \u00e8 la seguente: si immagini che un tensore rappresenti, nello spazio formula_1, un iper-ellissoide di cui gli autovettori moltiplicati per i relativi autovalori ne rappresentano gli assi, la decomposizione mostrata rappresenta un qualunque iper-ellissoide di questo tipo come somma di ellissoidi generici in cui alcune dimensioni sono completamente schiacciate ed altre sono descritte da assi la cui norma \u00e8 identica. Ad esempio nello spazio a 3 dimensioni un ellissoide pu\u00f2 essere scomposto come somma di una sfera, di un disco circolare e piatto, e di un ellissoide schiacciato completamente in due direzioni (una sorta di spillo). In particolare il tensore a sfera viene chiamato ball tensor, il tensore a disco viene chiamato plate tensor mentre quello a spillo viene chiamato stick tensor.\n\u00c8 facile comprendere che questa scomposizione consente di distinguere in formula_1 differenti tipi di orientazione per diversi tipi di strutture geometriche. Nel tensor voting ogni tensore rappresenta le normali alla struttura che si ipotizza che attraversi il punto in cui esso \u00e8 posto: ad esempio nello spazio a 3 dimensioni un tensore di tipo stick rappresenta la normale ad una superficie, mentre il tensore plate rappresenta il piano normale ad una curva. I valori formula_11 e formula_12 vengono detti \"saliency\" e costituiscono i pesi dei tensori elementari nella combinazione lineare che consente di generare l'ellissoide (ovvero il tensore presente nel punto).\nCalcolo delle orientazioni.\nData una nuvola di punti, inizialmente non si ha alcuna conoscenza delle orientazioni delle strutture geometriche che essi descrivono, n\u00e9 della loro dimensionalit\u00e0; per questo motivo inizialmente si codificano in ogni punto dei ball tensor con saliency unitaria, questi oggetti sono descritti dalla matrice identit\u00e0. Ogni tensore presente nello spazio genera attorno a s\u00e9 un campo tensoriale che descrive l'orientazione che avrebbe una curva passante per il tensore e per ogni punto del campo. L'idea \u00e8 quella di costruire i campi tensoriali, detti \"voting field\", in maniera tale da descrivere le orientazioni delle curve percettivamente pi\u00f9 adeguate alla posizione dei vari punti, in particolare si vogliono rappresentare le orientazioni di \"curve smooth\" (ovvero di classe formula_13) a curvatura costante.\nLa scelta migliore sono degli archi di circonferenza, essendo queste curve di classe formula_13 e con curvatura costante. Nel caso di un ball tensor, in cui non ci sono vincoli di orientazione, l'arco di circonferenza a curvatura minima che attraversa il tensore ed un suo generico punto p del campo generato \u00e8 un segmento, ovvero un arco di circonferenza di raggio infinito e curvatura nulla. Il tensore codificato in ogni punto da un ball tensor \u00e8 un tensore che definisce l'orientazione di questa curva, in particolare sia I la matrice identit\u00e0 in formula_1 e sia p il punto di interesse, si immagini di lavorare nel sistema di riferimento del tensore votante, l'orientazione X cercata pu\u00f2 essere ottenuta semplicemente schiacciando il ball tensor lungo un'opportuna direzione fino a rendere nullo l'autovalore in quella direzione, in particolare:\nformula_16\ndove formula_17 rappresenta il versore nella direzione di p.\u00a0La costruzione del voting field di un tensore di base, ma non ball, \u00e8 pi\u00f9 complessa: infatti in quel caso l'orientazione \u00e8 da calcolare per un arco di circonferenza non degenere.\nIn formula_18 l'unico tensore non ball \u00e8 lo stick tensor, di cui un solo autovalore \u00e8 non nullo: esso rappresenta la normale alla curva che passa per il tensore che genera l'orientazione, che si ipotizza essere un'ellisse centrata nell'origine, schiacciata completamente lungo l'asse delle ordinate, e passante per il punto p di interesse. \u00c8 facile mostrare che il vettore normale alla circonferenza osculatrice \u00e8 il seguente:\nformula_19\ndove formula_20 \u00e8 l'angolo tra la direzione dell'unico autovettore relativo ad un autovalore non nullo ed il punto p. Dato questo vettore l'orientazione voluta \u00e8:\nformula_21\nIn formula_1 un tensore elementare T, posizionato nell'origine ed orientato come gli assi, \u00e8 caratterizzato da un insieme di dimensioni in cui gli autovalori sono nulli e da un insieme di dimensioni in cui gli autovalori, tutti uguali, sono non nulli. Le prime verranno qui chiamate dimensioni compresse e le seconde non compresse."}
{"id": "805789", "revid": "4106", "url": "https://it.wikipedia.org/wiki?curid=805789", "title": "Bismarck (North Dakota)", "text": ""}
{"id": "805792", "revid": "2166047", "url": "https://it.wikipedia.org/wiki?curid=805792", "title": "Vologda (citt\u00e0)", "text": "Vologda \u00e8 una citt\u00e0 della Russia occidentale, situata sul fiume omonimo; il suo nome significa \"la pura\" nella lingua ugrofinnica indigena. \u00c8 capoluogo dell'Oblast' di Vologda.\nStoria.\nLa citt\u00e0 ha origini antiche: la prima menzione \u00e8 del 1147, quando furono fondate una chiesa e un piccolo villaggio; un secolo abbondante pi\u00f9 tardi la citt\u00e0 fu rasa al suolo dai mongoli. All'inizio del XV secolo Vologda entr\u00f2 nell'area di influenza del granducato di Mosca, dando inizio alla sua crescita come centro di commercio.\nLa citt\u00e0 \u00e8, data la lunghezza della sua storia, ricca di testimonianze: particolare valore assumono la cattedrale di Santa Sofia, fatta costruire da Ivan il Terribile tra il 1568 e il 1570 e il monastero Spaso-Prilutskij, risalente al 1371.\nInfrastrutture e trasporti.\nLa citt\u00e0 \u00e8 servita dall'Aeroporto di Vologda ed \u00e8 facilmente raggiungibile con voli di linea giornalieri della compagnia aerea locale \"Vologda Air\", che collegano Vologda con l'aeroporto di Mosca-Vnukovo, sito nella capitale russa."}
{"id": "805793", "revid": "1652134", "url": "https://it.wikipedia.org/wiki?curid=805793", "title": "I promessi sposi (miniserie televisiva 1967)", "text": "I promessi sposi \u00e8 uno sceneggiato televisivo prodotto dalla Rai e andato in onda per la prima volta nel 1967, basato sull'omonimo romanzo di Alessandro Manzoni e diretto da Sandro Bolchi, che ne scrisse la sceneggiatura insieme a Riccardo Bacchelli.\n\u00c8 stato uno degli sceneggiati Rai di maggior successo in termini di \"audience\" e di critica, anche per l'estrema fedelt\u00e0 al testo letterario cui \u00e8 ispirato.\nTrama.\nFedele trasposizione televisiva del romanzo di Manzoni, la trama segue il testo letterario in modo piuttosto preciso tanto nello svolgimento quanto nei dialoghi, che sono in larga parte la testuale recitazione dei discorsi diretti presenti nel romanzo. Sono presenti qualche lieve inversione temporale e, ovviamente, omissioni di parti essenzialmente descrittive, quando la scena visiva parla da s\u00e9. Poich\u00e9 il testo originale \u00e8 scritto con la tecnica del narratore esterno, l'opera televisiva adotta una voce fuori campo (Giancarlo Sbragia, praticamente interprete del Manzoni stesso) che, leggendo per lo pi\u00f9 il testo originale, introduce e spiega l'azione dei personaggi e, di pari passo col testo, ne approfondisce il contesto storico.\nScelta degli interpreti.\nLa scelta degli attori fu particolarmente accurata, sicch\u00e9 ognuno di essi appare perfettamente adeguato al ruolo che interpreta, tanto nell'aspetto fisico quanto nello stile di recitazione. Il \"cast\" include grandi attori di teatro come Salvo Randone, Luigi Vannucchi e Tino Carraro, e \"star\" del cinema come Massimo Girotti e Lea Massari. \nPer i ruoli di Renzo e Lucia furono scelti i giovani e poco conosciuti Nino Castelnuovo e Paola Pitagora, ai quali lo sceneggiato diede una vasta ed improvvisa notoriet\u00e0, rappresentando un'importante tappa per la successiva carriera artistica.\nOgni puntata \u00e8 preceduta da un'introduzione letta da Giancarlo Sbragia, che \u00e8 anche il narratore.\nGli autori usufruirono della consulenza storica di Claudio Cesare Secchi, che al tempo era direttore del Centro nazionale di studi manzoniani."}
{"id": "805796", "revid": "1782831", "url": "https://it.wikipedia.org/wiki?curid=805796", "title": "Darkwing Duck", "text": "Darkwing Duck \u00e8 una serie animata prodotta negli Stati Uniti dalla Walt Disney Company; venne trasmessa per la prima volta nel 1991 all'interno del programma contenitore \"The Disney Afternoon\"; venne trasmessa fino alla fine degli anni novanta, per essere poi riproposta nel 2004 su Jetix. In Italia, la serie \u00e8 stata trasmessa per la prima volta dal 16 gennaio 1993 su Rai 1.\nSpin-off di \"DuckTales - Avventure di paperi\", la serie \u00e8 basata sulle avventure di un papero mascherato, Darkwing Duck, una specie di vigilante.\nTrama.\nLa storia ruota intorno alle avventure di Darkwing Duck, un papero supereroe mascherato, alter ego del casalingo cittadino Drake Mallard, che vive nella citt\u00e0 di St. Canard, in compagnia del pilota Jet McQuack (personaggio di \"DuckTales\"), della piccola Ocalina (che aveva perso suo nonno, ucciso in realt\u00e0 da Toros Bulba, il cattivo dei primo episodio in due parti, e diventa poi la figlia adottiva del supereroe) e Tonnaso Parapiglia, figlio dei vicini di casa dei Mallard. Nel corso degli episodi, Darkwing cerca sempre di sistemare dei vari cattivi che minacciano la citt\u00e0, in particolare i \"Cinici Cinque\", composta dal suo gemello cattivo Negaduck, il topo elettronico Megavolt, Clorofix un essere met\u00e0 papero e met\u00e0 pianta, Quackerjack il papero pagliaccio e il cane acquatico Liquidator, e infine l'agente segreto dell'organizzazione criminale F.O.W.L., il gallo Becco d'Acciaio. Darkwing s'innamorer\u00e0 della strega Morgana McCawber, una dei membri dei \"Paperi della giustizia\", composta da lei, Robopap (un altro personaggio di \"DuckTales\"), Stego il papero trasformato in stegosauro, e la pesciolina Neptunia; inoltre \u00e8 anche un agente segreto dello S.H.U.S.H., un'agenzia governativa per salvare la citt\u00e0.\nLa serie.\nLa serie si compone di 91 episodi divisi in 3 stagioni: la prima che va dall'episodio 1 all'episodio 65, la seconda va dal n. 66 al n. 78, la terza e ultima stagione dal n. 79 al n. 91.\nCi sono generalmente 2 tipi di episodi; nel primo c'\u00e8 una chiara richiesta di fermare il cattivo, nell'altro alcuni cambiamenti che colpiscono i protagonisti (per es. Darkwing invecchia improvvisamente) e devono trovare un modo per rimettere le cose a posto, mentre fermano il cattivo.\nIl successo di \"DuckTales\" fu importante per la realizzazione di Darkwing Duck, concluso un anno pi\u00f9 tardi. Darkwing Duck \u00e8 ispirato in particolare a 2 episodi di Ducktales, \u201c00-Jet\u201d (ep.48) e \u201cil papero mascherato\u201d (ep. 92). Inizialmente il protagonista era Jet McQuack.\nMentre la serie veniva prodotta, presentava sempre di pi\u00f9 una sottile parodia dei pi\u00f9 grandi supereroi del fumetto e non solo. Il costume di Darkwing Duck, la sua pistola a gas (chiaro riferimento al calabrone verde), la breve introduzione prima di apparire sulla scena sono tutti elementi ripresi da altri personaggi come l'Uomo Ombra; la citt\u00e0 di St. Canard e il rifugio segreto del papero mascherato ricordano molto Batman.\nEpisodi.\nLista degli episodi di \"Darkwing Duck\", tre stagioni dal 1991 al 1992.\nAccoglienza.\n\"Darkwing Duck\" \u00e8 stata nominata 93a migliore serie animata da \"IGN\", definendola \"uno dei tanti motivi per cui i cartoni animati del doposcuola dominano\". \"Torgo's Pizzeria Podcast\" ha fornito una recensione retrospettiva favorevole su \"Darkwing Duck\" nell'aprile 2012; il podcast ha tuttavia notato alcuni punti deboli nella serie. \"TVLine\" ha elencato la sigla della serie tra i migliori temi delle serie animate tutti i tempi.\nRiconoscimenti.\n1992 - Annie Award\n1992 - Daytime Emmy Awards\n1993 - Daytime Emmy Awards\n1993 - Kids' Choice Awards\n1991 - Young Artist Award\nAltre apparizioni.\nNel reboot di \"DuckTales\", nell'episodio \"Un robot pericoloso\", appaiono Darkwing Duck, Quackerjack, Megavolt e Liquidator. Dall'episodio \"Il ritorno di Darkwing Duck\", appaiono il vero Darkwing Duck cio\u00e8 Drake Mallard, e il suo nemico gemello Negaduck che fu un attore televisivo fallito.\nHome Video.\nVHS.\nIn Italia la serie \u00e8 stata distribuita sul mercato VHS in dieci edizioni distribuite a partire dal 1993:\nDVD.\nNegli Stati Uniti la serie \u00e8 stata distribuita in due DVD:\nFumetti.\nNegli anni 2010, viene realizzata una serie a fumetti, ambientata dopo il cartone. E viene anche realizzato un crossover con \"DuckTales - Avventure di paperi\" intitolato \"Dangerous Currency\".\nReboot.\nUn reboot della serie \"Darkwing Duck\" \u00e8 in sviluppo per Disney+. Seth Rogen e Evan Goldberg saranno i produttori esecutivi del progetto tramite Point Gray Pictures."}
{"id": "805797", "revid": "857138", "url": "https://it.wikipedia.org/wiki?curid=805797", "title": "Ramstein", "text": "Il termine Ramstein potrebbe riferirsi a:"}
{"id": "805800", "revid": "2180138", "url": "https://it.wikipedia.org/wiki?curid=805800", "title": "Tekirda\u011f", "text": "Tekirda\u011f (in bulgaro \"\u0420\u043e\u0434\u043e\u0441\u0442\u043e\", \"Rodosto\"; in greco \"\u03a1\u03b1\u03b9\u03b4\u03b5\u03c3\u03c4\u03cc\u03c2\", \"Raidestos\"), nota in italiano anche come Rodosto, \u00e8 una citt\u00e0 della Turchia capoluogo dell'omonima provincia.\nStoria.\nLa citt\u00e0 \u00e8 stata identificata con la colonia greca di \"Bisante\", poi in latino \"Rhaedestus\", nel periodo ottomano \"Rodos\u00e7uk\", \"Tekfur Da\u011f\u0131\".\nEconomia.\nLa citt\u00e0 ha un importante porto sul mar di Marmara."}
{"id": "805804", "revid": "61798", "url": "https://it.wikipedia.org/wiki?curid=805804", "title": "Brihaspati", "text": ""}
{"id": "805805", "revid": "287204", "url": "https://it.wikipedia.org/wiki?curid=805805", "title": "Tekirdag", "text": ""}
{"id": "805808", "revid": "79520", "url": "https://it.wikipedia.org/wiki?curid=805808", "title": "Ayashi no ceres", "text": ""}
{"id": "805812", "revid": "33689", "url": "https://it.wikipedia.org/wiki?curid=805812", "title": "Blossio Emilio Draconzio", "text": "Biografia.\nNato nell'Africa occupata dai Vandali verso la met\u00e0 del V secolo da nobile famiglia forse italica o ispanica, fu discepolo del \"grammaticus\" Feliciano e \"vir clarissimus\". Visse a Cartagine dove esercit\u00f2 la professione di avvocato presso il proconsole.\nPer avere lodato nelle sue opere un personaggio inviso al re vandalo Gutemondo (forse l'imperatore Zenone), fu sospettato di tradimento e quindi imprigionato. Durante la prigionia, segnata da malversazioni e fame, scrisse la \"Satisfactio\", un'elegia supplicatoria al sovrano, ma senza successo; scrisse allora la \"Laudes Dei\", mentre era ancora in prigione. Fu liberato dal successore di Gutemondo, Trasamondo, per il quale compose un panegirico. Con l'intercessione di due uomini, Vittoriano e Rufiniano figli di Vittore, ebbe indietro le sue propriet\u00e0.\nLa cesura segnata dalla carcerazione ha permesso comunque di individuare due fasi nella vita, e, conseguentemente, nella produzione dell'autore. Il periodo dell'esercizio forense coincide con la composizione di opere mitologiche, quali la \"Orestis Tragoedia\" e i \"Romulea\", mentre la seconda fase vede nascere opere incentrate sulla richiesta di grazia e sullo spirito cristiano del perdono: nascono cos\u00ec la \"Satisfactio\" e il \"De laudibus Dei\".\nOpere.\nLa \"Satisfactio\".\nLa \"Satisfactio\" \u00e8 un'opera composta durante la prigionia, in cui Draconzio si rivolge a Gutemondo per impetrarne il perdono. L'autore vuole proporre questo carme come riparazione dell'errore commesso; tale \u00e8 infatti il significato del termine latino \"satisfactio\", mutuato dal linguaggio giuridico.\nIl carme \u00e8 composto da 316 distici elegiaci. In esso, l'autore implora di essere liberato presentando il proprio errore (la lode, pare, di Zenone) come un accecamento voluto da Dio per fargli espiare colpe precedenti.\nIl modello poetico pi\u00f9 evidente, sotto pi\u00f9 punti di vista, \u00e8 quello dei \"Tristia\" ovidiani, in cui il poeta si rivolgeva all'imperatore Augusto per chiedere la revoca dell'esilio a cui si trovava condannato: \u00e8 evidente la similarit\u00e0 con la situazione di Draconzio, che non a caso recupera il metro elegiaco utilizzato nell'opera di Ovidio. Per quanto riguarda la dizione poetica, oltre al modello ovidiano, si trovano anche imitazioni virgiliane e riferimenti alle Sacre Scritture.\nLa \"Satisfactio\", in effetti, si impernia su concetti cristiani quali il perdono e l'espiazione. Attraverso la lode del sovrano, Draconzio vuole riscattare l'errore commesso. I numerosi rimandi biblici si inseriscono sulla stessa linea, ricordando esempi di peccatori perdonati da Dio e quindi dai potenti della terra. Il recente episodio di Vinc\u00f2malo, a cui Genserico aveva rimesso le proprie colpe, dimostra inoltre come la clemenza si addica anche ad un Vandalo. Vinc\u00f2malo si era salvato per l'eleganza della sua arte; allo stesso modo Draconzio ripone le proprie speranze nel sapiente uso della cultura, arricchito dall'arma del cristianesimo.\nIl \"De Laudibus Dei\".\nSempre durante la prigionia, Draconzio compose il \"De laudibus Dei\", un poema esametrico in tre libri, in cui il Dio cristiano \u00e8 celebrato nel miracolo della Creazione, del paradiso terrestre e della natura (libro I, a posteriori denominato \"Hexaemeron\"), nell'opera della Redenzione (libro II), e nel dono della vita eterna (libro III).\nSecondo Draconzio, il male si giustifica per colpa del peccato originale e perci\u00f2 ancor maggior valore \u00e8 racchiuso nella Redenzione. Il Dio cristiano diventa quindi inflessibile solo nei confronti di Sodoma, e, a questo riguardo, l'autore descrisse accuratamente le varie fasi della rovina della citt\u00e0 biblica. Al paganesimo l'autore vuole contrapporre la misericordia divina del nuovo culto.\nSe l'opera evidenzia spunti ed imitazioni virgiliani, la lingua e la metrica rivelano alcune libert\u00e0 e licenze tipiche del latino diffuso in Africa. Oltre ai modelli pagani, vi sono evidenti riprese anche da autori cristiani (in particolare gli \"Inni\" di Ambrogio) e dalla Bibbia (soprattutto i \"Salmi\").\nProbabilmente il primo libro del De laudibus dei ispir\u00f2 almeno in parte il Paradiso perduto di Milton.\nOpere profane.\nDraconzio compose anche opere di ispirazione profana, note complessivamente sotto il titolo di \"Romulea\". Tra queste, si possono menzionare gli epilli mitologici \"Hylas\", \"De raptu Helenae\" e \"Medea\". Allo stesso genere appartiene anche la cosiddetta \"Orestis Tragoedia\", di mille esametri; nonostante il titolo, l'opera non appartiene al genere tragico propriamente detto, e tale denominazione risale quasi sicuramente a un'epoca successiva a Draconzio."}
{"id": "805813", "revid": "767487", "url": "https://it.wikipedia.org/wiki?curid=805813", "title": "Red, White, &amp; Blues", "text": "Red, White, &amp; Blues \u00e8 un album del 1992 della Blues Brothers Band.\nIl disco, unico album completamente registrato in studio della band (non contando le colonne sonore), segna il ritorno alla voce e all'armonica a bocca di Elwood Blues."}
{"id": "805816", "revid": "2166030", "url": "https://it.wikipedia.org/wiki?curid=805816", "title": "\u015e\u0131rnak", "text": "\u015e\u0131rnak () \u00e8 una citt\u00e0 della Turchia situata in Anatolia, capoluogo della provincia omonima.\nStoria.\n\u015e\u0131rnak, originariamente No\u00e8, capoluogo della omonima provincia di Sirnak nel sud-est dell'Anatolia.\nSirnak, ha una storia molto antica. Testimonianze scritte risalgono al XVII secolo nei viaggi di Haji Khalifa, e secondo la narrazione storica risale al diluvio di No\u00e8. Secondo queste voci, dopo il diluvio, No\u00e8 ed i suoi figli si sono stabiliti a Cizre per evitare la stagione calda e proprio a Sirnak avrebbero stabilito un pascolo d'estate.\n\u00c8 stato affermato che i resti dell'Arca di No\u00e8 siano sul vicino monte Cudi nel nord, 'Sehr-i Nuh' stabilito in base al nome, prima di \"\u015eerneh\" e negli anni successivi \"K\u00fcrdar Sirnak\". \nSirnak, ha ospitato nel tempo eventi molto importanti, si presume che qui si possa collocare Guti (Qurti a) la capitale dell'impero \"Bajarkard\". Il nome del Monte Cudi in provincia dovrebbe infatti provenire da Guti"}
{"id": "805817", "revid": "287204", "url": "https://it.wikipedia.org/wiki?curid=805817", "title": "Sirnak", "text": ""}
{"id": "805827", "revid": "120028222", "url": "https://it.wikipedia.org/wiki?curid=805827", "title": "Riserva naturale guidata Cascate del Verde", "text": "La riserva naturale regionale e OASI WWF Cascate del Verde \u00e8 un'area naturale protetta situata nel comune di Borrello, in provincia di Chieti. La riserva comprende un'area di circa 287 ettari ed \u00e8 stata istituita nel 2001 (LR 72 19/12/2001).\nLe Cascate del Verde, ad 800 m s.l.m., sono le cascate naturali pi\u00f9 alte dell'Appennino, e le seconde in Italia. Hanno un dislivello di poco pi\u00f9 di 200 metri, e sulla parete rocciosa ci sono tre distinti salti.\nIl Rio Verde, le cui sorgenti si trovano in Abruzzo, al confine con il Molise, \u00e8 uno degli affluenti del fiume Sangro.\nNelle vicinanze, a circa 7\u00a0km di distanza \u00e9 presente un'altra Riserva, altrettanto famosa ed importante, si tratta della Riserva Naturale Regionale Abetina di Rosello, dove ha anche sede il C.I.S.D.A.M.\nFlora.\nLe pareti rocciose su cui si sviluppano le cascate e quelle circostanti sono coperte da una vegetazione perfettamente mediterranea. La costituzione geologica e le condizioni climatiche che vi si formano danno luogo alla presenza di una vegetazione dominata dal leccio ed altre specie amanti del caldo a carattere arbustivo come fillirea, lauro-tino, vescicaria, acero minore e ginestrella. L'umidit\u00e0, l'insolazione e l'esposizione dei versanti favoriscono anche lo sviluppo di altri tipi di vegetazione; alla lecceta si alternano il bosco termofilo con la presenza di roverella e formazioni mesofile con carpino nero, orniello, aceri e tiglio selvatico.\nIn alcuni dei versanti circostanti le pareti, in particolare nelle aree di forra, con un clima pi\u00f9 fresco ed umido, troviamo anche specie tipicamente montane come il faggio e l'abete bianco. I pascoli, i margini di aree coltivate o di ex coltivi sono ricoperti dalle ginestre, ginepri, il prugnolo ed altre specie arbustive che in alcuni casi lasciano spazio a garighe in cui, a primavera, vegetano numerose specie di orchidea.\nLungo il corso del Rio Verde inoltre troviamo piante come il salice ripaiolo, il salice bianco, carici e farfaracci dalle gigantesche foglie.\nSulle pareti umide e stillicidiose o dove gli spruzzi costanti d'acqua rendono l'aria particolarmente umida crescono tappeti rigogliosi di muschi, in particolare formazioni appartenenti all'alleanza del Cratoneurion, specie alquanto rare ed individuate tra gli habitat prioritari che sono alla base del processo di formazione del noto travertino.\nFauna.\nL'eccezionale qualit\u00e0 delle acque del Rio Verde \u00e8 dimostrata dalla ricchezza di fauna bentonica, cio\u00e8 di insetti acquatici, come tricotteri, plecotteri ed efemerotteri, che rappresentano una delle principali risorse trofiche per numerosi altri animali.\nTra questi il merlo acquaiolo e la ballerina gialla, uccelli particolarmente sensibili all'inquinamento delle acque e specie tipiche dei corsi d'acqua montani, freschi e ricchi di ossigeno. Notevole importanza riveste inoltre la presenza del granchio di fiume ed in particolare del gambero di fiume, rappresentato con una delle popolazioni pi\u00f9 consistenti della regione; recenti ricerche hanno inoltre dimostrato che la locale popolazione di trota fario ha caratteristiche genetiche pure del ceppo appenninico.\nAltre specie parzialmente legate all'acqua sono gli anfibi tra cui la rana verde e la rana italica e rettili piuttosto rari riscontrati nelle aree circostanti le cascate come la luscengola ed il cervone. Molto interessante tra gli uccelli \u00e8 la presenza di numerosi rapaci oltre alla poiana comune e allo sparviere, il falco pellegrino, il nibbio reale, l\u2019aquila reale e tra i notturni il gufo comune.\nLa ricca vegetazione lungo il Rio Verde ed i boschi circostanti sono anche l'habitat principale per mammiferi rari come la puzzola ed il gatto selvatico.\nLa grande valenza ambientale e la sua integrit\u00e0 complessiva sono ulteriormente rafforzate da un dato storico di eccezionale interesse: il famoso zoologo Achille Costa, nel 1845, riferisce di aver ricevuto la pelle di un individuo femmina di lince \"catturata in Borrello\", Distretto di Lanciano."}
{"id": "805838", "revid": "1833487", "url": "https://it.wikipedia.org/wiki?curid=805838", "title": "Cucchiaino", "text": "Con il termine cucchiaino in gergo si indica un particolare tipo di esca artificiale rotante, utilizzata esclusivamente dai pescatori sportivi e non utilizzata nella pesca professionale. \nCaratteristiche tecniche.\nEsistono principalmente due tipi di cucchiaino: il rotante e quello ondulante. Nel tipo rotante, l'esca \u00e8 costituita da un asse in filo di metallo terminante con un triplice amo (ancoretta), che a volte viene opportunamente modificato sostituendolo con un amo singolo per limitare i danni al pesce. Sull'asse vengono innestati alcuni pesi, talvolta alcuni attiranti e soprattutto una paletta di metallo che, libera di girare attorno all'asse, costituisce la parte strutturale dell'esca rotante. Quando il cucchiaino viene trainato infatti, l'attrito con l'acqua produce la rotazione della paletta attorno all'asse. Tale rotazione emette vistosi effetti di luce e vibrazioni, che inducono il pesce predatore all'attacco dell'esca. Esistono comunque infinite variazioni costruttive nei cucchiaini rotanti, in quanto ci sono dei particolari che ogni casa produttrice adotta, e altri che cambiano in base alla preda che andiamo a ricercare. Per esempio la connessione tra la paletta e il filo di acciaio armonico pu\u00f2 essere di due tipi: o un semplice foro in un apice, appositamente sagomato, della paletta stessa, oppure tramite un cavaliere, ossia un ponticello in ottone che tiene vincolata la paletta al filo in acciaio permettendone la rotazione. I pesi posti sotto la paletta possono essere anch'essi di varia conformazione: a forma di proiettile, per essere pi\u00f9 performanti nel lancio e per produrre meno vibrazioni in acqua, oppure possono essere formate da pi\u00f9 palline di piombo o avere forma di proiettile, ma con i bordi zigrinati per produrre pi\u00f9 vibrazioni in acqua.\nI cucchiaini ondulanti invece sono molto pi\u00f9 semplici a livello costruttivo poich\u00e9 sono pezzi di metallo variamente sagomati. L'esca opportunamente ondulata, una volta lanciata e recuperata in acqua assume un moto ondulante che inganna il pesce predatore che ritiene l'oggetto un vero e proprio pesce. I primi cucchiaini erano probabilmente veri e propri cucchiai da cucina cui qualche pioniere ha applicato un amo, da qui il nome dell'esca.\nA seconda della preda che si intende insidiare esistono in commercio moltissime tipologie di cucchiaini che possono avere diverse forme, colorazioni diversissime, pesi e misure assai variegate. Tale variet\u00e0 garantisce una possibilit\u00e0 di pesca molto ampia anche in relazione al tipo di profondit\u00e0 a cui sono utilizzati e alla dimensione della preda verso cui ci si indirizza.\nI cucchiaini sono una delle esche pi\u00f9 utilizzate, per la pratica della cosiddetta pesca a spinning."}
{"id": "805842", "revid": "125894048", "url": "https://it.wikipedia.org/wiki?curid=805842", "title": "Telemantova", "text": "Telemantova \u00e8 una emittente locale con sede a Mantova, presso il Centro Direzionale BOMA, appartenente al gruppo veneto Athesis, del quale fanno parte anche l'emittente televisiva TeleArena e i quotidiani \"Bresciaoggi\", \"L'Arena di Verona\" e il \"Giornale di Vicenza\", e l'emittente radiofonica Radio Verona. Della raccolta pubblicitaria sui canali e i quotidiani del gruppo si occupa la concessionaria PubliAdige.\nStoria.\nTelemantova nasce il 19 giugno 2000 dopo che alcuni dirigenti del gruppo editoriale Athesis di Verona avevano cercato la possibilit\u00e0 di acquisire frequenze utili nel territorio mantovano.\nFin dall'inizio la morfologia del territorio e le carenza di frequenze disponibili nella provincia mantovana non hanno permesso di costitu\u00ecre un palinsesto giornaliero completo e di realizzare una sede adatta ad una redazione televisiva con studio.\nPer alcuni anni - dal 2000 al 2005 - il telegiornale prodotto da Telemantova \u00e8 quindi stato diffuso soprattutto grazie a TeleArena emittente storica del gruppo Athesis.\nDal 2005, Telemantova dispone di una sede di 1000 m\u00b2 - di cui 650 solo per studi e reparto tecnico - con tecnologie tutti digitali, compreso il sistema editoriale interno che pu\u00f2 essere interconnesso a quello della Tv principale del Gruppo Athesis, ovvero Telearena.\nLa redazione giornalistica, diretta da Mario Puliero (anche direttore di Telearena e RadioVerona), \u00e8 composta da: Nicola Facchini coordinatore di redazione, Giulio Cisamolo, Matteo Bursi, Giulio Giovannoni, Andrea Giangiulio, Gianni Veronesi (collaboratore). Il reparto tecnico \u00e8 diretto da Giorgio Vigni e composto da Ivano Bottura, Graziano Campagnoli, Giuseppe Varotti e Sebastiano Festa. \nSusanna Tracogna \u00e8 il produttore esecutivo. La concessionaria di pubblicit\u00e0 \u00e8 Publiadige.\nLa copertura del territorio \u00e8 affidata a vari siti di trasmissione DVB-T dall'11 gennaio 2010, che garantiscono la copertura dell'intero territorio mantovano e oltre.\nTelemantova \u00e8 presente con uno spazio anche sul social network Facebook.\nDal dicembre 2012, a seguito della chiusura di Mantova TV, Telemantova \u00e8 l'unica emittente televisiva della citt\u00e0 virgiliana.\nProgrammi.\nIl palinsesto comprende diversi programmi autoprodotti, rubriche esterne, film e telefilm."}
{"id": "805843", "revid": "2102801", "url": "https://it.wikipedia.org/wiki?curid=805843", "title": "\u015eanl\u0131urfa", "text": "\u015eanl\u0131urfa (; , talvolta chiamata semplicemente Urfa e nell'antichit\u00e0 Edessa) \u00e8 una citt\u00e0 della Turchia. Nei pressi della citt\u00e0 (18 km) l'importante sito archeologico di G\u00f6bekli Tepe che, fra l'altro, ha rivelato l'edificio religioso pi\u00f9 antico della storia umana.\nCaratteristiche.\nCapoluogo della provincia omonima ha una popolazione di circa 390.000 abitanti (2004) composta da curdi, turchi e arabi. Fino all'inizio del secolo la popolazione della citt\u00e0 era per un terzo costituita da cristiani, soprattutto armeni, decimati dal genocidio del 1915-16 o emigrati.\nStoria.\nImportante il ritrovamento di una statua a soggetto umano (o divino?) alta 2 m e risalente al Neolitico Preceramico A (periodo compreso fra il 9500 e l'8500 a.e.v.): la sua presenza testimonia, al pari di Gobekli Tepe, la sussistenza di societ\u00e0 ben pi\u00f9 complesse rispetto alle precedenti in questa parte di mondo.\nNel VI secolo e.v. - secondo il Messale Romano avvenne il 3 luglio - vi sarebbero stati traslati i resti mortali di San Tommaso Apostolo.\nSociet\u00e0.\nLa citt\u00e0 \u00e8 eterogenea dal punto di vista etno-linguistico. La popolazione \u00e8 composta da curdi, turchi e arabi. La citt\u00e0 \u00e8 tendenzialmente conservatrice e rappresenta una roccaforte del Partito della Giustizia e dello Sviluppo.\nCultura.\nTipica di Urfa \u00e8 il \u015e\u0131ll\u0131k, una crepe dolce ripiena di noci."}
{"id": "805849", "revid": "484362", "url": "https://it.wikipedia.org/wiki?curid=805849", "title": "Scrittura bastarda", "text": "La scrittura bastarda ebbe un notevole successo nel XVI secolo.\n\u00c8 un'evoluzione della Textura; utilizza caratteri con una forma corsiva, ricercando tuttavia un'eleganza ed una compostezza che la rendono facilmente leggibile."}
{"id": "805851", "revid": "90227", "url": "https://it.wikipedia.org/wiki?curid=805851", "title": "Karol Wojtyla - Un papa nella storia", "text": ""}
{"id": "805853", "revid": "6923", "url": "https://it.wikipedia.org/wiki?curid=805853", "title": "Ghemon", "text": "\u00c8 conosciuto anche come Ghemon Scienz e Gilmar. \u00c8 membro dei collettivi Blue-Nox e Unlimited Struggle, due crew formate da artisti indipendenti.\nBiografia.\nL'adolescenza e gli esordi.\nIl primo incontro con la cultura hip hop avvenne nel 1995, quando Ghemon si avvicin\u00f2 al graffitismo, passione che poi abbandoner\u00e0 nel 2001. Nel mondo dei graffiti si firm\u00f2 dapprima Kal (la tag gli venne consigliata da Mobie, suo compagno nel collettivo \"Kella Cessa 'e Soreta\" (KCS), in seguito rinominata \"Vandalos\"), ma a causa della forte somiglianza tra la sua tag e quella del graffitista napoletano Kaf che era molto attivo in quel periodo, fu costretto a cambiare il suo nome in Esimo (abbreviato in Esi).\nPicariello, grazie a suo cugino che l'anno precedente gli aveva consigliato l'ascolto dei Litfiba e di Ligabue, dei quali divenne un grande fan, nel 1993 conobbe l'hip hop appassionandosi a \"Tocca qui\" degli Articolo 31 e a \"Quando meno te l'aspetti (come una bomba)\" degli OTR. Il rapper irpino nel brano \"Giorno dopo giorno\", contenuto nell'album \"Guerra fra poveri\" (2006) di Mr. Phil, ricorder\u00e0 pi\u00f9 tardi con la frase \u00abi miei primi testi fake, copiavo J-Ax\u00bb il fatto che a quell'epoca si divertisse a \"smontare\" i testi degli Articolo 31, cambiando loro le parole. Il nome adottato per il campo musicale, Ghemon, \u00e8 ispirato a quello del personaggio di \"Lupin III\" Goemon Ishikawa XIII.\nPoco dopo scopr\u00ec \"Venerd\u00ec rappa\" (pi\u00f9 tardi trasformato in \"One-Two One-Two\"), programma radiofonico creato e condotto da Albertino, nel quale si promuoveva l'hip hop italiano offrendo grande visibilit\u00e0 e popolarit\u00e0 a numerosi artisti, tra i quali Neffa, Esa, i Sottotono, La Pina, gli Articolo 31.\nNel 1996 entr\u00f2 a far parte dei 15 barrato, gruppo fondato dal suo amico Mobie, che prendeva il nome da un autobus cittadino e i cui testi venivano composti in dialetto irpino; dopo molto poco Ghemon lo abbandon\u00f2 per fondare nel 1997, con il suo amico Domenico (conosciuto come Domi o Domey Blanco), il progetto Sangamaro grazie a cui Picariello riprese a scrivere in italiano. I due si incontrarono dopo che Gianluca, in un negozio di dischi, lesse un annuncio di un certo Domenico che cercava qualcuno per formare un gruppo hip hop e, nonostante i genitori di Picariello ostacolassero il loro rapporto a causa della forte differenza di et\u00e0 tra lui e Domi, iniziarono cos\u00ec a lavorare insieme per pubblicare poi, nel 2000, il demo \"Bloodstains\", che ricevette critiche positive da Aelle, a quel tempo la principale pubblicazione di settore, che lo defin\u00ec come uno dei lavori pi\u00f9 interessanti di quell'anno. Sempre nel 2000 Ghemon, in un momento di audacia dopo aver assistito con i ragazzi della sua scuola al \"Maurizio Costanzo Show\", don\u00f2 una copia di \"Bloodstains\" in musicassetta ai Matia Bazar.\nNel 1999 il rapper si fece tatuare sulla spalla destra una parola giapponese traducibile in \"conoscere, essere\"; da questo tatuaggio \u00e8 poi venuta fuori l'idea di aggiungere \u00abScienz\u00bb al suo pseudonimo.\nIl progetto Soulville.\nNel 2002 Picariello si trasfer\u00ec a Roma, dove ottenne la laurea in giurisprudenza presso l'universit\u00e0 Luiss Guido Carli. Acclimatarsi alla natura caotica dell'Urbe non \u00e8 cosa facile per il rapper avellinese, il quale tratter\u00e0 i temi riguardanti la vita da fuorisede e l'allontanamento dalla citt\u00e0 natale nella traccia \"La politica del tempo (Johnny)\", contenuta nell'album \"La rivincita dei buoni\" (2007). Pi\u00f9 tardi Ghemon, in un'intervista, definir\u00e0 Roma come \u00abdispersiva\u00bb, essendo questa gigantesca, e spiegher\u00e0 che il difficile adattamento fu incrementato dalla necessit\u00e0 di creare una comitiva da zero.\nIl gruppo dei Sangamaro dur\u00f2 ancora qualche anno: vennero registrati quattro pezzi, di cui non \u00e8 rimasta alcuna traccia, e non molto dopo il duo si separ\u00f2.\nNel marzo 2005 Ghemon entr\u00f2 a far parte di Soulville, un progetto musicale e discografico che musicalmente si legava al soul e che spesso trattava tematiche conscious hip hop, quindi pi\u00f9 vicine allo stile di Common e dei Blackalicious che a quello gangsta rap di Tupac Shakur e 50 Cent. In questo periodo Picariello partecip\u00f2 a diverse raccolte, e molti artisti, come Mr. Phil, si avvalsero delle capacit\u00e0 di Ghemon in numerose collaborazioni. Nel 2006 Soulville pubblic\u00f2 in download gratuito l'EP d'esordio del rapper, intitolato \"Ufficio immaginazione\", che riscosse numerosi consensi sia da parte della critica, sia da parte del pubblico che apprezz\u00f2 i testi forbiti e originali, trattati sempre con uno stile chiaro e preciso, scaricando oltre 3.000 download (2.700 in meno di un anno). Dopo l'estate dello stesso anno Ghemon abbandon\u00f2 il progetto Soulville per continuare autonomamente la sua carriera musicale.\n\"Qualcosa cambier\u00e0 Mixtape\" e \"La rivincita dei buoni\".\nNel marzo 2007 usc\u00ec il mixtape \"Qualcosa cambier\u00e0 Mixtape\", autoprodotto e autodistribuito, missato da DJ Fester Tarantino (appartenente ai Gente de Borgata). Il mixtape, che anticipa l'uscita de \"La rivincita dei buoni\", vanta collaborazioni di rapper e produttori gi\u00e0 affermati nella scena nazionale ed internazionale; inoltre, delle 20 tracce presenti nel disco soltanto 11 sono inedite.\nPochi mesi dopo la pubblicazione del mixtape, fu pubblicato il primo album in studio \"La rivincita dei buoni\", distribuito da The Saifam Group. Il disco conferm\u00f2 il successo ottenuto con \"Qualcosa cambier\u00e0\" e sottoline\u00f2 la differenza stilistica, gi\u00e0 emersa nei lavori precedenti, che ha sempre contraddistinto Ghemon dagli altri rapper della scena hip hop italiana.\nL'impatto dei due album \u00e8 molto positivo: grazie a ci\u00f2 Ghemon venne premiato, il 24 novembre 2007 a Faenza, dalla rivista italiana \"Basement Magazine\" come \"Hip Hop Brand New Artist 2007\" alla decima edizione del Meeting delle etichette indipendenti.\n\"Cuore + pistola\", altre attivit\u00e0.\nIl 5 maggio 2008 Ghemon annunci\u00f2 l'intenzione di voler realizzare un concept EP in collaborazione con Macro Marco. Il progetto si sarebbe dovuto intitolare \"Cuore + pistola\" e si sarebbe discostato dai canoni classici dell'hip hop essendo composto da basi in cui non erano presenti suoni di batterie, bassi o sintetizzatori (infatti sarebbero stati utilizzati solo quelli gi\u00e0 presenti sul campionamento), e quindi il rapper avrebbe rappato sui suoni del campione originale. Nonostante l'ascolto di una traccia (\"Splende in eterno\") fosse gi\u00e0 stato reso disponibile su Myspace, il 7 luglio 2008 Ghemon inform\u00f2 i propri fan, sempre per mezzo del suo blog, che l'EP sarebbe stato rimandato temporaneamente, promettendo che presto sarebbe arrivata per loro una grande sorpresa (molto probabilmente Ghemon alludeva al disco \"E poi, all'improvviso, impazzire\", del 2009).\nNel 2008 Ghemon ha partecipato alla realizzazione del CD musicale allegato al libro \"Renegades of Funk\" di u.net. L'opera, la cui intestazione \u00e8 un omaggio all'omonimo singolo di Afrika Bambaataa, ripercorre gli albori della cultura hip hop, sviluppatasi nelle strade del Bronx nella prima met\u00e0 degli anni settanta. Ghemon ha realizzato, in collaborazione con Kiave, DJ Lugi e Macro Marco, la traccia \"Peace Unity &amp; Having Fun\", il cui titolo \u00e8 un altro omaggio ad Afrika Bambaataa in quanto rappresenta \u2013 in parte, perch\u00e9 la frase completa \u00e8 in realt\u00e0 \"Peace, unity, love, and having fun\" \u2013 il ritornello del brano \"Unity\" (realizzato dal rapper statunitense a fianco di James Brown).\nGhemon &amp; The Love 4tet.\nInterrotta la realizzazione dell'EP \"Cuore + pistola\", Ghemon si dedic\u00f2 a un nuovo progetto in collaborazione con il disc jockey Tsura, che spesso lo accompagnava nei concerti, e il produttore Fid Mella, il quale aveva gi\u00e0 lavorato con Ghemon producendo alcune delle basi presenti in \"Qualcosa cambier\u00e0 Mixtape\" e \"La rivincita dei buoni\". Il trio, che assunse il nome \"Ghemon &amp; The Love 4tet\", sforn\u00f2 32 brani, di cui 23 furono inseriti nell'album \"E poi, all'improvviso, impazzire\", l'unico del gruppo. Alcuni dei brani scartati sono stati successivamente resi pubblici pi\u00f9 tardi, mentre altre restano inedite.\nNel settembre 2008, attraverso il proprio blog, Ghemon avvi\u00f2 un concorso fotografico (della durata di tre settimane) tramite il quale ogni partecipante avrebbe pubblicato un proprio scatto, nella speranza che il trio lo avrebbe scelto per utilizzarlo come copertina dell'album. Tuttavia le immagini proposte non soddisfacevano i Ghemon &amp; The Love 4tet, e alla fine l'istantanea poi impiegata per la copertina fu gentilmente concessa dal fotografo Piero Marsili Libelli.\nAtteso per gennaio e pubblicato il 18 febbraio 2009, \"E poi, all'improvviso, impazzire\" \u00e8 un concept album contenente tematiche incentrate soprattutto sull'amore in senso lato, sulle relazioni interpersonali e sui rapporti col mondo femminile; rappresenta l'ennesima conferma del talento atipico di Ghemon, emerso ancora una volta dai suoi testi, emozionanti e mai banali, riguardanti esperienze e riflessioni del rapper. Sono considerate singolari anche le performance di Fid Mella e dei vari artisti che hanno collaborato nel disco, da DJ Tsura ai membri della Blue Nox \u2013 tra i quali spicca il canoro Hyst \u2013, da Brenk e il suo campionatore ad Augusto Pallocca e il proprio sassofono. Il sito Rockit.it lo ha giudicato come \u00abun album pressoch\u00e9 perfetto\u00bb, in cui risaltano \u00abproduzioni ricercate e pulite, metriche ben costruite e testi che racchiudono l'essenza di una generazione\u00bb.\nIl titolo del disco allude ai molti brani prodotti in un breve lasso di tempo, e Ghemon ha spiegato in un'intervista che se non avesse usato la musica come terapia sarebbe, appunto, \"impazzito\".\n2009\u20132011: Progetti e collaborazioni.\nDurante il 2009 Ghemon si trov\u00f2 impegnato in vari concerti tenuti in giro per l'Italia. Nello stesso periodo venne fondato il collettivo Blue Nox (o Blue-Nox), di cui fanno parte, oltre che Ghemon, Kiave, DJ Impro, Hyst, Mecna, Negr\u00e8, Raf\u00e8 e Macro Marco. L'organizzazione \u00e8 attiva attraverso un blog, ufficialmente aperto l'8 giugno 2009 (sebbene alcuni post siano datati 7 giugno 2009), sul quale i membri pubblicano notizie relative alla musica (loro e non), al cinema, alla grafica e altro ancora. Sul sito \u00e8 possibile consultare le date dei prossimi eventi live del collettivo o dei suoi singoli soci, e, in \"Downloads\", scaricare i vari EP e singoli dei componenti; ed \u00e8 proprio in quest'ultima sezione che si possono reperire alcuni lavori di Ghemon. Tra questi, oltre al gi\u00e0 citato \"Ufficio immaginazione\", si trovano l'EP \"Embrionale\" e due tracce inedite firmate Ghemon &amp; The Can't Fuck with This, queste ultime distribuite in via gratuita il 18 febbraio 2010 attraverso il sito ufficiale di Ghemon e su quello della Blue Nox. I due brani esulano dallo stile tipico della musica hip hop: sia \"G-H-E-M-O-N\" \u2013 definita come \u00abuna jam, una improvvisazione del genere \"buona la prima\"\u00bb \u2013 che \"Traccia #2\", uno \"spoken word\", sono pezzi completamente suonati, nei quali dunque non \u00e8 stata utilizzata la tecnica del sampling; nel secondo brano Ghemon si avvale della collaborazione del trombettista Luca Aquino. Entrambi i brani sono stati prodotti da Fid Mella.\nA gennaio 2010 pubblica il video di \"Goccia a goccia\" con Al Castellana, estratto da \"E poi, all'improvviso, impazzire\". Nello stesso anno Ghemon svolge una nutrita attivit\u00e0 dal vivo in giro per l'Italia e in contemporanea inizia la conduzione settimanale di un suo programma radiofonico, chiamato \"Radio Fantasma\", sulla radio black di iTunes \"Supreme Radio\".\nIl 23 aprile 2010 \u00e8 stato pubblicato l'EP \"Embrionale\", un tributo al compositore statunitense Jon Brion. L'opera \u00e8 stata definita \u00abun'incredibile perizia stilistica nella ricerca dei suoni che sembra scomparire una volta che il testo si chiude nella sintassi della superficie\u00bb; essa, giudicata anomala, \u00e8 costituita da sette brani, di cui i campioni sono piuttosto chiari, poich\u00e9 privi di arrangiamenti, giri di basso e di loop di batteria in 4/4, tutti elementi caratteristici del genere hip hop. \"Embrionale\", in seguito all'aggiunta di tre bonus track, \u00e8 stato poi distribuito sotto forma di copia fisica in edizione limitata e numerata a 300 copie.\n\"Qualcosa \u00e8 cambiato - Qualcosa cambier\u00e0 Vol. 2\".\nIl 25 gennaio 2012 esce il terzo album \"Qualcosa \u00e8 cambiato - Qualcosa cambier\u00e0 Vol. 2\", sequel del mixtape \"Qualcosa cambier\u00e0 Mixtape\" (2007). In seguito all'uscita del mixtape, Ghemon ha annunciato l'album \"440/Scritto nelle stelle\", da lui definito l'ultimo disco ufficiale interamente rap: infatti ha deciso di ritirarsi dalla scena hip hop, dichiarando comunque di non voler abbandonare la musica perch\u00e9 ritenuta la principale forma di espressione dallo stesso Ghemon. La pubblicazione dell'album, tuttavia, sembra essere stata smentita dall'artista stesso (seppur in modo non ufficiale) in un tweet di risposta ad un fan in data 25 marzo 2013. Successivamente sul suo profilo Twitter ha rivelato che l'album \u00abesce quando esce..\u00bb.\nNel luglio 2012 duetta con Syria per la title track del film \"Come non detto\", mentre ad ottobre dello stesso anno partecipa alla realizzazione dell'EP \"Per la mia gente - For My People\" insieme a Bassi Maestro e al beatmaker newyorkese Marco Polo. L'EP riscuote un enorme successo e porta Ghemon in un lungo tour per tutta la Penisola in una inedita formazione con Bassi Maestro al microfono e Marco Polo come DJ. Nello stesso mese Fabri Fibra decide di collaborare proprio con Ghemon nel brano \"Teoria e pratica RMX\", che vede anche la partecipazione di Mecna; il brano ha anticipato l'uscita dell'EP di Fabri Fibra \"Casus belli\".\n\"Orchidee\".\nNel giugno del 2013 Ghemon ha collaborato con Neffa a una versione alternativa di \"Dove sei\", inserita come bonus track digitale dell'album di Neffa \"Molto calmo\". Il 4 agosto dello stesso anno, il rapper ha annunciato attraverso il proprio profilo Twitter il titolo del suo terzo album da solista, \"Orchidee\", mentre l'11 dicembre ha reso disponibile digitalmente la raccolta \"Aspetta un minuto\", costituita da brani inediti ed altri registrati tra il 2006 e il 2012.\nNel mese di maggio 2014 Ghemon ha rivelato la data di pubblicazione di \"Orchidee\", fissata al 27 maggio dello stesso anno. Contemporaneamente \u00e8 stato annunciato il singolo apripista \"Adesso sono qui\", promosso anche da un relativo videoclip.\n\"Mezzanotte\" e Festival di Sanremo.\nIl 22 settembre 2017 Ghemon ha pubblicato il quarto album in studio, \"Mezzanotte\", il cui tema principale \u00e8 la depressione che ha colpito l'artista nel gennaio del 2016 e dalla quale \u00e8 uscito nel maggio del 2019 grazie a una cura farmacologica.\nL'8 marzo 2018 esce la prima autobiografia, \"Io sono. Diario anticonformista di tutte le volte che ho cambiato pelle\".\nNel 2019 Ghemon ha preso parte al 69\u00ba Festival di Sanremo con il brano \"Rose viola\", classificandosi dodicesimo.\n\"Scritto nelle stelle\" e \"E vissero feriti e contenti\".\nA dicembre del 2019 Ghemon ha rivelato la data di uscita del suo quinto album in studio \"Scritto nelle stelle\", dove l'amore \u00e8 il tema predominante in molte canzoni. Annunciato per il 20 marzo 2020, il disco \u00e8 stato pubblicato il successivo 24 aprile a causa della pandemia di COVID-19. Secondo quanto spiegato dall'artista, si tratta del disco \u00abnel quale maggiormente son riuscito a creare una ricetta personale nella quale per\u00f2 \u00e8 possibile riconoscere le spezie con il quale \u00e8 stato composto\u00bb. A partire da novembre 2020 fa da voce narrante per la seconda stagione del podcast \"Certified Classics\", sostituendo Dargen D'Amico.\nNel 2021 ha preso parte al 71\u00ba Festival di Sanremo con il brano \"Momento perfetto\", classificandosi ventunesimo nella serata finale. Il 19 marzo \u00e8 stato pubblicato il sesto album \"E vissero feriti e contenti\"."}
{"id": "805856", "revid": "6066", "url": "https://it.wikipedia.org/wiki?curid=805856", "title": "Sant'Erik IX", "text": ""}
{"id": "805863", "revid": "6923", "url": "https://it.wikipedia.org/wiki?curid=805863", "title": "Multichannel television sound", "text": "L'MTS (acronimo per Multichannel Television Sound), conosciuto anche come BTSC, dal nome dell'ente, il\nBroadcast Television Systems Committee, che l'ha creato, \u00e8 un sistema che consente di trasmettere con la portante audio di una trasmissione televisiva, oltre al normale canale monofonico, tre ulteriori canali audio, opportunamente codificati: il sottocanale stereo, il canale audio secondario (o SAP: Secondary Audio Program) e il canale professionale (PRO).\nStoria.\nL'MTS \u00e8 stato adottato nel 1984 dall'FCC (Federal Communications Commission) come standard per la trasmissione del suono stereofonico a due canali col sistema NTSC in uso negli Stati Uniti (i due ulteriori canali, SAP e PRO, possono anche non essere presenti).\nL'MTS \u00e8 stato adottato nei seguenti paesi:\nLa trasmissione stereofonica in MTS.\nIl sistema MTS consente di trasmettere due canali stereo mantenendo la compatibilit\u00e0 con la trasmissione\nmonofonica. Per raggiungere questo obiettivo i due canali stereo sinistro (S) e destro (D) vengono codificati in due canali che sono rispettivamente la loro somma (S+D) e la loro differenza (S-D).\nIl \"canale somma\" viene trasmesso nello stesso modo in cui viene trasmesso un normale canale monofonico, cio\u00e8 modulando\nuna portante audio a 4,45 MHz (col sistema NTSC) sopra la portante video (\u00e8 proprio questo che garantisce la compatibilit\u00e0 con le trasmissioni monofoniche).\nIl \"canale differenza\", chiamato anche \"sottocanale stereo\", viene dapprima codificato in DBX (si tratta di una versione speciale del DBX, chiamata DBX-TV, appositamente studiata per il suono delle trasmissioni televisive). Ci\u00f2 si ottiene modulando una sottoportante (della portante audio) a 31,468 kHz (col sistema NTSC).\nIn ricezione, dalla somma dei due canali S+R e S-R si riottiene il canale sinistro originale, mentre dalla loro\ndifferenza si riottiene il canale destro.\nIn circostanze ideali l'MTS garantisce una separazione stereo fra i due canali sinistro e destro migliore di quella ottenibile con lo standard VHS hi-fi. Tuttavia la diafonia fra i due canali non pu\u00f2 essere del tutto eliminata.\nVa notato che il \"canale somma\" non viene trattato col DBX, per mantenerlo compatibile col normale canale monofonico.\nI canali SAP e PRO.\nIl sistema MTS prevede anche la possibilit\u00e0 di trasmettere un canale audio secondario (SAP) e un canale professionale (PRO).\nIl primo, a sua volta codificato in DBX e trasmesso modulando una sottoportante (della portante audio) a 78,671 kHz (col sistema NTSC), normalmente serve per un secondo programma audio associato al programma video, come ad esempio una colonna sonora in un'altra lingua. Tuttavia pu\u00f2 anche essere usato per trasmettere programmi radio indipendenti\ndal programma video. Il canale SAP pu\u00f2 inoltre fornire il Descriptive Video Service (DVS) (in inglese servizio descrizione video), che permette di visualizzare sul televisore informazioni sulla trasmissione televisiva in corso.\nIl canale PRO non \u00e8 destinato ai normali utenti e pu\u00f2 essere ricevuto solo con apparecchi speciali. Il suo uso \u00e8 limitato alle compagnie televisive e serve per la trasmissione di informazioni di servizio."}
{"id": "805864", "revid": "1442080", "url": "https://it.wikipedia.org/wiki?curid=805864", "title": "Greatest Hits (Il meglio del peggio)", "text": "Greatest Hits (il meglio del peggio) \u00e8 una raccolta musicale di Andrea Poltronieri.\n\u00c8 composto da 22 brani musicali, alcuni parodie o rielaborazioni di altre canzoni famose (indicate nella terza colonna), altri creati direttamente da Poltronieri.\nNote.\n&lt;br&gt;"}
{"id": "805867", "revid": "2038505", "url": "https://it.wikipedia.org/wiki?curid=805867", "title": "Audi R10 TDI", "text": "La Audi R10 TDI, comunemente detta R10, \u00e8 uno sport prototipo realizzato dall'Audi per competere nella categoria LMP1 delle gare di \"endurance\" e in particolare, nella pi\u00f9 celebre di esse: la 24 Ore di Le Mans. Questa vettura, presentata il 13 dicembre 2005, si aggiudic\u00f2 subito le prime due gare dopo il debutto nel 2006, ovvero la 12 Ore di Sebring e la 24 Ore di Le Mans. Si tratta della prima sport spinta da un motore diesel in grado di vincere le grandi gare di durata.\nContesto.\nNel 2003 la commissione tecnica dell'ACO annunci\u00f2 l'intenzione di consentire l'utilizzo di motorizzazioni diesel sui prototipi LMP1 impegnati nelle proprie competizioni. In un contesto caratterizzato da una significativa spinta nello sviluppo dei propulsori a gasolio dovuto soprattutto all'avvento dei common-rail e da un forte incremento nelle vendite di autovetture di serie con questa motorizzazione; nel 2004 la Peugeot \u00e8 la prima casa automobilistica ad annunciare di volersi cimentare nelle competizioni endurance con un prototipo diesel a partire dal 2007.&lt;br&gt;\nNel 2005 l'ACO, che regolamenta le vetture che partecipano alla \"24 Ore di Le Mans\" e ai campionati LMS e AMLS, introdusse un nuovo regolamento tecnico inerente a telai e conformazione aerodinamica per le vetture prototipo obbligatorio a partire dal 2006, la vecchia Audi R8 Sport non era pi\u00f9 conforme a meno di consistenti modifiche, divenne necessario per l'Audi sviluppare un nuovo modello. Nel contempo l'Audi per promuovere a fini di marketing le proprie motorizzazioni diesel e convinta dei forti margini di sviluppo che un tale propulsore potrebbe avere nelle competizioni, decide a sua volta di scendere in campo con un prototipo a gasolio, anticipando i rivali francesi della Peugeot di un anno, presenta l'Audi R10, vettura che prende il posto della precedente R8, plurivittoriosa sport di Ingolstadt.\nTecnica.\nTelaio.\nL'Audi Sport ha progettato la R10 presso la propria struttura, avvalendosi per la realizzazione del telaio, come gi\u00e0 in precedenza per la R8, della consulenza della Dallara, azienda italiana specializzata nel settore, infatti su indicazione dei tecnici Audi si \u00e8 occupata della fabbricazione del telaio monoscocca in fibra di carbonio, \nPer quanto riguarda il serbatoio, nel 2006 la R10 disponeva di 90 litri di capacit\u00e0 massima, al pari delle vetture alimentate a benzina, nonostante un consumo inferiore dovuto al maggiore rendimento del gasolio, che si traduceva in meno soste di rifornimento. Dopo varie discussioni e studi, l'ACO per il 2007 ha imposto alle vetture alimentate a gasolio un serbatoio della capacit\u00e0 massima di 81 litri, in modo tale da livellare le prestazioni, precedentemente pi\u00f9 favorevoli ai diesel.\nAerodinamica.\nLa concezione della vettura \u00e8 del tipo sport aperta, come per la precedente R8, soluzione che consente di diminuire la portanza, scelta adottata anche per fini pratici in pista quali: cambi pilota pi\u00f9 rapidi nelle soste e visibilit\u00e0 migliore da parte dei piloti (in caso di olio o sporco basta strappare le pellicole protettive sul casco, cosa impraticabile sul parabrezza di un coup\u00e9).&lt;br&gt;La veste aerodinamica del corpo vettura, concepita dai tecnici aerodinamici Audi, \u00e8 stata successivamente sviluppata su un modello in scala presso la galleria del vento della azienda italiana \"Fondmetal Technologies\", per essere poi affinata su un modello in scala reale nella galleria del vento Audi.\nNonostante qualche somiglianza con il modello precedente, il design presenta alcune innovazioni: nuovo musetto anteriore pi\u00f9 lungo e profilato, prese d'aria per il raffreddamento degli organi meccanici abbassate per migliorare il coefficiente di penetrazione aerodinamica (passano direttamente fra i braccetti delle sospensioni anteriori), un pacchetto aerodinamico conforme ai nuovi regolamenti, nel quale spicca il doppio rollbar a protezione dell'abitacolo. Il passo \u00e8 stato allungato, infatti il vano motore \u00e8 pi\u00f9 capiente per ospitare il nuovo motore V12 TDI, gli estrattori laterali lungo le fiancate sono pi\u00f9 grandi e affusolati per migliorare l'effetto suolo, vi sono inoltre diversi sfoghi d'aria per garantire un efficace smaltimento dell'aria calda in uscita dai pacchi radianti, di dimensioni ben superiori rispetto ai motori a benzina.\nMotore.\nIl motore della R10 \u00e8 un 12 cilindri a V di 90 gradi di 5.550cm\u00b3, il monoblocco e le testate sono realizzate in lega di alluminio, \u00e8 sovralimentato mediante due turbocompressori Garrett, dispone di 4 valvole per cilindro, l'alimentazione del motore \u00e8 ad iniezione diretta per mezzo di un sistema common-rail fornito dalla Bosch che spinge il gasolio a pressioni di oltre 1.600 bar, sui collettori di scarico sono posizionati due filtri antiparticolato.&lt;br&gt;\nLa potenza sviluppata \u00e8 superiore a 650 CV (la potenza reale del V12 \u00e8 stimata in circa 700\u00a0CV) per un valore di coppia motrice superiore a 1.100 Nm, la potenza e la coppia elevata del motore sono disponibili quasi fin dal minimo, anche se l'intervallo d'utilizzo ottimale si situa tra 3.000 e 5.000 giri/min, questi valori sono oltre tutto contenuti, infatti per regolamento sono applicati due restrittori da 39,9 millimetri sui condotti di aspirazione e la pressione di sovralimentazione massima \u00e8 di 2,94 bar.\nL'elasticit\u00e0 ed il livello di coppia motrice di questo motore V12 sono tali, da consentire l'utilizzo di un cambio sequenziale elettropneumatico con palette al volante a soli 5 rapporti, rispetto ai 6 comunemente utilizzati su questo genere di prototipi; questo accorgimento permette ai piloti di effettuare un minor numero di cambi marcia rispetto alla precedente Audi R8, con indubbi vantaggi cronometrici.\nRisultati sportivi.\nStagione 2006.\nIl programma agonistico predisposto dall'Audi Sport prevedeva inizialmente come obiettivo principale la vittoria a Le Mans e la partecipazione al campionato ALMS. Come da consuetudine, in casa Audi il prototipo viene fatto debuttare alla 12 Ore di Sebring del 2006, gara prestigiosa, considerata anche un buon test per mettere alla prova le qualit\u00e0 velocistiche e l'affidabilit\u00e0 della macchina, che vince nettamente.&lt;br&gt;Successivamente prende parte alla 24 Ore di Le Mans; per l'occasione vengono schierate due vetture dal Team Joest; nonostante qualche inconveniente tecnico, \u00e8 comunque la R10 a vincere con l'equipaggio Frank Biela, Emanuele Pirro e Marco Werner; seconda arriva una combattiva Pescarolo, mentre al terzo posto l'altra R10. Oltre che nelle due gare di durata, la vettura viene schierata in seguito nelle ultime prove del campionato ALMS, sostituendo definitivamente la R8.\nStagione 2007.\nNel 2007 la R10 si riconferma vincendo a Sebring, ma nel campionato ALMS deve affrontare una nuova, temibile rivale: la Porsche RS Spyder LMP2 che, forte del peso inferiore di oltre 150\u00a0kg e grazie anche alla conformazione tortuosa e tecnica dei tracciati americani, riesce spesso a batterla in classifica assoluta. Alla 24 Ore di Le Mans, invece, l'Audi con tre R10 deve fronteggiare un nuovo costruttore di primo piano: \u00e8 la Peugeot, che schiera due 908; la sfida tra le due case inizia nelle qualifiche, dove la spunta di poco la Peugeot; tuttavia in gara le R10 riescono ad avere un ritmo superiore alle rivali francesi, anche se due rovinosi incidenti pongono fine alla gara di due sport tedesche; la vittoria non sfugge alla terza R10, con equipaggio composto da Frank Biela, Emanuele Pirro e Marco Werner; seconda arriva la Peugeot 908, terza una consistente Pescarolo.\nStagione 2008.\nNel 2008 il programma sportivo dell'Audi viene ampliato, gareggia infatti oltre che nell'ALMS e alla 24 Ore di Le Mans anche in Europa nel campionato LMS.&lt;br&gt;Alla 12 Ore di Sebring gara inaugurale della stagione dell'ALMS, le due sport accusano complicazioni meccaniche ai dischi dei freni e al turbocompressore, la gara viene vinta dalla Porsche RS Spyder mentre la prima delle Audi guidata da Rinaldo Capello, Allan McNish e Tom Kristensen si piazza terza a meno di un giro di distacco. In campionato, le Porsche e le Acura, sport di classe LMP2, battagliano con Audi per le vittorie assolute, la casa degli anelli vince il titolo di categoria.&lt;br&gt; In giugno invece si aggiudica la 24 Ore di Le Mans l'Audi condotta da Rinaldo Capello, Allan McNish e Tom Kristensen davanti a due Peugeot 908 HDi FAP, dopo una gara molto combattuta, vinta grazie ad una migliore strategia di gara.&lt;br&gt; Nel campionato LMS, l'Audi R10 si rivela meno veloce e competitiva della Peugeot 908, la quale vince 4 delle prime 5 prove di campionato, tuttavia l'Audi raccoglie piazzamenti regolari sul podio e resta in lizza per i titoli, in occasione della \"1000km di Silverstone\", ultimo appuntamento della stagione agonistica, le Peugeot incorrono in incidenti di gara e si verificano problemi tecnici, ne approfittano Mike Rockenfeller e Alexandre Pr\u00e9mat, che si aggiudicano il titolo piloti e Audi vince quello costruttori, rimontando i rivali della Peugeot sino ad allora al vertice della classifica.\nStagione 2009.\nNel 2009 viene presentata l'Audi R15, erede della R10 che va a sostituire in seno alla squadra ufficiale; tuttavia la sport continua a gareggiare nel campionato LMS, affidata al team Kolles e nella 24 Ore di Le Mans; la vettura, come da regolamento tecnico 2009, dispone di un alettone largo 160\u00a0cm in luogo dei precedenti 200\u00a0cm e il motore \u00e8 meno potente a causa dell'adozione di strozzature pi\u00f9 penalizzanti sui condotti di aspirazione e pressione del turbo minore.\nLe due Audi R10 del Team Kolles, schierate nella 24 Ore di Le Mans 2009, concludono la gara in 7\u00aa e 9\u00aa posizione assoluta.\nCuriosit\u00e0.\nL'11 luglio del 2006 l'Audi R10 ha sfidato un Harrier GR7 \u201cJump Jet\u201d, pilotato dal tenente della Royal Air Force Pete Keenlyside. Il tutto si \u00e8 svolto nella base militare vicino a Peterborough, con circa 5000 spettatori.\nLa sfida \u00e8 stata vinta dall'Harrier, ma di appena un decimo di secondo. Questa \u00e8 stata la prima volta che una vettura con motore diesel abbia sfidato un aereo a reazione."}
{"id": "805870", "revid": "729019", "url": "https://it.wikipedia.org/wiki?curid=805870", "title": "Burnham Thorpe", "text": "Burnham Thorpe \u00e8 un piccolo villaggio e parrocchia civile sul fiume Burn e vicino alla costa, nel Norfolk in Inghilterra.\n\u00c8 famoso per essere stato il luogo di nascita dell'ammiraglio Horatio Nelson, vincitore della battaglia di Trafalgar e uno dei pi\u00f9 grandi eroi britannici. All'epoca della sua nascita il padre di Nelson era il rettore della chiesa di Burnham Thorpe, e sia la sua casa natia, che la chiesa sono ancora visibili."}
{"id": "805871", "revid": "17351", "url": "https://it.wikipedia.org/wiki?curid=805871", "title": "Mil Mi-8/17", "text": ""}
{"id": "805874", "revid": "767487", "url": "https://it.wikipedia.org/wiki?curid=805874", "title": "Scary Movie 4", "text": "Scary Movie 4 \u00e8 un film parodia del 2006 diretto da David Zucker e interpretato ancora una volta da Anna Faris nel ruolo della protagonista Cindy Campbell.\n\u00c8 il quarto episodio della omonima serie cinematografica. Doveva essere inizialmente l'ultimo film della serie, ma nel 2013 \u00e8 stato seguito dal quinto capitolo.\nTrama.\nShaquille O'Neal e il dottor Phil sono intrappolati in un bagno, dove Billy il pupazzo li sottopone ad un sadico gioco: seppur incatenati ai piedi, devono trovare entro 120 secondi l'antidoto al gas nervino che egli sta iniettando nella stanza. I due, nonostante riescano a trovare il modo per afferrarlo mediante il taglio della caviglia (sbagliata) del dottor Phil, non fanno in tempo e muoiono.\nCindy Campbell va a trovare il cognato Tom Logan che, per colpa di un viagra superstimolante e di un gatto eccitato, cade gi\u00f9 dal terrazzo morendo. In seguito nel tentativo di trovare lavoro, la ragazza viene assunta come badante della vecchia e catatonica signora Norris. La casa dell'anziana per\u00f2 \u00e8 infestata da un'oscura presenza. Il vicino di casa della signora \u00e8 Tom Ryan, impiegato portuale divorziato e padre imbranato di Rachel e Robbie. Dopo un disastro da lui stesso causato, \u00e8 afflitto da rabbia e depressione, consolato solo dagli amici. Nel frattempo, \u00e8 arrivato per lui il giorno di custodia dei ragazzi che non sono affatto entusiasti all'idea di passare il weekend col padre. Cindy, turbata dalla misteriosa presenza che aleggia in casa Norris, incontra l'uomo e se ne innamora. Lei gli racconta della tragica fine del matrimonio con George: durante un incontro di boxe la donna, per un suo errore, aveva rischiato di morire. George, per salvarla, era morto, ma l'incidente aveva scatenato una reazione a catena.\nPi\u00f9 tardi, una tempesta si abbatte sulla citt\u00e0 e i due vicini sono costretti a separarsi: \u00e8 l'inizio di un attacco alieno. Cindy corre in casa e l\u00ec incontra il fantasma del bambino giapponese che infesta l'abitazione. Tom fugge con Robbie e Rachel, diretto alla casa dell'ex moglie. Cindy intanto incontra la sua vecchia amica Brenda e scappa con lei verso un luogo sicuro.\nLe due amiche rubano un'auto e cercano il villaggio indicatogli dal fantasmino. Quando arrivano, vengono catturate e condannate a rimanere l\u00ec a vita. Cindy e Brenda conoscono il capo del villaggio, che rivela di essere il patrigno del bambino fantasma. Potrebbe esserci una speranza per le due ragazze, ma l'uomo una sera viene pugnalato dallo scemo del villaggio. Durante l'invasione aliena, il presidente degli Stati Uniti cercher\u00e0 di combatterla con numerose conseguenze esilaranti. Tom porta Rachel con s\u00e9 in un capannone, ospitati da un uomo misterioso. Per\u00f2 Cindy, Brenda, Tom e i figli vengono rapiti e caricati dentro ai TriPodi, le macchine degli alieni.\nI tre si ritrovano nel bagno del prologo iniziale del film, dove Billy il pupazzo inserisce dei meccanismi ai corpi dei tre, e offrir\u00e0 a Cindy l'opportunit\u00e0 di salvare s\u00e9 stessa e i suoi amici. Cindy riesce a salvarsi e scopre, grazie ai consigli del fantasma, una foto la quale svela che Billy il pupazzo \u00e8 il vero padre del bambino. Scopre anche che il bambino \u00e8 morto schiacciato da un obeso durante la strage dell'incontro di boxe in cui il marito di Cindy aveva perso la vita. Intanto Tom, per salvare i figli, sta per essere ucciso dalle trappole infernali di Billy il pupazzo, il quale per\u00f2 lo libera pentito di tutti i delitti che ha commesso per vendetta. Tutti sono salvi, l'invasione ha fine, Cindy e Tom ora sono assieme e Brenda e il fratello gemello di Billy il pupazzo hanno avuto un figlio.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 14 aprile 2006, mentre in quelle italiane dal 21 aprile.\nAccoglienza.\nIncassi.\n\"Scary Movie 4\" ha incassato nel Nord America e nel resto del mondo, di cui in Italia, per un totale di a fronte di un budget di 45 milioni.\nCritica.\nSull'aggregatore Rotten Tomatoes, il film ha una percentuale di gradimento del 36% con un voto medio di 4.63 su 10 basato su 126 recensioni."}
{"id": "805875", "revid": "17351", "url": "https://it.wikipedia.org/wiki?curid=805875", "title": "Mil Mi-8 Hip", "text": ""}
{"id": "805877", "revid": "17351", "url": "https://it.wikipedia.org/wiki?curid=805877", "title": "Mil Mi-17 Hip", "text": ""}
{"id": "805878", "revid": "125612057", "url": "https://it.wikipedia.org/wiki?curid=805878", "title": "Space Shuttle main engine", "text": "Lo Space Shuttle Main Engine (chiamato anche con l'acronimo SSME o la denominazione Aerojet Rocketdyne RS-25) \u00e8 il motore primario dello Space Shuttle, fabbricato dalla divisione Rocketdyne della Pratt &amp; Whitney. Motore a propellente liquido con un ciclo a combustione stadiata e alimentato da due turbopompe, \u00e8 il propulsore principale dello Space Shuttle, che accoppiato ai due booster a propellente solido permette di garantire un adeguato rapporto spinta peso per l'accesso allo spazio. Il propellente utilizzato \u00e8 la coppia idrogeno liquido e ossigeno liquido i quali permettono di ottenere elevate prestazioni in termini di impulso specifico ponderale (500s).\nIntroduzione.\nI motori SSME sono delle fonti di propulsione molto sofisticate che bruciano ossigeno e idrogeno liquidi provenienti dal serbatoio esterno. Sono utilizzati per la propulsione durante la fase di salita in aggiunta ai potenti Space Shuttle Solid Rocket Booster. Ogni motore pu\u00f2 generare circa di spinta al decollo ed i tre motori possono generare un impulso specifico (\"I\"sp) di 453 secondi nel vuoto o 363 secondi a livello del mare, con velocit\u00e0 di scarico rispettivamente di 4440\u00a0m/s e 3560\u00a0m/s. In tutto un motore pesa circa 3,2\u00a0t. Dopo ogni missione i motori sono rimossi e trasportati allo \"Space Shuttle Main Engine Processing Facility\" per le ispezioni e le eventuali sostituzioni di componenti.\nQuesti motori possono operare a temperature estreme: l'idrogeno liquido \u00e8 conservato a -253\u00a0\u00b0C, e quando brucia assieme all'ossigeno liquido la temperatura nella camera di combustione raggiunge i 3300\u00a0\u00b0C, una temperatura superiore al punto di ebollizione del ferro.\nIl carburante e l'ossidante dal serbatoio esterno entrano nell'orbiter e poi nelle linee di alimentazione del sistema di propulsione. Entrambi vengono suddivisi in tre percorsi paralleli diretti ad ognuno dei tre motori. In ognuno dei percorsi sono presenti delle pre-valvole che permettono il flusso verso la turbopompa a bassa pressione relativa all'ossidante o al carburante.\nOssidante.\nLa turbopompa a bassa pressione dell'ossidante (\"Low pressure oxidizer turbopump\" - LPOTP) \u00e8 una pompa assiale guidata da una turbina a sei stadi alimentata dall'ossigeno liquido. Aumenta la pressione dell'ossigeno da 0,7 a . Il flusso viene fornito alla tubopompa ad alta pressione dell'ossidante (\"high pressure oxidizer turbopump\" - HPOTP). Durante il funzionamento l'aumento di pressione permette il funzionamento della turbina ad alta pressione senza fenomeni di cavitazione. La turbina a bassa pressione lavora a circa 5150 rpm, ha dimensioni di circa 450\u00a0mm x 450\u00a0mm ed \u00e8 connessa al condotto del propellente.\nLa turbina ad alta pressione \u00e8 costituita da due pompe centrifughe a singolo stadio montate su un albero comune e guidate da una turbina a due stadi. La pompa principale aumenta la pressione dell'ossigeno da 2,9 a , girando a circa 28120 rpm e scarica il flusso in diversi percorsi, uno dei quali \u00e8 indirizzato per guidare la turbina a bassa pressione. Un secondo percorso viene inviato attraverso la valvola principale dell'ossidante ed entra nella camera di combustione principale. Un altro percorso conduce allo scambiatore di calore. L'ossigeno liquido fluisce attraverso una valvola antiriflusso che evita l'ingresso dell'ossigeno se non c'\u00e8 sufficiente calore per convertirlo da liquido a gassoso. La scambiatore di calore utilizza il calore contenuto nei gas di scarico della turbina ad alta pressione e converte l'ossigeno liquido in forma gassosa. Il gas \u00e8 inviato verso il serbatoio esterno per pressurizzare il serbatoio dell'ossigeno liquido. Un altro percorso entra nel secondo stadio della pompa ad alta pressione per aumentare la pressione dell'ossigeno da 30 a . La pompa ad alta pressione misura circa 600\u00a0mm x 900\u00a0mm.\nCombustibile.\nIl combustibile entra nell'orbiter per mezzo della linea di alimentazione dell'idrogeno liquido, fluisce nella linea dell'orbiter e viene inviato in tre percorsi paralleli che conducono ad ognuno dei propulsori.\nLa pompa a bassa pressione del carburante (\"Low Pressure Fuel Turbopump\" - LPFTP) \u00e8 una pompa assiale guidata da una turbina a due stadi alimentata dall'idrogeno gassoso. Essa aumenta la pressione dell'idrogeno liquido da 0,2 a e lo invia alla pompa ad alta pressione (\"High-Pressure Fuel Turbopump\" - HPFTP). Durante il funzionamento dei propulsori, l'aumento di pressione della LPFTP permette di far funzionare la pompa ad alta pressione ad alte velocit\u00e0 senza generarare cavitazione. La pompa a bassa pressione ruota a circa 16\u00a0185 rpm, e ha dimensioni di circa 45\u00a0cm x 60\u00a0cm.\nLa pompa ad alta pressione \u00e8 una pompa centrifuga a tre stadi alimentata da una turbina a gas a due stadi. Essa aumenta la pressione dell'idrogeno liquido da 1,9 a . Ruota a circa 35\u00a0360 rpm. Il flusso di scarico dalla pompa \u00e8 inviato attraverso la valvola principale attraverso tre percorsi. Uno conduce alla paratia della camera di combustione principale, dove l'idrogeno viene utilizzato per raffreddare le pareti della camera e successivamente verso la pompa a bassa pressione, per alimentare la turbina. Una piccola porzione di questo flusso viene inviato al serbatoio esterno per mantenere la pressurizzazione del serbatoio di idrogeno liquido. Il resto dell'idrogeno viene inviato alla camera di combustione principale. Un secondo percorso passa attraverso la valvola principale del carburante e fluisce attraverso l'ugello del propulsore per raffreddarlo e successivamente si unisce al terzo percorso attraverso la valvola di raffreddamento della camera. Il flusso combinato \u00e8 diretto ai pre-burner (pre-bruciatori). La turbina ad alta pressione ha dimensioni di circa 55\u00a0cm x 110\u00a0cm.\nPreburner.\nL'ossidante e il carburante entrano nei \"preburners\" e vengono mescolati per assicurare una combustione efficiente. Il sistema di accensione ad arco elettrico \u00e8 posizionato al centro dell'iniettore di ogni \"preburner\". Esso \u00e8 ridondante ed \u00e8 attivato dal controller del motore. Viene utilizzato durante la sequenza di avvio per iniziare la combustione in ogni preburner. Essi sono spenti dopo circa tre secondi dall'avviamento, poich\u00e9 la combustione si auto-sostiene. I preburner producono un gas caldo ricco di carburante che passa attraverso le turbine per generare energia e far funzionare le turbopompe ad alta pressione. Il preburner dell'ossidante guida la turbina che \u00e8 connessa alla HPOTP, mentre quello del carburante la turbina della HPFTP.\nLa velocit\u00e0 delle turbine ad alta pressione \u00e8 regolata dalla posizione delle valvole del \"preburner\". Esse vengono regolate dal controller del motore, che le usa per aumentare o diminuire il flusso verso i \"preburner\", e quindi la spinta del propulsore.\nLe valvole principali dell'ossidante e del carburante controllano il flusso di idrogeno ed ossigeno liquidi verso il propulsore e sono controllate dai controller di ogni propulsore. Quando sono in funzione, generalmente le valvole principali sono completamente aperte.\nCamera di combustione e ugello.\nLa camera di combustione di ogni propulsore riceve un flusso di gas caldo ricco di carburante dal circuito collettore. L'idrogeno gassoso e l'ossigeno liquido entrano nella camera attraverso l'iniettore che mescola i propellenti. Il dispositivo di accensione \u00e8 posizionato al centro dell'iniettore.\nLa superficie interna di ogni camera di combustione e di ogni ugello \u00e8 raffreddata da idrogeno liquido che fluisce attraverso dei tubi di acciaio inossidabile. L'ugello \u00e8 una estensione della camera di combustione principale a forma di campana, lungo 2,9\u00a0m e con un diametro massimo (all'estremit\u00e0) di 2,4\u00a0m. L'anello di supporto che \u00e8 saldato alla terminazione anteriore dell'ugello costituisce il punto di attacco del propulsore allo scudo termico. La protezione termica \u00e8 necessaria poich\u00e9 alcune parti dell'ugello sono esposte al calore durante il lancio, la fase di salita e l'ingresso atmosferico.\nSpecifiche di spinta.\nLa spinta pu\u00f2 essere variata dal 67% al 109%. Attualmente si utilizza il 104,5%, mentre si pu\u00f2 aumentare al 106% o al 109% in caso di annullamento del lancio.\nIl livello di spinta del 100% non rappresenta la potenza massima disponibile, ma \u00e8 un valore deciso durante lo sviluppo del propulsore che corrisponde al livello di spinta normale. Successivi studi hanno indicato che i propulsori possono operare in sicurezza a valori superiori. Tuttavia \u00e8 stato evidenziato che l'uso di un livello di spinta superiore al 104,5% aumenta la probabilit\u00e0 di guasti, compromettendo quindi l'affidabilit\u00e0 dei propulsori. Per questo motivo, i livelli di spinta superiori sono utilizzati solo in caso di emergenza.\nSviluppi futuri.\nI motori RS-25 hanno iniziato a gennaio 2015 la fase di test per il programma Space Launch System (SLS).\nQuattro motori di questo tipo forniranno la spinta iniziale del primo stadio, con l'ausilio di due booster.\nIl primo ritorno in attivit\u00e0 di questi motori dopo la cancellazione del programma Space Shuttle \u00e8 previsto per il marzo del 2022."}
{"id": "805879", "revid": "17351", "url": "https://it.wikipedia.org/wiki?curid=805879", "title": "Mi-8", "text": ""}
{"id": "805881", "revid": "17351", "url": "https://it.wikipedia.org/wiki?curid=805881", "title": "Mi-17", "text": ""}
{"id": "805883", "revid": "17351", "url": "https://it.wikipedia.org/wiki?curid=805883", "title": "Mi-8 Hip", "text": ""}
{"id": "805885", "revid": "17351", "url": "https://it.wikipedia.org/wiki?curid=805885", "title": "Mi-17 Hip", "text": ""}
{"id": "805889", "revid": "17351", "url": "https://it.wikipedia.org/wiki?curid=805889", "title": "Mil Mi-171", "text": ""}
{"id": "805894", "revid": "79454", "url": "https://it.wikipedia.org/wiki?curid=805894", "title": "BTSC", "text": ""}
{"id": "805895", "revid": "1610933", "url": "https://it.wikipedia.org/wiki?curid=805895", "title": "Coniglio dei vulcani", "text": ""}
{"id": "805900", "revid": "2108263", "url": "https://it.wikipedia.org/wiki?curid=805900", "title": "Sverker I di Svezia", "text": "La sua genealogia \u00e8 incerta. Secondo il V\u00e4stg\u00f6talagen (XIII secolo), suo padre si chiamava \"Cornubae\"; Olaus Petri (1493-1552), nell'albero genealogico del casato di Sverker, lo fa discendere da \"Kornike\"; Johannes Bureus (nella sua opera \"Sumlen\") fornisce, invece, il nome di \"Karnuke\"; secondo lo \"Sk\u00e1ldatal\" il nome del padre era \"Kol\" e il patronimico \"Kolsson\" compare, infatti - riferito a Sverker I - in molte saghe islandesi. Non c'\u00e8 accordo tra gli storici sulla forma originale del nome paterno, ma sono state suggerite le forme di \"Korn Ubbe\" e \"Col Nuva\".\nLa figura di Sverker \u00e8 inoltre connessa a quella del sovrano semileggendario Erik \u00c5rs\u00e4ll, indicato da alcune fonti secondarie come padre o nonno di Sverker.\nBiografia.\nCombatt\u00e9 contro Magnus Nilsson, principe danese che governava il V\u00e4sterg\u00f6tland, regione conquistata da Sverker, dopo l'espulsione di Magnus.\nSposato tre volte, Sverker I cerc\u00f2 con i matrimoni di rafforzare il suo potere su tutta la Scandinavia, tanto da sposare in prime nozze Ulvhild H\u00e5konsdotter, nobile norvegese vedova del re Ingold II. Con questa unione si rafforz\u00f2 il legame con la Norvegia. Intorno al 1143 Sverker e sua moglie Ulvhild furono tra i promotori e finanziatori dell'arrivo in Svezia dei primi missionari cistercensi che fonderanno il monastero di Alvastra in un feudo che faceva parte del morgengabio di Sverker a Ulvhild.\nQuando, nel 1148, Ulvhild mor\u00ec, Sverker spos\u00f2 in seconde nozze Rikissa di Polonia, figlia del re polacco Boleslao III di Polonia e vedova di Magnus Nillson; grazie a questo matrimonio, Sverker fu anche riconosciuto re del V\u00e4sterg\u00f6tland, regione conquistata dal suo rivale.\nA Sverker si deve la costruzione del primo monastero cistercense di Svezia, l'abbazia di Alvastra, fondato nel 1143 e poi dissolto all'epoca della riforma protestante, e di cui rimangono solo alcune rovine.\nNel 1150 Sverker programm\u00f2 una guerra contro la Danimarca. I risultati furono che Sverker pose Canuto V di Danimarca, figlio di Rikissa e Magnus Nilsson, sul trono danese. Successivamente Sverker diede in sposa una sua figlia a Canuto V, mantenendo cos\u00ec una stretta alleanza con la Danimarca.\nFu assassinato nel 1156 dai suoi stessi uomini mentre si stava recando alla messa nella notte di Natale a \u00d6desh\u00f6g. Fu sepolto nel monastero di Alvastra. Sospettato del crimine fu un principe danese pretendente al trono svedese, Magnus Henriksen.\nFigli.\nSverker ebbe: "}
{"id": "805902", "revid": "78273", "url": "https://it.wikipedia.org/wiki?curid=805902", "title": "Palazzo Sesso-Zen-Lorenzetti (Vicenza)", "text": ""}
{"id": "805904", "revid": "6923", "url": "https://it.wikipedia.org/wiki?curid=805904", "title": "Leyland Princess", "text": "La Princess fu un modello di automobile prodotta dalla British Leyland tra il 1975 ed il 1984.\nIl background.\nSecondo la British Leyland l'insuccesso della 1800 era, essenzialmente, dovuto alla linea poco gradita. La situazione finanziaria, le lotte sindacali interne e la crisi \"tecnica\" seguita all'uscita di scena di Issigonis, poi, non consentivano certo di pensare ad un modello integralmente nuovo. Bisognava, semplicemente, cambiare quello che non andava: l'estetica.\nCos\u00ec partendo dalla meccanica della \"1800\", che, del resto, era ancora al passo coi tempi, venne sviluppato il progetto \"Ado77\". Per evitare d'incappare negli errori degli anni precedenti, che avevano portato all'insuccesso modelli come le Maxi e 3 litre, venne abbandonata la parte centrale della \"1800\", per disegnare una vettura dalla linea e dalla cellula abitativa completamente nuova. Venne scelta la soluzione a due volumi con coda fastback, priva di portellone, con un abitacolo completamente nuovo e assai moderno nel design (specie la plancia).\nLa meccanica.\nIl contenimento dei costi di produzione impose la conservazione della meccanica \"Ado17\": trazione anteriore, sospensioni (indipendenti a bracci triangolari) \"Hydragas\", cambio a 4 marce, impianto frenante misto (con dischi all'avantreno e tamburi dietro) e motore 4 cilindri in linea \"B-series\", con albero a camme laterale, di 1798\u00a0cm\u00b3. La potenza, grazie ai due carburatori, era di 94\u00a0cv. Su alcuni mercati (ma non l'Italia, per motivi fiscali) era disponibile anche una versione spinta dal 6 cilindri in linea \"E-Series\" di 2227\u00a0cm\u00b3 da 110\u00a0cv, che presentava il vantaggio di avere una pi\u00f9 moderna distribuzione monoalbero in testa e di essere abbinato ad un cambio a 5 marce (o automatico a 3).\nLa prima serie.\nLa nuova berlina venne presentata alla stampa il 26 marzo 1975, col nome commerciale di 18-22, e venduta coi marchi Austin e Morris (le differenze fra i due modelli erano limitate al disegno della mascherina e alla forma dei fari anteriori: rettangolari sull'Austin e tondi gemellari sulla Morris). La gamma includeva le versioni \"1.8\" standard; \"1.8 HL\"; \"2.2 HL\" e \"2.2 HLS\" (sul mercato inglese questa versione veniva venduta con marchio \"Wolseley\").\nIn Italia venne importata solo la versione \"1.8 HL\", con marchio Austin.\nNel settembre dello stesso anno, nell'ambito di una ristrutturazione della British Leyland, la vettura cambi\u00f2 nome in Leyland Princess. La gamma non sub\u00ec variazioni (tranne che in Inghilterra dove venne soppresso il marchio \"Wolseley\" e la gamma unificata a quella del resto d'Europa).\nLa seconda serie.\nNel luglio del 1978 venne lanciata la Leyland Princess II. Il restyling estetico (tutte le versioni adottarono fari tondi gemellari ed una nuova mascherina) e agli interni (ritocchi a plancia e rivestimenti) fu modesto, mentre a livello tecnico si segnal\u00f2 l'adozione dei motori \"O-Series\" (monoalbero in testa) di 1695 e 1993\u00a0cm\u00b3 (con potenze di, rispettivamente, 90 e 102\u00a0cv), abbinati alla trasmissione manuale a 5 rapporti o automatica a 3. Rimaneva in listino anche l\"'E-Series\" 6 cilindri di 2,2 litri da 110\u00a0cv.\nLa gamma '78 includeva le varianti \"1.7\", \"1.7 HL\", \"2.0 HL\" e \"2.2 HLS\".\nNel 1979 vennero introdotte le versioni \"1.7 HLS\" e \"2.0 HLS\".\nNel 1982 la \"Princess\" venne tolta dai mercati europei, mentre in Gran Bretagna venne proposta una versione stilizzata, denominata Ambassador.\nLa terza serie: la \"Ambassador\".\nI cambiamenti introdotti con la \"Ambassador\" furono consistenti: nuovo frontale, nuovi paraurti in plastica, portellone posteriore, coda rivista, terzo finestrino laterale e interni totalmente ridisegnati. Grazie all'eliminazione dell'ingombrante 6 cilindri \"E-series\", la \"Ambassador\" aveva un frontale pi\u00f9 basso ed aerodinamico.\nL\"'Ambassador\" fu prodotta solo con guida a destra e non venne mai esportata.\nNel 1984 venne tolta di listino, per far posto alla Montego.\nLa produzione.\nSfavorita dalla linea (moderna, ma non bella) e dalla fama di scarsa affidabilit\u00e0 (nomea che, a causa delle lotte sindacali e delle voci di boicottaggio delle catene, affliggeva l'intera produzione della British Leyland) la \"Princess\" ebbe sorti commerciali simili a quelle della precedente \"1800\" (\"Ado17\"). Sono stati prodotti 256.919 esemplari, cos\u00ec suddivisi:"}
{"id": "805912", "revid": "1442080", "url": "https://it.wikipedia.org/wiki?curid=805912", "title": "DBX (compander)", "text": "Col nome DBX (in lettere maiuscole) si indica una famiglia di sistemi di riduzione del rumore che prendono il nome dalla ditta produttrice, la dbx, Inc. (quest'ultima in lettere minuscole).\nFanno parte di questa famiglia il DBX Type I e il DBX Type II, usati entrambi nelle registrazioni su nastro magnetico (il primo solo in campo professionale, con velocit\u00e0 di scorrimento del nastro di 38 cm/s o superiori). Il DBX Type II \u00e8 stato adottato anche con i 33 giri, mentre il DBX Type I \u00e8 stato usato anche nella registrazione digitale (prima della conversione analogico-digitale) con una risoluzione di 16 bit e frequenza di campionamento di 40 kHz minime (ad esempio, su DAT a 16 bit/48 kHz) con il fine di aumentare la dinamica registrabile.\nUn sistema simile al DBX Type II \u00e8 usato per registrare il suono hi-fi nei videoregistratori VHS. Infine un particolare sistema DBX, noto come DBX-TV, \u00e8 parte del sistema MTS con cui viene trasmesso il suono stereo hi-fi delle trasmissioni televisive (analogiche) negli Stati Uniti.\nStoria.\nI sistemi DBX Type I e DBX Type II sono costituiti da un compressore e un espansore di dinamica (detto anche \"compander\") con rapporto di compressione e espansione fisso, che agisce su tutta la banda audio. Sono stati inventati da David E. Blackmer, fondatore della dbx, Inc. e immessi sul mercato nel 1971 (il Type I) e nel 1981 (il Type II).\nI DBX appartengono alla famiglia dei riduttori di rumore cosiddetti complementari, che richiedono cio\u00e8 un processo del segnale in fase di registrazione (o trasmissione) e un processo complementare in fase di riproduzione (o ricezione).\nNormalmente disponibili come unit\u00e0 esterne (Type I e Type II), sono anche stati inseriti (solo il Type II), come schede a componenti discreti o come circuiti integrati, in diversi registratori a cassette hi-fi di gamma alta, oltre che in registratori multitraccia, sempre a cassette, che hanno avuto una certa diffusione anche in Italia nella prima met\u00e0 degli anni '80. Espansori (senza la sezione di compressione) DBX Type II hanno anche equipaggiato diversi mangianastri portatili o abbinati ad autoradio, per la sola riproduzione di cassette registrate (si tratta comunque di apparecchi che in Italia non hanno avuto mercato).\nI DBX disponibili come unit\u00e0 separate erano normalmente in configurazione stereofonica a due canali e precisamente erano costituiti da due compressori e due espansori identici per ciascuno dei canali. Pertanto erano in grado di comprimere e di espandere simultaneamente, e quindi consentivano di monitorare la registrazione quando si usavano registratori con tre testine.\nDal 2003 le unit\u00e0 esterne DBX (Type I e Type II) non sono pi\u00f9 in produzione. Il DBX Type II \u00e8 invece tuttora incorporato in alcuni registratori multitraccia.\nPrincipio di funzionamento.\nI sistemi di riduzione di rumore complementari in fase di registrazione alzano il livello dei suoni deboli (almeno nella gamma di frequenze che interessa) in modo che, registrati a livelli pi\u00f9 alti, mascherino maggiormente il rumore introdotto dal sistema di registrazione (ad esempio il rumore di fondo del nastro magnetico). In fase di riproduzione il livello viene riabbassato al valore originale.\nNel caso dei DBX Type I e Type II quanto detto viene ottenuto comprimendo la dinamica del segnale con un rapporto di 2:1 (quindi, ad esempio, un segnale con una gamma dinamica di 100 dB avr\u00e0, dopo la compressione, una gamma dinamica di 50 dB) prima che questo venga registrato su un mezzo (nastro magnetico, vinile) che introduce rumore. In riproduzione la dinamica del segnale viene espansa con un rapporto di 1:2, cos\u00ec da ripristinare la gamma dinamica originale. Il rumore introdotto dal sistema di registrazione viene cos\u00ec notevolmente ridotto. Inoltre, la gamma dinamica registrabile risulta raddoppiata rispetto a quella che il sistema di registrazione consentirebbe. Ci\u00f2 permette, ad esempio, di registrare su un'audiocassetta brani con una gamma dinamica intorno ai 100 dB, paragonabile a quella dei CD audio (che \u00e8 di 96 dB). Nella figura sono mostrate le funzioni di trasferimento fra ingresso (asse delle ascisse) e uscita (asse delle ordinate) del DBX durante la fase di compressione (in giallo) e di espansione (in rosso).\nIl sistema Type II, usato in ambito non professionale, sottopone il segnale a un'enfasi di circa 12 dB sopra i 500 Hz, facendolo poi passare in un amplificatore controllato in tensione (VCA). La tensione che controlla il VCA \u00e8 fornita da un rettificatore, la cui uscita \u00e8 proporzionale al valore efficace del segnale enfatizzato. Nella fase di riproduzione il segnale subisce un trattamento di espansione e di deenfasi complementare.\nArtefatti.\nLe variazioni di livello introdotte dalla compressione ed espansione dinamica innalzano e abbassano, oltre il livello del segnale, anche quello del rumore di fondo; esso pu\u00f2 diventare maggiormente evidente nei passaggi pi\u00f9 quieti, provocando un fenomeno descritto in gergo come \"\"breathing\" effect\". L'enfasi sulle alte frequenze, prima della compressione, e la successiva deenfasi in riproduzione, dopo l'espansione, riduce quest'effetto; tuttavia il sistema DBX, che rispetto al concorrente del tempo Dolby B attua in modo pi\u00f9 drastico il processo di compressione ed espansione, soffre maggiormente di questo fenomeno.\nLa vittoria del Dolby B.\nNonostante la sua grande efficacia come riduttore di rumore e nonostante consentisse registrazioni, anche su cassetta, con un'ampia gamma dinamica, il DBX non ebbe una grande fortuna sul mercato dell'elettronica di consumo (ebbe un maggiore impiego in ambito professionale e, anche se per pochi anni, nel mercato hi-fi), dal momento che una registrazione DBX richiedeva necessariamente un apparecchio dotato di DBX per poter essere riprodotta in modo accettabile. Infatti, a causa della grande enfasi e dell'ampia compressione dinamica applicate al segnale, la riproduzione con un apparecchio non dotato di DBX produceva un suono molto impoverito delle basse frequenze (essendo le alte frequenze estremamente enfatizzate) e con scarsa dinamica (a causa della compressione), quindi senza le caratteristiche di un suono ad alta fedelt\u00e0.\nQuando fu inventato il DBX, d'altronde, era gi\u00e0 presente sul mercato il sistema di riduzione del rumore Dolby B. Quest'ultimo, progettato per registratori domestici a bobine con velocit\u00e0 di 9,5 cm/s (cui di solito veniva collegato come unit\u00e0 esterna), era stato in breve tempo inserito (a componenti discreti o con un apposito circuito integrato) nella maggioranza dei registratori a cassette con velocit\u00e0 del nastro di 4,75 cm/s (ottenendo inoltre un enorme successo nel cinema, in una versione leggermente diversa \u2013 detta Dolby B modificato \u2013 che comprime il canale surround nel Dolby Stereo prima della sua codifica).\nAnche il Dolby B aveva il suo punto debole: la necessit\u00e0 di una precisa calibrazione del livello del segnale durante la riproduzione (che, per inciso, non \u00e8 mai stata possibile coi registratori a cassette, ma solo con costose unit\u00e0 esterne), per evitare una non corretta riproduzione delle alte frequenze. Ma a questo punto debole si accompagnava un punto di forza decisivo: una registrazione in Dolby B poteva essere riprodotta anche con apparecchi che non ne erano dotati, ottenendo un segnale certo diverso dall'originale, ma ancora accettabile. Fu essenzialmente per questo motivo che il Dolby B soppiant\u00f2 il DBX.\nI 33 giri DBX.\nIl DBX \u00e8 stato usato, seppur per breve tempo, anche coi 33 giri, chiamati dischi DBX. \nRispetto ai normali 33 giri i rumori di fondo estranei alla registrazione originale, inclusi quelli dovuti a polvere e a graffi, risultavano notevolmente ridotti, mentre la gamma dinamica registrabile risultava ovviamente ampliata. Per riprodurre questi dischi era necessario usare un espansore DBX. A questo scopo su diversi registratori a cassette di gamma alta era presente un commutatore che permetteva di usare l'espansore DBX interno per espandere segnali provenienti dall'esterno. Questo permetteva, a chi possedeva un simile registratore, di poter ascoltare un disco DBX senza dover acquistare un'unit\u00e0 DBX esterna: in altre parole, era il registratore stesso che fungeva da unit\u00e0 esterna DBX."}
{"id": "805918", "revid": "2519", "url": "https://it.wikipedia.org/wiki?curid=805918", "title": "Dogubayazit", "text": ""}
{"id": "805919", "revid": "729019", "url": "https://it.wikipedia.org/wiki?curid=805919", "title": "Strada statale 339 di Cengio", "text": "La ex strada statale 339 di Cengio (SS 339), ora \"strada provinciale 439 di Valle Bormida (SP 439)\" in Piemonte e \"strada provinciale 339 di Cengio (SP 339)\" in Liguria, \u00e8 una strada provinciale italiana che mette in collegamento la provincia di Cuneo, con le localit\u00e0 costiere liguri.\nPercorso.\nHa inizio nel comune di Cortemilia, dalla ex strada statale 29 del Colle di Cadibona, e percorre l'alta Val Bormida; su un tracciato tipicamente montano e curvilineo attraversa Torre Bormida, Gorzegno, Monesiglio, Gabutti e Saliceto. Entra quindi in Liguria e, dopo essere entrata in Cengio, arriva a Millesimo dove si innesta nella ex strada statale 28 bis del Colle di Nava.\nIn seguito al decreto legislativo n. 112 del 1998, dal 2001 la gestione del tratto piemontese \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Cuneo; la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Savona."}
{"id": "805920", "revid": "90900", "url": "https://it.wikipedia.org/wiki?curid=805920", "title": "Designazione di Flamsteed", "text": ""}
{"id": "805921", "revid": "1632387", "url": "https://it.wikipedia.org/wiki?curid=805921", "title": "Mortal Sin", "text": "I Mortal Sin sono stati un gruppo musicale thrash metal Australiano formatosi a Sydney nel 1985.\nStoria del gruppo.\n1985-1990: Gli esordi.\nLa band si form\u00f2 intorno al cantante Mat Maurer e al batterista Wayne Campbell, che, precedentemente, cerc\u00f2 di far entrare Mat in un'altra band chiamata Wizzard, ma il gruppo rifiut\u00f2 l'idea.\nSuccessivamente fu il chitarrista degli Wizzard, Keith Krstin, a passare ai Mortal Sin, seguito dal bassista dei Judge, Andy Eftichiou. Nella band entr\u00f2 anche Neville Reynolds, un secondo chitarrista, che fu rimpiazzato da Paul Carwana dopo il primo concerto.\nEssendo il primo gruppo puramente thrash metal in Australia, si guadagnarono presto un solido seguito e, nel luglio 1986, solo 7 mesi dopo il loro primo concerto, il gruppo registr\u00f2 il primo disco, che si compose di 8 tracce e venne pubblicato all'inizio del 1987 con il nome di \"Mayhemic Destruction\".\nI responsi furono positivi ed immediati, tanto che il gruppo firm\u00f2 un contratto su scala mondiale per la Vertigo Records che ristamp\u00f2 e ridistribu\u00ec in tutto il mondo nel 1988.\nNel frattempo Krstin fu sostituito da Mick Burke degli Slaughter Lord, un gruppo thrash metal di Sydney.\nLa maggior parte del 1988 fu speso per la registrazione del secondo album con il produttore Randy Burns, precedentemente con gli Anthrax, dal titolo \"Face of Despair\" che venne pubblicato nella prima parte del 1989.\nSuccessivamente il gruppo ottenne la possibilit\u00e0 di andare in tour in Australia con i Metallica, ma in maggio Campbell fu allontanato e al suo posto arriv\u00f2 un altro membro degli Slaughter Lord, Steve Hughes.\nNel gennaio 1990 e la volta di un tour europeo, alla fine del quale Mauer lasci\u00f2 la band.\n1990-1998: il declino e lo scioglimento.\nUna volta tornati a casa la band si sciolse, per riformarsi poco tempo dopo con Steve Sly al posto di Mauer, ma l'instabilit\u00e0 continu\u00f2 ed entro la fine dell'anno vennero sostituiti anche Campbell, Burke e Carwana.\nA questo punto la formazione present\u00f2 Eftichou al basso, Sly alla voce pi\u00f9 i nuovi entrati Alex Hardy e Dave DeFrancesco alla chitarra e il batterista Nash Hall.\nCon il terzo album intitolato \"Every Dog Has It's Day\" (pubblicato in qualche zona del mondo come \"Rebellious Youth\") la band svolt\u00f2 verso uno metal pi\u00f9 tradizionale, ma il nuovo stile fall\u00ec e il gruppo si sciolse nel 1991.\nNegli anni seguenti solo Campbell e Hughes rimasero nella scena metal di Sydney, il primo suonando in band come i White Trash e i Grungeon, il secondo suonando nei Presto e nei Naxul, Eftichiou form\u00f2 i Who's Guilty, un gruppo hard rock di poca importanza che pubblic\u00f2 un solo EP, Burke invece divent\u00f2 un tecnico del suono.\nNel tardo 1996 il gruppo si riform\u00f2 per mano di Campbell e Mauer, a cui si aggiunsero Eftichiou, Carwana e Anthony Hoffman dei Grungeon.\nCarwana se ne and\u00f2 quasi immediatamente e fu sostituito da Troy Scerri, in precedenza con Campbell nei White Trash. Questa formazione pubblic\u00f2 un EP autoprodotto e si imbarc\u00f2 in un tour in Australia che non fu un gran successo e al termine di cui Eftichiou fu allontanato, rimpiazzato dal bassista del gruppo death metal di Sydney Tscabeze per la prima e unica partecipazione del gruppo al festival Metal for the Brain di Canberra.\nIl posto di Eftichiou fu preso stabilmente da Jason Thorncraft degli Headlifter, ma il gruppo si sciolse nuovamente nel settembre 1998; la nuova formazione dur\u00f2 meno di 2 anni.\n2004-2012: Una nuova formazione.\nMa la storia dei Mortal Sin non era ancora finita, il gruppo si riun\u00ec nuovamente nel febbraio 2004, questa volta con Campbell, Mauer, Eftichou, Jon Buttigieg e Mick Sultana. Un anno dopo la band fu introdotta nella Hall of Fame nella prima edizione degli Heavy Metal Music Awards australiani, ma in un mese ci furono altri 2 cambiamenti: Campbell e Buttigieg vennero rimpiazzati da Luke Cook e Nathan Shea.\nNell'aprile 2005 fu la volta di un tour in Australia con gli Anthrax, il 4 febbraio del 2006 la band, in un concerto a Sydney, suon\u00f2 interamente \"Mayhemic Destruction\" per la prima volta, il tutto venne filmato in previsione di un DVD, idea che poi venne abbandonata per la scarsa qualit\u00e0 audio.\nLa band ritorn\u00f2 in Europa per suonare alcuni show in Germania nell'agosto 2006, con Michael Schenker Group, Rose Tattoo, Metal Church, Victory, Gorilla Monsoon, Tourettes Syndrome; uno di queste esibizioni avvenne al Wacken Open Air.\nNel 2007 realizzarono \"An Absence of Faith\", mentre il 23 settembre del 2011 usc\u00ec un altro album, \"Psychology Of Death\". In seguito la band si sciolse."}
{"id": "805922", "revid": "124434278", "url": "https://it.wikipedia.org/wiki?curid=805922", "title": "Marted\u00ec grasso", "text": "Il marted\u00ec grasso \u00e8 la festa che conclude la settimana dei sette giorni grassi di carnevale, durante la quale hanno luogo molte celebri sfilate; precede il mercoled\u00ec delle ceneri che segna invece l'inizio della Quaresima.\nDescrizione.\nIn Europa, il fatto che l'usanza cristiana di astinenza durante la Quaresima sia meno praticata che nel passato ha fatto perdere al Carnevale il suo antico collegamento all'aspetto religioso. La tradizione voleva infatti che in questa giornata venissero consumati tutti i cibi pi\u00f9 prelibati rimasti in casa, che durante la quaresima non potevano essere mangiati, come la carne. Per il fatto che si consumavano cibi grassi, l'ultimo giorno di carnevale \u00e8 detto in Italia marted\u00ec grasso e in Francia \"Mardi gras\". Durante il marted\u00ec grasso \u00e8 usanza mascherarsi in vario modo e sfilare per le strade cittadine; ogni regione italiana ha le sue maschere tipiche.\nItalia.\nGran parte della diocesi di Milano segue il rito ambrosiano, secondo il quale la Quaresima ha inizio la domenica seguente al Mercoled\u00ec delle ceneri romano. I festeggiamenti sono perci\u00f2 posticipati di quattro giorni, al sabato grasso o carnevale ambrosiano.\nIn Sardegna il marted\u00ec grasso assume vari nomi: a Mamoiada si chiama Martisero, a Ulassai si chiama Martisperri.\nMarted\u00ec grasso era l'ultimo giorno in cui si potevano gustare i tipici dolci di carnevale tra cui le chiacchiere, note anche come \"maraviglias\", \"cenci\", \"bugie\", \"stracci\", \"frappe\", \"galani\", \"sossole\", \"cr\u00f2stoli\", \"fiocchetti\" e \"sfrappole\" nelle diverse regioni italiane.\nRegno Unito e Commonwealth: Shrove Tuesday (Pancake Day).\nIl giorno precedente al Mercoled\u00ec delle Ceneri \u00e8 conosciuto come \"Shrove Tuesday\" nel Regno Unito e nel Commonwealth britannico. Il termine \"shrove\" deriva dal verbo \"to shrive\" (= confessarsi, ottenere l'assoluzione).\nNel Regno Unito, lo stesso giorno, si celebra anche il \"Pancake Day\" (Giornata della frittella \"pancake\"), in cui vi sono delle vere e proprie competizioni nelle scuole e nei villaggi tra le famiglie in cui, uno dei componenti, deve correre con una padella al cui interno si trova una frittella fredda. Per vincere, mentre si corre, bisogna riuscire a far girare il \"pancake\" almeno tre volte durante il tragitto compreso tra la partenza e l'arrivo. Sembra che questa tradizione risalga al XV secolo quando una donna, che stava preparando i pancakes per la festa del marted\u00ec grasso, si accorse troppo tardi che le campane della chiesa stavano gi\u00e0 suonando per la confessione. Per non perdere tempo s'arm\u00f2 di buona volont\u00e0 e fin\u00ec di preparare le sue pancakes lungo la strada, in corsa con il grembiule ancora indossato.\nStati Uniti.\nNegli Stati Uniti d'America, il marted\u00ec grasso (conosciuto con il termine francese \"Mardi gras\") \u00e8 una festa importante e sentita nella citt\u00e0 di New Orleans.\nNord Europa.\nIn Germania (e in particolare nella valle del Reno), oltre che in quasi tutti i paesi scandinavi, il giorno pi\u00f9 importante del Carnevale non \u00e8 il marted\u00ec che precede il Mercoled\u00ec delle Ceneri, bens\u00ec il luned\u00ec. \u00c8 conosciuto come \"Rosenmontag\" (= luned\u00ec delle rose) in Germania e \"Bolludagur\" o \"Semladag\" in Svezia dal nome del dolce tipico di questo giorno, il Semla.\nPolonia.\nIn Polonia si festeggia il \"T\u0142usty czwartek\" (letteralmente \"il gioved\u00ec grasso\"), il gioved\u00ec che precede il marted\u00ec grasso. Secondo la tradizione, in questo giorno si mangiano i bomboloni alla marmellata di rosa (\"P\u0105czki\").\nUcraina, Russia e Bielorussia.\nIn Ucraina, Russia e Bielorussia si festeggia la settimana dei Bliny, delle particolari cr\u00eapes farcite sia dolci che salate. La nascita deriva dall\u2019antico Impero Russo. Il periodo \u00e8 detto Maslenica e si svolge per l'appunto nella settimana immediatamente precedente la Quaresima."}
{"id": "805923", "revid": "247222", "url": "https://it.wikipedia.org/wiki?curid=805923", "title": "Lago Salato (Turchia)", "text": "Il Lago Salato (in turco: \"Tuz G\u00f6l\u00fc\") \u00e8 il secondo lago per ampiezza in Turchia, situato nell'Anatolia centrale, 105 km a nord-est da Iconio e 150 km Sud-Est da Ankara. Per gran parte dell'anno questo lago basso (1-2 metri) e salato ha un'area di 1.500 km\u00b2. Normalmente \u00e8 lungo 80 km e largo 50 ad un'altezza di 905 m s.l.m. La sua area \u00e8 divisa fra le province di Ankara, Konya e Aksaray. Presso il lago vivono oltre 3 milioni di persone.\nIl lago, occupando una depressione tettonica nell'altopiano centrale della Turchia, \u00e8 alimentato da due maggiori immissari, dal corso anche sotterraneo, ma non ha emissario. Si sono formate paludi salate dove canali e corsi d'acqua entrano nel lago."}
{"id": "805929", "revid": "287204", "url": "https://it.wikipedia.org/wiki?curid=805929", "title": "Tour de France 1926", "text": "Il Tour de France 1926, ventesima edizione della Grande Boucle, si svolse in diciassette tappe tra il 20 giugno e il 18 luglio 1926, per un percorso totale di 5 745\u00a0km. \nFu vinto per la prima ed unica volta dallo scalatore belga Lucien Buysse (al terzo ed ultimo podio, peraltro consecutivo nel Tour dopo un terzo posto nel 1924 e un secondo nel 1925) . \nQuattro anni dopo l'affermazione di Lambot, un corridore del Belgio torn\u00f2 alla vittoria, l'ottava per i ciclisti di tale paese al Tour.\nLucien Buysse, quinto belga ad imporsi nella corsa a tappe francese, termin\u00f2 le sue fatiche sulle strade transalipine con il tempo di 238h44'25\". \nIn seconda posizione della classifica generale si piazz\u00f2 il passista-cronoman e finisseur lussemburghese Nicolas Frantz (al secondo podio nella Grande Boucle; era arrivato alla piazza d'onore anche nell'edizione del 1924). \nLo scalatore italiano Bartolomeo Aymo si classific\u00f2 al terzo posto della graduatoria generale (per la seconda ed ultima volta sul podio di Parigi, stesso risultato da lui ottenuto nell'edizione precedente del 1925).\nResoconto degli eventi.\nL'edizione del 1926 affront\u00f2 la maggiore distanza totale della storia del Tour, con 5745\u00a0km, con 17 tappe lunghe mediamente 338\u00a0km; inoltre fu caratterizzata dalla minor velocit\u00e0 media, 24,064\u00a0km/h. Per la prima volta, inoltre, non si part\u00ec da Parigi, ma da \u00c9vian.\nLucien Buysse correva ancora come gregario di Ottavio Bottecchia, che per\u00f2 partiva in condizioni di forma approssimative. All'edizione del Tour vi erano anche i fratelli Jules e Michel Buysse (un altro fratello, Marcel, era arrivato terzo nell'edizione del 1913 del Tour). Alla terza tappa Buysse fu sconvolto dalla notizia della morte della figlia e nonostante questo decise di continuare la corsa francese.\nLucien Buysse ottenne il primato in classifica alla decima tappa (da Bayonne a Luchon) che, iniziata a mezzanotte, prevedeva 326\u00a0km e l'ascesa di diverse salite. Prima della partenza di questa tappa Buisse partiva con 22 minuti di svantaggio da Gustave Van Slembrouck in classifica generale ma, attaccando durante una tempesta sul Colle d'Aspin nei Pirenei, guadagn\u00f2 quasi un'ora sul capitano Bottecchia (poi ritirato nella stessa giornata) e arriv\u00f2 solo al traguardo, dopo 17 ore ed infliggendo 17 minuti ai suoi inseguitori. Buysse vinse anche la successiva tappa pirenaica davanti al fratello Jules, arrivando a Parigi da campione con un vantaggio di pi\u00f9 di un'ora e venti minuti sul secondo classificato, il lussemburghese Nicolas Frantz.\nLucyen Buysse fu maglia gialla alla fine di otto tappe (le ultime consecutivamente) sul totale delle diciassette previste.\nAl Tour de France 1926 parteciparono 126 corridori, divisi in nove squadre pi\u00f9 i cicloturisti, dei quali 41 giunsero a Parigi. Nicolas Frantz fu il corridore che vinse il maggior numero di tappe: quattro su un totale di diciassette frazioni."}
{"id": "805931", "revid": "1543377", "url": "https://it.wikipedia.org/wiki?curid=805931", "title": "Tour de France 1925", "text": "Il Tour de France 1925, diciannovesima edizione della Grande Boucle, si svolse in diciotto tappe tra il 21 giugno e il 19 luglio 1925, per un percorso totale di 5 430\u00a0km. \nFu vinto, per la seconda e ultima volta (consecutivamente), dal passista-scalatore italiano Ottavio Bottecchia (al terzo e ultimo podio, peraltro consecutivo, a Parigi; per lui pure la piazza d'onore nell'edizione del 1923).\nSi tratt\u00f2, quindi, della seconda vittoria italiana al Tour, ottenuta con lo stesso corridore. Per il successivo trionfo italiano si dovr\u00e0 attendere tredici anni.\nBottecchia termin\u00f2 le proprie fatiche sulle strade transalpine con il tempo di 219h10'18\". \nLo scalatore belga Lucien Buysse (al secondo podio al Tour dopo il terzo posto dell'anno precedente) si piazz\u00f2 al secondo posto della classifica generale. \nLo scalatore italiano Bartolomeo Aymo (per la prima volta al podio della corsa a tappe francese) termin\u00f2 al terzo posto della graduatoria generale.\nResoconto degli eventi.\nHenri Desgrange, organizzatore del Tour, fiss\u00f2 le regole per la costituzione delle squadre: ognuna doveva avere almeno dodici corridori e costituiva un'entit\u00e0 in cui i ciclisti potevano aiutarsi, sia per le vittorie di tappa sia per la vittoria finale.\nOttavio Bottecchia concentr\u00f2 tutta la sua stagione su questo evento, diventando il quarto corridore della storia a vincere almeno due edizioni del Tour de France, dopo Lucien Petit-Breton, Firmin Lambot e Philippe Thys (quest'ultimo, in realt\u00e0, ne aveva vinti tre, rimanendo quindi il recordman di quell'epoca). Come accadde per Petit-Breton e per i primi due titoli di Thys, Bottecchia vinse consecutivamente le sue due edizioni del Tour de France.\nBottecchia fu in maglia gialla alla fine di tredici tappe sulle diciotto frazioni previste. Conquist\u00f2 subito al termine della prima tappa il simbolo del primato, confermandolo anche alla fine della frazione seguente. Si fece sfilare la maglia dal belga Adelin Beno\u00eet dopo la terza tappa. Bottecchia torn\u00f2 leader al termine della settima tappa, ma stavolta per un giorno soltanto: sempre Beno\u00eet torn\u00f2 al comando della classifica generale. Ma, dopo un giorno di riposo, alla fine della nona tappa l'italiano riprese la maglia gialla, mantenendola poi fino a Parigi.\nBottecchia giunse per la terza volta consecutiva sul podio del Tour (fu secondo nel 1923 e primo nel 1924), eguagliando il primato di due vittorie consecutive nella corsa gi\u00e0 detenuto dal francese Petit-Breton (1907-1908) e dal belga Thys (1913-1914). Successivamente l'italiano si ritirer\u00e0 durante la decima tappa del Tour de France 1926. \nIn totale ha portato la maglia gialla alla fine di ben trentaquattro tappe, nelle varie partecipazioni al Tour de France.\nAl Tour 1925 parteciparono 130 corridori, divisi in dieci squadre pi\u00f9 i cicloturisti, dei quali 49 giunsero a Parigi. Ottavio Bottecchia e il lussemburghese Nicolas Frantz furono i corridori che vinsero il maggior numero di frazioni, quattro ciascuno su un totale di diciotto tappe.\nPer la prima volta nessun francese termin\u00f2 tra i primi dieci della classifica generale."}
{"id": "805933", "revid": "2128848", "url": "https://it.wikipedia.org/wiki?curid=805933", "title": "Locomotiva FS E.428", "text": "Le locomotive del gruppo E.428 FS sono un gruppo di locomotive elettriche, prodotte per le Ferrovie dello Stato negli anni trenta del XX secolo, per il servizio passeggeri rapido.\nSono state le macchine di punta della flotta commerciale per oltre 25 anni fino all'avvento delle prime articolate.\nStoria.\nL'avvento al potere del Partito Nazionale Fascista segn\u00f2 l'inizio di un periodo di boom per il mondo ferroviario italiano. L'immissione in servizio delle nuove automotrici termiche, le \"Littorine\", e gli investimenti sulle infrastrutture ampliarono sensibilmente il bacino di utenza delle ferrovie. Si intrapresero grandi progetti di espansione, come il completamento con rivisitazione del progetto originario della stazione di Milano Centrale, l'istituzione dei treni popolari, l'immissione in servizio degli ETR 200, e tra questi interventi vi fu anche l'elettrificazione della direttrice Roma-Milano, la tratta ferroviaria pi\u00f9 importante d'Italia.\nIl fascismo vedeva ovviamente negli interventi sulle ferrovie un metodo per rafforzare le comunicazioni e i trasporti nazionali, ma riteneva anche fossero un efficiente metodo per incrementare la potenza industriale italiana e soprattutto, alla luce della grande visibilit\u00e0 dei progressi nel campo ferroviario, un efficiente metodo di propaganda e di miglioramento dell'immagine nel panorama internazionale.\nCostanzo Ciano, Ministro delle comunicazioni, Edoardo Torre, commissario straordinario per le FS, nonch\u00e9 Benito Mussolini stesso, erano ben consci degli effetti derivanti dagli sviluppi nelle ferrovie, e per tutta la durata del Ventennio gli investimenti nel settore non mancarono, n\u00e9 mancarono i risultati.\nIn questo scenario storico, con l'apertura della prima \"tranche\" della tratta elettrificata tra Bologna e Firenze, vennero commissionate delle locomotive dalle prestazioni eccezionali, in grado di trasportare i treni lunghi e pesanti composti dalle nuove carrozze a cassa metallica, fino a velocit\u00e0 superiori alla media per lunghe percorrenze. L'incarico venne accettato dal team di progettazione dell'ingegner Bianchi del Servizio Materiale e Trazione delle FS.\nAvrebbero dovuto essere affiancate da \"sorelline\" pi\u00f9 leggere e veloci, le E.326, ma queste ultime non si dimostrarono all'altezza e di fatto furono limitate a velocit\u00e0 inferiori. Alle due serie, si affiancava anche il gi\u00e0 citato gruppo E.626, concepito nell'ambito del medesimo programma di rinnovamento e specifico per un uso misto-multiruolo, e gi\u00e0 messo in servizio pochi anni prima a partire dal 1928. Un quarto tipo, per treni leggeri, non venne prodotto ma fu ispirazione per la successiva generazione di veicoli, mentre il quinto gruppo (da manovra) non arriv\u00f2 alla fine della fase progettuale.\nL'E.428 \u00e8 solo il terzo gruppo a corrente continua progettato in Italia, e come tale conservava ancora il retaggio delle tecniche e delle soluzioni tipiche delle locomotive trifase, se non addirittura delle vaporiere: le ruote centrali alte e l'utilizzo di carrelli pi\u00f9 piccoli per smaltire meglio il peso in eccesso sono state usate per l'ultima volta su questo gruppo, prima di entrare a far parte del passato della tecnologia ferroviaria.\nIl primo studio di massima del 1928 prevedeva per le E.428 la presenza di due avancorpi molto pronunciati alle estremit\u00e0 e il rodiggio 2'Do2' (ossia di un telaio con 4 sale motorizzate e due carrelli portanti a 2 assi).\nIl progetto definitivo, elaborato nel 1932, vide invece la riduzione degli avancorpi e l'allungamento della cassa, nonch\u00e9 la modifica del rodiggio, suggerita molto probabilmente dall'osservazione del comportamento dei prototipi delle E.326, il cui passo rigido di 5 m causava notevoli inconvenienti al binario, specialmente quando impegnavano in deviata scambi con stretti raggi di curvatura. Fu dunque deciso di adottare il rodiggio (2'Bo)(Bo2'), dividendo il telaio in due semi-carri collegati fra loro da uno snodo centrale, allo scopo di ridurre il passo rigido a soli 2350\u00a0mm contro i 7700\u00a0mm inizialmente previsti per la versione a telaio unico.\nLa prima E.428, n. 001, venne consegnata nel maggio 1934: la costruzione della prima serie continu\u00f2 fino al 1937, per un totale di 96 esemplari. I primi test dimostrarono alcuni problemi di stabilit\u00e0 e agli impianti frenanti, per cui vennero richieste modifiche da applicare su una estensione della prima serie: questo ordine aggiuntivo venne assegnato il 29 gennaio 1937 ad Ansaldo e Reggiane-Marelli, che avevano gi\u00e0 partecipato con Breda alla prima commessa, e il lotto venne consegnato nel 1938.\nIl secondo ordine era caratterizzato da modifiche alla parte elettrica, con l'aggiunta di uno \"step\" in pi\u00f9 sulle regolazioni degli shunt, e dall'inserimento di ampie prese d'aria laterali presenti solo in alcune unit\u00e0 Breda della prima serie (E.428.045-069). La trasmissione venne accorciata a 29/103, \n, per comodit\u00e0 di distinzione si \u00e8 soliti definirlo come seconda serie; pertanto si parla comunemente di \"quattro serie\" di locomotive E428, anche se nei testi ufficiali la distinzione \u00e8 solo in \"tre serie\". Nessuno dei due modi di classificare \u00e8 sbagliato, ai fini della descrizione della locomotiva.\nLe prime venti unit\u00e0 di questo ordine vennero consegnate in color castano-grigio pietra con panconi rossi, respingenti castano e placche di marcatura in bronzo con sfondo castano (non in linea con le successive norme relative alle targhe). Gli avancorpi erano decorati con un fascio littorio in bronzo. Gi\u00e0 l'anno dopo, nel 1935, il color grigio venne sostituito dal color isabella, e le prime unit\u00e0 vennero ridipinte alla prima manutenzione, mentre tutte le successive furono consegnate gi\u00e0 con lo schema definitivo.\nLe unit\u00e0 del primo ordine ottennero una marcatura particolare, al di fuori degli standard. A partire dal 1938 vennero aggiunti di fianco al numero sul pancone delle stelle bianche. Le unit\u00e0 marcate con una stella erano quelle limitate a 105\u00a0km/h, mentre quelle a due stelle potevano raggiungere i 120\u00a0km/h. Le unit\u00e0 \"ad una stella\" ebbero una limitazione di velocit\u00e0 dal 1939 in quanto non dotate di smorzatori idraulici per le vibrazioni ad alta velocit\u00e0. Nel 1940 tutto il gruppo fu dotato di smorzatori, per cui si persero le \"stellette\".\nDurante la costruzione del secondo gruppo, l'Ingegner Bianchi venne rimosso dal servizio, e sostituito dall'ingegner Cesare Carli. Nello staff di Carli spiccava il nome di Alfredo D'Arbela, il secondo (dopo Bianchi) grande progettista italiano di motrici elettriche che avrebbe realizzato la \"seconda generazione\" di motrici, quelle del dopoguerra.\nIl 14 dicembre 1937 venne elevato l'ordine per il terzo gruppo di E.428 (terza serie): con l'allontanamento di Bianchi vennero abbandonati alcuni dei concetti tipici della sua progettazione, come gli avancorpi frontali, in questa serie sostituiti da cabine avanzate per favorire la visibilit\u00e0. Questa serie venne dotata di rapporto standard 29/103. L'ordine venne espletato da Breda, TIBB, Reggiane, Marelli e Ansaldo, che consegnarono gli 81 veicoli nel 1939 e 1940.\nIl quarto ordine (quarta serie) venne emesso il 5 aprile 1939, 80 unit\u00e0 per servizi veloci.\nTIBB e Ansaldo cominciarono a consegnare i mezzi l'anno successivo, e proseguirono fino al 1943 quando il volgere della Seconda guerra mondiale rese insostenibile la commessa che venne fermata dopo 39 esemplari.\nLa quarta serie \u00e8 quella dal famoso musetto aerodinamico, e caratterizzati da un miglioramento della trasmissione e da una serie di dispositivi tesi a migliorare i punti critici emersi in fatto di aderenza e freni.\nIl musetto venne studiato da D'Arbela e dal suo gruppo di progettisti, facendo uso di un'installazione per test fluidodinamici preparata a Guidonia. Inizialmente si valutarono i limiti dei mezzi esistenti tramite modellini in scala 1:20, per poi arrivare a sperimentare le nuove soluzioni in scala 1:1 su mezzi reali dotati di applicazioni posticce.\nLa quarta serie fu suddivisa tra TIBB e Ansaldo: mentre TIBB realizz\u00f2 i mezzi standard, Ansaldo produsse una versione modificata in 18 esemplari dotata di trasmissione lunga e dalle prestazioni pi\u00f9 elevate (fino a 150\u00a0km/h teorici).\nLe E.428 annoverarono numerose unit\u00e0 danneggiate durante la guerra, ma tutte tranne due vennero poi riparate, se non ricostruite. Le unit\u00e0 perse furono la E.428.090 (radiata nel 1944) e la E.428.242 (1946).\nAltre unit\u00e0 (035, 091, 108 e 139) sono state accantonate con intento di demolirle, ma sono state in seguito riparate e rimesse in servizio tra il 1947 ed il 1951. Le riparazioni resero difficile identificare il tipo di trasmissione installata, non sempre standard, tanto che nel 1947 tutti i gruppi vennero riportati a condizione originaria. Tuttavia, questo stato dur\u00f2 poco dato che le riparazioni e le revisioni di servizio spesso sostituirono le trasmissioni con altre equivalenti ma non identiche.\nNel 1946 le Ferrovie dello Stato ordinarono la rimozione dei fasci littori bronzei sui frontali delle unit\u00e0 sopravvissute.\nNel 1954, le FS assegnarono una E.428 di terza serie al traino del treno che trasport\u00f2 a Roma la salma di Alcide De Gasperi, per le esequie di Stato. La sua presenza \u00e8 evidente dalle riprese video dell'epoca, dedicate all'evento.\nNel 1966 il gruppo con rapporto di trasmissione 34/98 (dalla E.428.225 alla E.428.242) venne modificato con rapporto trasmissione tipo 29/103; poich\u00e9 il 34/98 era ritenuto troppo limitativo nelle prestazioni, considerato il progressivo aumento delle composizioni dei treni.\nNegli anni ottanta si tent\u00f2 di convertire alcune delle E.428 in condizioni migliori in motrici per treni reversibili, cambiandone lo schema colore per uniformarlo con quello dei servizi \"navetta\": per questo le unit\u00e0 modificate avrebbero dovuto ottenere il telaio nero, l'imperiale grigio antracite, la cassa marrone chiaro e le fasce laterali arancio-viola, con logo FS grigio sul frontale. I finestrini laterali avrebbero dovuto essere modificati, allargandoli e rendendoli rettangolari per semplificare la fuga dei macchinisti in caso di incidente.\nL'unit\u00e0 226 venne riadattata, e avrebbe dovuto ricevere ufficialmente il nome di \"Pirata\" accompagnato da un piccolo logo con la caricatura di un pirata, in linea con la tendenza di attribuire soprannomi ai gruppi pi\u00f9 rappresentativi.\nDi fatto la numero 226 venne ridipinta, ma il nome non venne mai ufficializzato: sopravvive oggi solo nella letteratura specialistica e nel ricordo degli appassionati. La macchina \u00e8 stata riportata al colore originario nel 1997, ed \u00e8 stata destinata ad essere preservata come rotabile storico nonostante il finestrino modificato.\nTecnica.\nLa tendenza costruttiva dell'epoca era ancora quella dettata dalle E.626, ed evoluzione della , da noi : una struttura composta da tre corpi, uno centrale per la cabina e due estremi pi\u00f9 piccoli con i cofani contenenti le apparecchiature.\n permise di ridurre il passo rigido del mezzo, e di migliorare le prestazioni di iscrizione in curva consentendo velocit\u00e0 maggiori, un'usura minore della rotaia e pi\u00f9 stabilit\u00e0.\nLa prima serie venne costruita secondo questo schema strutturale, che per\u00f2 mise in luce difetti gi\u00e0 riscontrati sui mezzi simili del passato: scarsa visibilit\u00e0 frontale e pessime prestazioni aerodinamiche. Per questo dalla seconda serie la cabina fu avanzata, in modo da eliminare il problema dell'occlusione visiva dato dai corpi estremi, eliminati.\nVenne prodotta anche una terza serie con cabine aerodinamiche, che pur essendo la pi\u00f9 piccola numericamente . Le cabine in questo caso vennero racchiuse in un musetto leggermente bombato, con una nervatura centrale, due ampi vetri romboidali e due piccoli fari tondi aggettanti sul fronte. La perfetta congiunzione col corpo centrale (mantenuto dalle vecchie versioni) regal\u00f2 a queste macchine, altrimenti tozze e sgraziate, una linea aggressiva e filante.\nIl coefficiente di resistenza aerodinamica grazie ai musetti scese da 0,55 a 0,47, con un incremento delle prestazioni del 15%.\nL'uso di carrelli non motori permise di ridurre il peso per asse, altrimenti troppo elevato vista la massa imponente del veicolo: questa soluzione garant\u00ec alle E.428 l'autorizzazione a circolare anche sulle linee ad armamento leggero, che altrimenti sarebbero state danneggiate da un mezzo cos\u00ec pesante. Il peso/asse finale risult\u00f2 essere di una tonnellata inferiore rispetto alle \"sorelline\" E.326, per un valore di sole 19 tonnellate.\nSfortunatamente queste macchine soffrivano di una spiccata tendenza a far slittare le ruote all'avvio, derivante dal rodiggio centrale di vecchia concezione e dall'alta potenza non perfettamente controllata. Inoltre, il primo gruppo era caratterizzato dall'inadeguatezza dell'impianto frenante, poi modificato dalla seconda serie\nLe E.428 vennero prodotte con tre diversi rapporti di trasmissione:\nLe varie unit\u00e0, attrezzate con rapporti di trasmissione differenti, vennero consegnate a seconda delle necessit\u00e0 delle linee da servire.\nQuanto ai lotti di produzione, le E.428 possono essere distinte in 4 serie:\nIl problema degli slittamenti.\nDalla loro nascita sino al termine della carriera operativa, le E428 furono sempre tormentate dal problema degli slittamenti. La locomotiva, di qualsiasi serie, slittava con notevole facilit\u00e0, sia in avviamento che in corsa. La tendenza allo slittamento era pi\u00f9 accentuata nelle versioni con rapporto di trasmissione 31/101 e 34/98; ma le versioni con rapporto di trasmissione 29/103 erano solo leggermente pi\u00f9 affidabili. Le E428 tendevano a slittare persino quando pressavano i respingenti del materiale rotabile per effettuare gli agganci o sganci.\nIl problema fondamentale risiedeva nella scelta progettuale delle ruote motrici a grande diametro, la cui trazione era regolata in modo non sufficientemente graduale. All'epoca, la preoccupazione per possibili surriscaldamenti del reostato ne suggeriva un'esclusione abbastanza rapida, con pochi livelli di esclusione; difatti, per le E428 furono previsti appena 11 livelli di esclusione del reostato nella combinazione Serie, anche per esaltare l'accelerazione della macchina, dato il previsto impiego con treni rapidi. Ci\u00f2 comportava, inevitabilmente, brusche variazioni di corrente ai motori; e non furono previsti dispositivi di anticabraggio tramite shunt (che caratterizzeranno, successivamente, le E645 e le E444). La prima serie era anche afflitta dal problema che, disponendo di un solo gradino di indebolimento campo, le transizioni dirette da Serie a Serie-Parallelo e da Serie-Parallelo a Parallelo risultavano pure troppo brusche. Poich\u00e9 il fenomeno dello slittamento \u00e8 favorito dalle brusche variazioni di coppia motrice, la combinazione di tutti questi fattori comportava frequenti perdite di aderenza alle ruote.\nPer risolvere in parte il problema degli slittamenti, per decenni le officine FS sperimentarono nelle E428 varie modifiche alle sabbiere delle locomotive. Si giunse infine ad avere un tubo lanciasabbia per ciascuna ruota motrice delle E428, per ciascun senso di marcia (16 tubi lanciasabbia complessivi); e con inclinazione molto pronunciata, per sparare la sabbia il pi\u00f9 vicino possibile al punto di aderenza ruota-rotaia.\nUna soluzione pi\u00f9 radicale fu adottata, sin dall'origine, nelle E428 di quarta serie con rapporto 34/98, dalla 225 alla 242: l'installazione di un complesso dispositivo meccanico per aumentare la massa aderente, azionabile dal macchinista nella combinazione di Serie, mediante la pressione di un pulsante. Questo dispositivo consisteva in cilindri con pistoni pneumautici (simili ai cilindri freno) agenti sulle sospensioni della locomotiva: quando venivano attivati, variavano la massa gravante sulle sospensioni, e di conseguenza aumentavano la massa gravante sulle ruote motrici di quasi una tonnellata. L'aumento di massa aderente comportava, automaticamente, condizioni pi\u00f9 favorevoli alla trazione. Questo dispositivo fu progressivamente installato su tutte le E428 dopo il 1947; ma non elimin\u00f2 completamente il fenomeno degli slittamenti.\nLa questione della velocit\u00e0.\nLa velocit\u00e0 massima ammissibile per le E.428 \u00e8 sempre stata un problema, per gli ingegneri ferroviari, \"in primis\" l'ingegner Giuseppe Bianchi, il \"padre\" delle E.428. Il regime fascista aveva richiesto locomotive atte ai 150\u00a0km/h, per effettuare treni viaggiatori rapidi a materiale ordinario con velocit\u00e0 commerciale di almeno 100\u00a0km/h. Per conseguire tale velocit\u00e0 e con un decente sforzo di trazione allo spunto, considerando anche la bassa velocit\u00e0 di rotazione ammessa dai motori elettrici in corrente continua dell'epoca (1350 giri/min), fu necessario prevedere quattro ruote motrici di grande diametro, con otto motori di trazione. L'adozione di ruote motrici di grande diametro era anche, chiaramente, influenzata dall'esperienza di progettazione con le locomotive a vapore veloci e locomotive elettriche trifasi veloci; nonch\u00e9 dalle concezioni meccaniche dell'epoca: il grande diametro innalzava il baricentro della locomotiva; dote considerata essenziale per ottenere migliori qualit\u00e0 di marcia a velocit\u00e0 elevate. Tuttavia, a progetto realizzato, risult\u00f2 chiaro che: date le masse in gioco, la tecnologia meccanica impiegata per le sospensioni e i carrelli, nonch\u00e9 le limitazioni imposte dall'armamento dell'epoca (che sulle linee principali era costituito da rotaie da 46\u00a0kg/m), la velocit\u00e0 di 150\u00a0km/h per le E.428 sarebbe stata improponibile nel normale esercizio quotidiano, poich\u00e9 avrebbe provocato notevoli sollecitazioni all'armamento. Pertanto, sin dai primi esemplari di produzione, si procedette ad una prima cautelativa limitazione di velocit\u00e0 a 130\u00a0km/h, mediante l'adozione dei rapporti di trasmissione 29/103 e 31/101.\nDalla nascita agli anni cinquanta.\nNel maggio 1933 furono consegnati i primi esemplari di produzione, dalla ditta Breda di Sesto San Giovanni, e nell'estate iniziarono le prime prove in linea. I risultati dei collaudi mostrarono che la macchina tendeva a \"serpeggiare\" (gergo ferroviario con il quale si intendono gli sbandamenti laterali in velocit\u00e0) vistosamente sopra i 110\u00a0km/h.. Fino a met\u00e0 anni trenta questo problema, in esercizio, fu temporaneamente risolto dal semplice fatto che neppure le migliori carrozze viaggiatori italiane dell'epoca, a materiale ordinario, erano atte a velocit\u00e0 superiori ai 120\u00a0km/h; e comunque i treni viaggiatori rapidi avevano una velocit\u00e0 d'orario impostata sui 100\u00a0km/h: molto spesso, difatti, in composizione ai treni rapidi e direttissimi viaggiavano carrozze atte solo ai 100\u00a0km/h (pochi treni \"di prestigio\" vantavano intere composizioni da 120\u00a0km/h). Nel febbraio 1936, tuttavia, prefigurando la futura entrata in servizio di carrozze viaggiatori da 140\u00a0km/h, le FS decisero di prendere in seria considerazione il problema del serpeggio, limitando d'ufficio le E.428 a 105\u00a0km/h; quantomeno finch\u00e9 sostanziali modifiche meccaniche, quali ad esempio l'adozione di smorzatori idraulici tra i semicarri, non avessero consentito di ottenere un buon livello di stabilit\u00e0 di marcia della locomotiva sopra i 110\u00a0km/h. Questo provvedimento, per\u00f2, non fu accettato di buon grado dal regime fascista che, considerando anche il fallimento delle E.326 come locomotive elettriche veloci (limitate permanentemente, nello stesso anno, a soli 90\u00a0km/h), alla fine dell'anno licenzi\u00f2 l'ingegner Bianchi.\nNell'agosto 1938, l'applicazione degli smorzatori idraulici (curata dall'ingegner Alfredo D'Arbela, succeduto nel 1937 all'ingegner Bianchi alla guida dell'Ufficio Tecnico Materiale Rotabile e Trazione delle FS) era ormai completata su quasi tutte le E.428; e per gli esemplari modificati decadde la limitazione di velocit\u00e0 a 105\u00a0km/h. Ma furono comunque previste delle limitazioni cautelative: una Revisione di Turno ogni 100\u00a0000\u00a0km di percorrenza; e quando la locomotiva era \"scaduta di revisione\" doveva considerarsi limitata a 100\u00a0km/h fino a revisione avvenuta. Questo perch\u00e9 sussistevano preoccupazioni riguardo al logorio delle foglie della trasmissione. Inoltre, la limitazione a 100\u00a0km/h scattava in altri tre casi: guasto agli smorzatori idraulici, usura dei bordini delle ruote, e sospetta usura delle boccole ad olio dei carrelli portanti anteriori. Queste ultime, in particolare, erano soggette a stress meccanico per le velocit\u00e0 sopra i 100\u00a0km/h, data l'imponente mole della locomotiva che \"spingeva\" sul carrello anteriore, specie durante le iscrizioni in curva ad alta velocit\u00e0. A seconda se la E.428 era atta o meno a praticare determinate velocit\u00e0, venivano disegnate dalle Officine una o due stelle bianche (105\u00a0km/h o 120\u00a0km/h) sul pancone. La velocit\u00e0 massima di 130\u00a0km/h rimaneva pertanto teorica, anche a causa del Regolamento Ferroviario dell'epoca: fino alla met\u00e0 degli anni cinquanta, difatti, il \"Regolamento FS\" non ammise velocit\u00e0 superiori ai 120\u00a0km/h rango A, per i treni composti di materiale ordinario trainati da locomotive elettriche. Pertanto, fino alla met\u00e0 degli anni cinquanta, \"tutte\" le E.428 effettuarono servizi rapidi, direttissimi e diretti correndo al massimo a 120\u00a0km/h; anche quando si presentavano intere composizioni di nuove carrozze da 140\u00a0km/h.\nDopo la met\u00e0 degli anni cinquanta, finalmente, il \"Regolamento FS\" venne modificato ammettendo velocit\u00e0 massime nell'ordine dei 140\u00a0km/h Rango A per i treni composti di Materiale Ordinario trainato da E.428, complice il nuovo armamento da 60\u00a0kg/m sulle linee principali; quindi le E.428 ebbero per la prima volta la possibilit\u00e0 pratica di superare i 120\u00a0km/h nel regolare esercizio quotidiano. Tuttavia, questa possibilit\u00e0 venne riservata solo alle pi\u00f9 \"giovani\" E.428 di Terza e Quarta Serie, all'epoca impegnate a fondo con i treni \"di prestigio\", Rapidi e Direttissimi. Per il resto, le FS avevano gi\u00e0 deciso di impedire alle E.428 pi\u00f9 \"anziane\" di correre oltre i 120\u00a0km/h: nonostante le modifiche Regolamentari, le E.428 di Prima e Seconda Serie videro confermata la limitazione di velocit\u00e0 a 120\u00a0km/h; e non ebbero praticamente mai occasione di toccare i 130\u00a0km/h per tutta la loro carriera. Tra l'altro, le E.428 pi\u00f9 anziane (Prima e Seconda Serie con \"avancorpi\") vennero ben presto assegnate ai treni Diretti e Locali. Questi treni, negli anni cinquanta, erano composti da Materiale Ordinario di scarsa qualit\u00e0 (ad esempio, Carrozze \"Centoporte\" e \"Corbellini\", o addirittura carri merci in composizione) e con orario impostato a 90\u00a0km/h o meno; ruoli che non consentivano affatto di esaltare le doti velocistiche delle E428.\nLa \"seconda giovinezza\".\nDalla fine degli anni cinquanta, le carrozze viaggiatori da erano ormai gi\u00e0 abbastanza diffuse fra i treni percorrenti le linee principali; e le 428 della Terza e Quarta Serie continuavano a correre veloci, ora toccando abitualmente i 130\u00a0km/h nei tratti di linea pi\u00f9 favorevoli. A tali velocit\u00e0, comunque, gli Ingegneri FS avevano ragione di temere un'eccessiva usura della trasmissione a foglie, dei bordini delle ruote, e delle boccole ad olio dei carrelli anteriori: il tutto comportava ingenti spese di manutenzione, specie in considerazione del fatto che i treni erano sempre pi\u00f9 pesanti e veloci; quindi le parti meccaniche di vecchia concezione della E.428 erano sempre pi\u00f9 sotto stress.\nAllora, le FS presero in considerazione il miglioramento meccanico delle E.428 delle serie pi\u00f9 moderne (Semi-Aerodinamiche e Aerodinamiche) per le quali si prevedeva ancora il servizio viaggiatori veloce: l'intenzione era di sfruttare regolarmente la velocit\u00e0 massima di 130\u00a0km/h, in Rango A, almeno sulle trafficate linee principali.\nPoich\u00e9 le tre maggiori cause delle frequenti limitazioni a 100\u00a0km/h, che scattavano occasionalmente, erano l'usura dei bordini delle ruote, l'usura delle boccole dei carrelli portanti anteriori, nonch\u00e9 l'usura delle foglie di trasmissione, le FS tentarono due interventi:\nQueste operazioni di \"modernizzazione\" avevano l'unico scopo di innalzare il livello di affidabilit\u00e0 meccanica delle E.428 di Terza e Quarta Serie; e diminuire i costi di manutenzione. Ma, la modifica venne portata avanti con poca convinzione, dato che le FS erano ormai impegnate nello sviluppo delle E.646, locomotive molto pi\u00f9 moderne e potenti della ormai anziana E.428. Quindi soltanto alcune E.428 della Terza Serie e alcune della Quarta Serie vennero modificate con i Carrelli AP-1110 (tra cui la E.428-226 della foto) e trasmissione Silent Block.\nDifatti, nel 1958 iniziarono ad entrare in servizio le prime nuovissime E.646, locomotive dalle eccellenti prestazioni complessive (per l'epoca), che insidiarono subito il primato, di locomotive \"ammiraglie\" delle FS, alle E.428 di Terza e Quarta Serie. Ma queste, nonostante la perdita del primato, riuscirono a mantenere ancora per anni il loro ruolo sui treni \"di prestigio\" Rapidi e Direttissimi: in attesa di essere sostituite, con la progressiva entrata in servizio delle nuove E.646, il lungo \"cambio della guardia\" fu completato solo nel 1968. Ma la graduale perdita dei servizi \"di prestigio\" non signific\u00f2 automaticamente la condanna a trainare i lenti treni viaggiatori Locali e gli ancor pi\u00f9 lenti treni merci. In particolare, le veloci E.428 di Terza e Quarta Serie conobbero il loro ultimo momento di gloria con i treni viaggiatori Diretti, i treni viaggiatori periodici (soprattutto \"letti e cuccette\") e i treni viaggiatori internazionali.\nIn definitiva, fu solo in questo breve periodo (meno di 15 anni), circoscritto tra la seconda met\u00e0 degli anni cinquanta e la fine degli anni sessanta, che le E.428 Semi-Aerodinamiche (Terza Serie) ed Aerodinamiche (Quarta Serie), sia \"modernizzate\" che non, ebbero la loro unica occasione pratica di toccare i 130\u00a0km/h nel regolare esercizio. Tuttavia, rimasero sempre \"nell'aria\" molte perplessit\u00e0, da parte degli Ingegneri FS, riguardo alle sollecitazioni all'armamento provocate dall'imponente rodiggio della E.428, e riguardo ai costi di manutenzione della sofisticata parte meccanica. Finch\u00e9, alla fine degli anni sessanta inizi\u00f2 a farsi strada l'idea che ormai le E.428 avevano \"fatto il loro tempo\"; che ormai esistevano le E.646, e che le ancor pi\u00f9 nuove E.444 stavano gi\u00e0 entrando in servizio\u2026 quindi, tutte le E.428 ormai potevano essere relegate ai servizi secondari.\nIl pellegrinaggio da Roma a Loreto ed Assisi, di S.S. Papa Giovanni XXIII, effettuato il 4 ottobre 1962 in treno, appositamente allestito, fu trainato, sia all'andata che al ritorno da due E.428 3\u00aa serie, tirate a lucido, in Doppia Trazione (per ragioni di garanzia del servizio). Era dal 1857 che un Papa non effettuava un'uscita che lo portasse lontano da Roma (a parte gli spostamenti per raggiungere la residenza estiva di Castel Gandolfo, spesso frequentata gi\u00e0 da Pio XI e Pio XII), e ci\u00f2 avvenne con un treno che part\u00ec dalla stazione di S. Pietro proprio trainato da ben due E.428, come ben documentato dalle riprese televisive Rai.\nIl declino.\nNel 1970, le FS decisero di iniziare a confinare progressivamente le E.428 ai treni merci, a mano a mano che i treni viaggiatori avessero ricevuto materiale rotabile sempre migliore.\nLa velocit\u00e0 massima di molte E.428, a partire dalle pi\u00f9 anziane, venne limitata d'ufficio a 100\u00a0km/h principalmente per risparmiare sulla costosa manutenzione della parte meccanica; ma anche per contenere le sollecitazioni all'armamento delle linee, dati i modesti servizi cui la E.428 era ormai destinata. Detto in altri termini: l'impiego della E.428 sopra i 100\u00a0km/h non risultava pi\u00f9 conveniente, considerati i servizi che avrebbe dovuto svolgere (treni merci), i costi di manutenzione della locomotiva e l'entit\u00e0 delle sollecitazioni provocate all'armamento. L'intenzione era di far durare le E.428 il pi\u00f9 a lungo possibile, risparmiando sulla manutenzione grazie alla limitazione di velocit\u00e0; quindi radiare progressivamente gli esemplari a mano a mano che si presentassero grosse riparazioni da eseguire.\nFu prevista un'unica deroga, per le E.428 modificate con Carrelli AP-1110, che vennero temporaneamente ammesse a circolare a 115\u00a0km/h. Questa deroga venne ritirata nel 1972, quando tutto il Gruppo E.428 fu limitato definitivamente a 100\u00a0km/h.\nTuttavia, il definitivo allontanamento delle E.428 dal servizio viaggiatori si verific\u00f2 ben pi\u00f9 tardi del previsto: molti treni Locali e alcuni Diretti vennero effettuati con E.428 \"limitate\", al traino di vecchie carrozze fatiscenti, almeno fino alla met\u00e0 degli anni ottanta; le ultime E.428 prestarono servizio con i treni merci fino al 1989. Nel frattempo, non mancarono, n\u00e9 furono pochi, i casi di occasionale re-impiego di E.428 \"limitate\" per i treni Straordinari o Internazionali. In particolare, la E.428.226 \"Pirata\", riverniciata con i colori \"Navetta\" dell'epoca e attrezzata di accoppiatore a 78 poli per il comando delle porte elettropneumautiche delle carrozze pendolari, serv\u00ec i treni locali attorno al nodo di Bologna fino al 1991.\nUnit\u00e0 preservate.\nEsistono ancora quattro unit\u00e0 efficienti, assegnate ai treni storici e speciali, sono:\nInoltre sono ancora presenti:\nErano presenti:\nLe E.428 nei Media.\nNonostante i difetti tecnici noti agli addetti ai lavori, le E.428 furono un simbolo di velocit\u00e0 e potenza, nell'ambito della trazione ferroviaria italiana, nel periodo compreso tra gli anni trenta e gli anni cinquanta. Il Regista Pietro Germi, interpretando il ruolo del macchinista Andrea Marcocci nel suo film \"Il ferroviere\" del 1956, rese le E.428 popolari anche sul grande schermo. Il film, snobbato da una parte della critica cinematografica dell'epoca (oggi completamente rivalutato e considerato tra i \"capolavori\" dell'epoca), ebbe comunque un buon successo di pubblico, anche a livello internazionale. Nelle riprese, compaiono soprattutto E.428 semi-aerodinamiche (E.428.173 ed E.428.186).\nPoco tempo dopo, Vito Zucchini, un ex-macchinista FS, si ciment\u00f2 nella scrittura di un romanzo: \"Uomini e Rotaie\", edito nel 1965; nel quale anche le E.428 sono protagoniste. Questo romanzo, scritto in un elegante e formale italiano di vecchio stile, con abbondante uso di termini ormai non pi\u00f9 in voga, \u00e8 contraddistinto da toni melodrammatici e fa parte, similmente al film di Germi, del filone del Neorealismo (anche se all'epoca dell'edizione del libro il periodo neorealista si poteva considerare gi\u00e0 concluso).\nPi\u00f9 in generale, le E.428 fecero la comparsa in diversi film, anche se non in ruolo di protagoniste come ne \"il ferroviere\". Tra i ruoli da comparsa, spicca la partecipazione nel film Destinazione Piovarolo (1955), interpretato dal famoso Tot\u00f2 nel ruolo di capostazione FS: la E.428.172 \u00e8 la locomotiva del treno Rapido sul quale viaggia il Ministro dei Trasporti.\nUna 428 prima serie \u00e8 raffigurata sulla copertina dell'album \"Lampo viaggiatore\" di Ivano Fossati (2003).\nLa E.428 di quarta serie \u00e8 presente nel gioco Railroad Tycoon 3 come mezzo utilizzabile."}
{"id": "805934", "revid": "36426", "url": "https://it.wikipedia.org/wiki?curid=805934", "title": "Scialorrea", "text": "La scialorrea (chiamata anche ipersalivazione o ptialismo) \u00e8 l'eccessiva produzione di saliva. \u00c8 stata anche definita come una eccessiva quantit\u00e0 di saliva nella bocca. \u00c8 un segno clinico che pu\u00f2 essere causato dalla diminuzione della clearance di saliva.\nPu\u00f2 essere dovuta a difficolt\u00e0 della deglutizione, causata da varie condizioni, tale che la saliva permane in bocca e tende a colare dalle labbra.\nEtimologia.\nIl termine scialorrea deriva dalla lingua greca \"sialon\" = saliva e \"reo\" = scorrere e pertanto letteralmente significa saliva che scorre (che cola).\nAspetti di anatomia e fisiologia.\nLa saliva \u00e8 secreta dalle ghiandole salivari maggiori (due ghiandole parotidi, due ghiandole sottomandibolari e due ghiandole sottolinguali) e da svariate ghiandole minori. Le ghiandole sottomandibolare sottolinguale sono innervate dal nucleo salivatorio superiore attraverso il nervo intermedio e la corda del timpano. La parotide \u00e8 invece innervata dal nervo timpanico, ramo del glossofaringeo, che trasporta fibre parasimpatiche secretorie del nucleo salivatorio inferiore.\nQuotidianamente vengono prodotti circa 1,5 litri di saliva. Il 70% della produzione \u00e8 a carico della ghiandola sottomandibolare e della sottolinguale. In caso di necessit\u00e0 interviene la ghiandola parotide che incrementa notevolmente la produzione salivare.\nLa saliva contribuisce alla pulizia meccanica della bocca, all'omeostasi orale, alla regolazione del pH orale. Ha inoltre funzione batteriostatica e battericida. \u00c8 importante nella formazione del bolo alimentare e l'enzima amilasi salivare, in essa contenuto, inizia la digestione degli amidi.\nIl sistema nervoso parasimpatico innerva le tre ghiandole maggiori ed ha funzioni di tipo stimolatorio. Il sistema simpatico determina invece la contrazione delle fibre muscolari intorno ai dotti salivari.\nCause.\nEccessiva produzione.\nCondizioni che possono causare una sovrapproduzione di saliva sono:\nFarmaci che possono causare una sovrapproduzione di saliva sono:\nQuesti farmaci provocano sonnolenza e lentezza dei movimenti e possono provocare una riduzione nella frequenza di deglutizione con conseguente accumulo di saliva in bocca. \nSostanze tossiche che possono causare ipersalivazione includono: \nRidotta clearance.\nLe cause di diminuzione della clearance di saliva sono:\nManifestazioni cliniche.\nCome gi\u00e0 visto la scialorrea \u00e8 essa stessa un segno clinico correlato a numerosi altri problemi e patologie. Questa manifestazione pu\u00f2 per altro dare luogo ad una serie di complicazioni fisiche e psicosociali molto limitanti. Fra queste \u00e8 il caso di segnalare la comparsa di fissurazioni, ragadi e screpolature periorale che si possono sovrainfettare. Inoltre tende ad associarsi a cattivo odore il che spesso porta a repulsione e stigmatizzazione sociale con un impatto spesso devastante per il paziente ed i familiari.\nTrattamento.\nLa scialorrea deve essere trattata innanzitutto cercando di curare od evitare la causa sottostante. Per tale motivo se la scialorrea \u00e8 conseguenza dell'effetto di un farmaco, lo stesso dovr\u00e0 essere sospeso e sostituito con altro medicamento.\nLa terapia ottiene migliori risultati con un approccio multidisciplinare.\nI logopedisti possono essere molto utili al paziente, valutando la deglutizione e le funzioni orali e impostando un trattamento riabilitativo-rieducativo adeguato.\nI dentisti sono fondamentali nel valutare e curare eventuali malattie del cavo orale, dentali e non, come macroglossia, deglutizione atipica e posturologia associata, eventuali disturbi alle ghiandole salivari con diagnosi di eventuali scialoadeniti e scialodochiti, e problemi di malocclusione.\nGli otorinolaringoiatri si focalizzano sulla identificazione e correzione di cause di ostruzione aerodigestive (macroglossia ed ipertrofia adenotonsillare) che possono contribuire alla ridotta clearence della saliva.\nIl neurologo pu\u00f2 essere coinvolto in caso di scialorrea secondaria a patologie neurologiche o coinvolgimento di nervi cranici. I trattamenti debbono essere offerti con gradualit\u00e0 al paziente, dai meno invasivi (terapie non chirurgiche) ai pi\u00f9 invasivi.\nFarmaci anticolinergici.\nLa scopolamina ed il glicopirrolato si sono dimostrati efficaci nel ridurre la scialorrea, ma il loro utilizzo pu\u00f2 essere gravato da diversi effetti collaterali (soprattutto ritenzione d'urina e visione offuscata).\nTossina botulinica.\nLe iniezioni di tossina botulinica nella ghiandola parotide e nella ghiandola sottomandibolare si sono dimostrate sicure e molto utili. Purtroppo la loro efficacia va via via riducendosi con il trascorrere delle settimane. Questo fatto richiede che il paziente sia disponibile a sottoporsi a cicli di iniezioni.\nInterventi chirurgici.\nEsiste una variet\u00e0 di interventi chirurgici che possono determinare un significativo incremento della qualit\u00e0 di vita del paziente affetto da scialorrea. Fra questi si ricorda la legatura dei dotti salivari oppure la escissione della ghiandola parotide e/o sottomandibolare e/o sottolinguale. \u00c8 anche possibile ricorrere alla denervazione delle ghiandole salivari intervenendo attraverso l'orecchio medio, dove decorre il plesso timpanico e la corda del timpano prima di sfioccarsi verso le ghiandole salivari maggiori. Va ricordato che a distanza di tempo (due anni o pi\u00f9) le fibre nervose possono rigenerare reinnervando le ghiandole."}
{"id": "805935", "revid": "122483907", "url": "https://it.wikipedia.org/wiki?curid=805935", "title": "Pianificazione", "text": "La pianificazione \u00e8 il processo di riflessione sulle attivit\u00e0 necessarie per raggiungere un obiettivo desiderato. \u00c8 la prima e pi\u00f9 importante attivit\u00e0 per ottenere i risultati desiderati. Implica la creazione e il mantenimento di un piano, come gli aspetti psicologici che richiedono abilit\u00e0 concettuali. In quanto tale, la pianificazione \u00e8 una propriet\u00e0 fondamentale del comportamento intelligente. \u00c8 un termine usato per prevedere in linea di massima quando compiere un'attivit\u00e0 o una serie di attivit\u00e0. Un ulteriore significato importante, spesso chiamato semplicemente \"pianificazione\", \u00e8 il contesto giuridico degli sviluppi edilizi consentiti. \nPianificazione della gestione familiare.\nIn questo ambito non c'\u00e8 da confondersi con il concetto di \"programmazione\"\nPianificazione della gestione industriale.\nNormalmente si pianificano attivit\u00e0 a medio termine, come gli arrivi delle materie prime, la partenza orientativa di grosse commesse, l'immissione sul mercato di un certo prodotto.\nSchedulazione.\nAumentando il dettaglio delle informazioni necessarie alla produzione, si possono programmare attivit\u00e0 produttive quando si \u00e8 prossimi alla partenza delle lavorazioni oppure alle conferme di ordini precedentemente pianificati. Si pu\u00f2 parlare di \"schedulazione\". Si intende per schedulazione l'insieme delle seguenti informazioni:\nSchedulazione e programmazione esecutiva sono praticamente sinonimi (programmare con estremo dettaglio il brevissimo termine: 1-3 giorni), sebbene la prima sia di tipo backoffice, l'altra \u00e8 svolta nell'ambiente di produzione.\nLa schedulazione \u00e8 l'attivit\u00e0 principale che un ufficio della programmazione deve compiere. Di solito \u00e8 riesaminata giornalmente, con riallineamenti di frequenza dipendente dal numero di commesse contemporaneamente presenti e dalla variabilit\u00e0 dei componenti delle distinte base.\nLa schedulazione pu\u00f2 essere fatta a mano, con comuni programmi di calcolo, oppure, nei casi di grossi volumi e numerose tipologie di prodotti, con appositi sistemi ERP di gestione e controllo.\nLe basi metodologiche della programmazione operativa si inquadrano nella teoria della schedulazione la quale a sua volta rientra nel pi\u00f9 vasto ambito della ricerca operativa."}
{"id": "805950", "revid": "767487", "url": "https://it.wikipedia.org/wiki?curid=805950", "title": "Roberto Mazzanti", "text": "\u00c8 scomparso nel 2007 all'et\u00e0 di 64 anni.\nCarriera.\nCresciuto nelle file della , dopo un campionato in prestito al esord\u00ec nella stagione 1960-1961 in Serie A nella per poi iniziare una lunga militanza nelle categorie minori tra Serie C () e Serie B ( e ), prima di approdare nuovamente in Serie A nella stagione 1968-1969 nel . Con la maglia giallobl\u00f9 giocher\u00e0 in altri due periodi diversi.\ndisput\u00f2 tre stagioni, segnando il gol decisivo in occasione dello spareggio valevole per la promozione in Serie A vinto contro il al termine del campionato 1974-1975.\nIn carriera ha totalizzato complessivamente 94 presenze e 4 reti in Serie A, e 238 presenze e 34 reti in Serie B.\nConclusa la carriera agonistica intraprese l'attivit\u00e0 di allenatore, guidando lo e il .\n\u00c8 deceduto a causa di un arresto cardiaco mentre passeggiava per le vie di Castelnuovo Berardenga."}
{"id": "805951", "revid": "433605", "url": "https://it.wikipedia.org/wiki?curid=805951", "title": "Non farti cadere le braccia", "text": "Non farti cadere le braccia \u00e8 il 1\u00ba album in studio del cantautore italiano Edoardo Bennato, pubblicato nel 1973.\nIl disco.\n\u00c8 l'album di esordio del cantautore napoletano. Il suo nome doveva essere \"L'ultimo fiammifero\" (come viene affermato sulla copertina dell'album). I pezzi sono tutti firmati da Bennato, tranne \"Lei non \u00e8 qui...non \u00e8 l\u00e0\", con il testo scritto da Bruno Lauzi, che lo aveva gi\u00e0 inciso nel 1971 nell'album \"Amore caro amore bello...\", e \"Un giorno credi\", il cui testo \u00e8 stato scritto da Patrizio Trampetti, conosciuto da Bennato tramite suo fratello Eugenio, poich\u00e9 entrambi sono in quegli anni membri della Nuova Compagnia di Canto Popolare.\n, con Bennato ad indossare due scarpe: quella del cantautore della Numero uno (la casa discografica con cui aveva gi\u00e0 inciso diversi dischi e scritto alcuni brani per vari artisti), e il nuovo Bennato cantastorie di protesta. Tuttavia, alcune canzoni sono tra le pi\u00f9 significative che il cantautore ha scritto: la stessa title track, o \"Rinnegato\" (in cui si rivolge ai suoi collaboratori, da Trampetti al produttore Colombini, dal fratello Eugenio all'arrangiatore del disco Roberto De Simone) o ancora \"Campi flegrei\", dedicato da Bennato al Viale Campi Flegrei, la strada nel quartiere Bagnoli a Napoli, in cui \u00e8 nato e cresciuto. Il punto da cui ripartire \u00e8 \"Un giorno credi\", riproposta anche nel successivo album \"I buoni e i cattivi\".\nTra i musicisti che suonano nel disco da rilevare la presenza di Massimo Luca, collaboratore in quegli anni anche di Lucio Battisti, del bergamasco Titta Colleoni (ex tastierista del gruppo beat dei Raminghi) e della torinese Silvana Aliotta, cantante dei Circus 2000 (che per\u00f2 nella copertina del disco \u00e8 citata, erroneamente, come \"Alliotta\").\nIl disco \u00e8 prodotto da Alessandro Colombini e arrangiato da Roberto De Simone che dirige l'orchestra e il coro; le edizioni musicali delle canzoni sono la Wiz Music/Pegaso, tranne che per \"Lei non \u00e8 qui...non \u00e8 l\u00e0\" (Ed. Universale).\nCon questo disco Edoardo comincia ad essere notato da critica e pubblico.\nTracce.\nTesti e musiche di Edoardo Bennato, eccetto dove indicato."}
{"id": "805954", "revid": "767487", "url": "https://it.wikipedia.org/wiki?curid=805954", "title": "L'uomo che sapeva troppo (film 1956)", "text": "L'uomo che sapeva troppo (\"The Man Who Knew Too Much\") \u00e8 un film del 1956 diretto da Alfred Hitchcock.\nIl thriller, presentato in concorso al 9\u00ba Festival di Cannes, \u00e8 un \"remake\" dell'omonimo film del 1934 diretto dallo stesso Hitchcock, ma prodotto in Gran Bretagna.\nTrama.\nDue turisti americani, il medico Ben McKenna e la moglie Jo, sono in viaggio in Marocco insieme al figlioletto Hank. Sull'autobus che li conduce a Marrakech fanno conoscenza con un misterioso personaggio, Louis Bernard, che desta subito qualche perplessit\u00e0 nella diffidente Jo. La sera i McKenna, recatisi a cena in un locale tipico, incontrano i coniugi Drayton, una coppia inglese che alloggia nel medesimo albergo, e con la quale s'intrattengono per la serata. Con loro sorpresa, nello stesso locale i McKenna intravedono l'onnipresente e misterioso Bernard che, dopo essere passato nel pomeriggio nella loro camera d'albergo per invitarli a cena, li ha poi lasciati con una scusa.\nIl giorno successivo, mentre i McKenna e i Drayton visitano il mercato di Marrakech, un uomo viene pugnalato a morte sotto i loro occhi. Il dottor McKenna accorre in suo soccorso e si accorge che la vittima altri non \u00e8 che Louis Bernard, camuffato in un abito tipico del luogo e con le mani e la faccia tinte di nero. L'uomo, prima di morire, rivela a McKenna che un importante uomo di stato sar\u00e0 presto assassinato a Londra, e si raccomanda di andare a cercare col\u00e0 \"Ambrose Chappell\". La polizia francese (il Marocco, al tempo della narrazione, era ancora un protettorato francese) invita i McKenna in commissariato, mentre i Drayton tornano in albergo con Hank. Durante l'interrogatorio, McKenna viene chiamato al telefono e una voce misteriosa all'altro capo del filo gli intima il silenzio sulle rivelazioni che egli ha avuto da Bernard morente, pena l'uccisione del figlioletto (si scoprir\u00e0 presto che i rapitori sono i coniugi Drayton).\nMcKenna apprende dal commissario che Bernard era un agente del \"Deuxi\u00e8me Bureau\" (il servizio di controspionaggio francese) ma rifiuta di collaborare e con la moglie riparte immediatamente per Londra. Qui, nonostante le raccomandazioni in senso contrario di Scotland Yard, gi\u00e0 informata dai francesi, i due coniugi iniziano a indagare da soli, sulla base delle poche indicazioni fornite da Bernard. Trovato un uomo di nome \"Ambrose Chappell\", scoprono che non solo questi \u00e8 del tutto estraneo al rapimento, ma che ci\u00f2 di cui parlava Bernard non \u00e8 una persona, bens\u00ec una chiesa (\"Chapel\").\nGiunti sul luogo, il loro intervento viene vanificato dal deciso comportamento dei Drayton (il marito Edward usa come copertura la rispettabile attivit\u00e0 di prete anglicano) che fuggono rinchiudendo Ben, debitamente stordito, nella cappella, e si portano dietro il piccolo Hank. Tuttavia Jo, che era uscita dalla cappella per avvisare Scotland Yard, riesce a sventare l'attentato organizzato dai Drayton su commissione dell'ambasciatore di un non ben identificato Paese, contro il primo ministro dello stesso Paese, in visita a Londra, durante un concerto alla Royal Albert Hall. Grazie al loro intervento (un urlo di Jo fa sbagliare mira al killer e l'irruzione improvvisa di Ben nel palco ove quest'ultimo aveva sparato ne provoca la caduta in platea e la morte), i coniugi McKenna sono invitati all'Ambasciata. All'interno di questa i Drayton hanno portato precipitosamente il piccolo dopo che la loro base a Londra, la Ambrose Chapel, \u00e8 stata \"bruciata\" a causa dell'intervento di Scotland Yard.\nDeciso a uccidere il bambino, su richiesta perentoria dell'ambasciatore che non vuole testimoni del suo tradimento, Edward Drayton torna nella stanza, ma la moglie Lucy, che ha preso a cuore le sorti di Hank, riesce a farlo fuggire esortandolo a fischiare la canzone che la madre gli cantava da piccolo, e che ora sta cantando ai piani di sotto, facendosi cos\u00ec sentire dal padre, che accorre in tempo per fermare l'uomo.\nCameo.\nCome in molti altri suoi film, Hitchcock fa la sua breve apparizione davanti alla macchina da presa: qua lo si vede, di spalle, mentre assiste allo spettacolo di alcuni saltimbanchi nel mercato di Marrakech.\nProduzione.\nIl film fu prodotto da Alfred Hitchcock, Paramount, Filmwite.\nSoggetto.\nIl soggetto \u00e8 tratto da un romanzo giallo di Charles Bennet e D.B. Wyndham-Lewis; il trattamento cinematografico era stato acquistato dagli agenti di Hitchcock da David O. Selznick: gi\u00e0 il regista durante il periodo in cui lavorava con lui aveva pensato di riscrivere il soggetto per ambientarlo in America.\nSceneggiatura.\nA gennaio del 1955, per l'ultima volta insieme a John Michael Hayes, con cui aveva lavorato per \"La finestra sul cortile\", \"Caccia al ladro\", \"La congiura degli innocenti\", Hitchcock aveva pronto un trattamento per il film di 70 pagine; febbraio e marzo furono dedicati ai disegni del set e dei costumi mentre Hayes continuava alla sceneggiatura.\nScenografia.\nFu chiamato Henry Bumstead gi\u00e0 noto per la sua collaborazione con il regista Michael Curtiz: il suo contributo fu molto apprezzato da Hitchcock che lo volle anche per \"La donna che visse due volte\", \"Topaz\", e \"Complotto di famiglia\".\nRiprese.\nLa lavorazione del film si concluse alla fine di luglio 1955; le riprese si effettuarono per gli esterni in Marocco e a Londra, per gli interni negli studi della Paramount.\nIncassi.\nLa pellicola, realizzata con un budget di 1,2 milione di dollari, ne incass\u00f2 11.3 milioni al botteghino.\nCast.\nPer la terza volta James Stewart fu protagonista di un film di Hitchcock dopo \"Nodo alla gola\" e \"La finestra sul cortile\"; avrebbe interpretato ancora la parte del protagonista, Scottie, in \"La donna che visse due volte\".\nLa parte della protagonista femminile fu affidata a una attrice brillante e cantante, Doris Day, che si rivel\u00f2 una scelta indovinata.\nBernard Miles, attore inglese di teatro, direttore e fondatore del \"Mermaid Theatre\", accett\u00f2 l'invito di Hitchcock a recitare in un suo film interpretando la parte del cattivo, il signor Drayton; Brenda De Banzie, anch'essa attrice inglese, fu scelta per quello della moglie.\nReggie Nalder, attore viennese di teatro e ballerino, recit\u00f2 per la prima volta in un film americano e interpret\u00f2 la parte dell'assassino.\nPrima.\nLa prima del film ebbe luogo il 1\u00ba giugno 1956.\nColonna sonora.\nLa musica scandisce tutto la seconda met\u00e0 del film, dal suono delle campane, agitate da Ben che si arrampica sulle corde per uscire dal luogo di culto ove \u00e8 stato rinchiuso, all'incombente musica di Arthur Benjamin (\"Storm Clouds Cantata\") che dovrebbe, con l'intervento dei piatti, indicare al killer il momento esatto in cui sparare alla vittima designata. L'inno anglicano intonato dall'assemblea dell\"'Ambrose Chapel\" \u00e8 un canto liturgico settecentesco noto come Burford, usato per salmodiare e intonare inni diversi: nel film accompagna i versi di \"On the Passion of Our Saviour\" di Samuel Wesley il Giovane, parzialmente modificati. Infine \u00e8 il \"leitmotif\" del film la canzone \"Que sera, sera\", che d\u00e0 lo spunto ai genitori per portare a compimento la liberazione del figlio rapito.\nLa Cantata.\nSolista:\n\"There came/ A whispered terror/On the breeze/And the dark forest shook/\"\nCoro femminile:\n\"And on the trembling trees/Came the nameless fear/And panic over took/2v/Each flying creature/Of the wild/\"\nRitornello cantato dal coro:\n\"And when they all had fled/\"4v/.\nSolista: \n\"Yet stood the trees/ 3v/Around whose heads/Screaming/The night birds/wheeled and shot away/\" 2v/ ripetuto dal coro pi\u00f9 volte/\nCoro maschile:\n\"Finding release/From that which drove them onward like their prey/Yet stood the trees/ Finding release/\" ripetuto pi\u00f9 volte/\nCoro femminile:\n\"The storm clouds broke/and drowned the dying moon/The storm clouds broke/The storm clouds broke\"/ripetuto pi\u00f9 volte/.\nI due cori si alternano e si sovrappongono; conclude la cantata il coro maschile e le due ultime parole \"Finding release\" sono cantate intervallate dall'urlo, dal colpo di piatti e dallo sparo.\nIl testo tradotto in italiano suona pi\u00f9 o meno cos\u00ec:\n\"Giunse un disperato terrore attraverso la brezza/ e la selva oscura si scosse/E sugli alberi tremanti/arriv\u00f2 la paura senza nome/E il panico raggiunse/ogni creatura volante/della natura selvaggia/E quando tutti erano fuggiti/gli alberi resistettero in piedi/Attorno alle loro chiome/urlavano/gli uccelli notturni/che con ampi giri scappavano lontano/cercando scampo/dalla tempesta che li inseguiva come prede/Le nubi cariche d'acqua/ si squarciarono/e la luna mor\u00ec annegata/\".\nAccoglienza.\nNel giro di una settimana dalla prima il film era diventato il maggior successo finanziario dell'anno.\nTemi.\nIncubo.\nIl film si fonda su un tema caro al regista: l'uomo normale, semplice professionista come tanti altri, si trova coinvolto senza colpa alcuna in una oscura vicenda a lui del tutto estranea, un incubo, e per uscirne deve intraprendere un itinerario, un'inchiesta, deve improvvisarsi investigatore per salvarsi e smascherare i colpevoli. Il tema \u00e8 presente anche in \"Giovane e innocente\", \"Il club dei trentanove\", \"Sabotatori\", \"Intrigo internazionale\" e \"Frenzy\".\nConflitto morale.\nIl protagonista \u00e8 tormentato da un conflitto morale: si trova costretto a dover scegliere fra l'incolumit\u00e0 delle persone a lui care (il figlio rapito e, indirettamente, la moglie) e il dovere di cittadino che sa di un delitto imminente che dovrebbe denunciare per impedirlo.\nBene e Male.\nIl tema dominante in cui esso rientra, come gi\u00e0 in \"Ricatto\", \"L'ombra del dubbio\", \"L'altro uomo\", \u00e8 la lotta fra il bene e il male: l'onesta e unita famiglia McKenna (la moglie Jo ha addirittura sacrificato la sua promettente carriera di nota star internazionale del canto per stare vicino al marito e all'amatissimo figlio), e la diabolica coppia dei Drayton (ma la donna, Lucy Drayton, dallo sguardo negativamente enigmatico, si riscatter\u00e0 nel finale) con i luciferini personaggi che la circondano. Il film dimostra che il Male pu\u00f2 nascondersi ovunque, persino in una chiesa anglicana.\nTecnica cinematografica.\nSpazio e tempo.\nNe \"La finestra sul cortile\" un cortile vuoto separa il fotografo dall'assassino, la \"suspense\" \u00e8 giocata sullo spazio; qui la \"suspense\" \u00e8 giocata sul tempo. La protagonista sa che verr\u00e0 commesso un attentato ma non \u00e8 in grado di dire come e quando: ci\u00f2 che nutre la sua angoscia e quella dello spettatore non \u00e8 altro che l'inesorabile, puro, scorrere del tempo.\nSuspense e durata.\nNella scena del concerto all'Albert Hall, Hitchcock ottiene di dilatare enormemente la durata:\npiani sempre pi\u00f9 ravvicinati sui musicisti, sui coristi in bianco e sui musicisti in nero, sul pubblico; i coristi voltano la pagina del loro spartito, primo piano sulla partitura del direttore d'orchestra e, affinch\u00e9 non sia un semplice inserto inanimato, su di essa si proietta l'ombra dello stesso direttore che batte il ritmo. Una serie d'invenzioni e di effetti plastici permettono a Hitchcock di far durare dieci minuti una scena senza dialoghi, solo musica e un solo sentimento, nell'attesa del colpo di piatti cui dovr\u00e0 seguire il colpo di pistola. La scena, magnifica per il climax, ha un antecedente che poco \u00e8 stato rilevato nel film di spionaggio di Richard Thorpe \"Al si sopra di ogni sospetto\" (1941), con Joan Crawford e Fred MacMurray, in cui lo strumento musicale \u00e8 invece la grancassa.\nIl sonoro.\nIn questo film il sonoro riveste una grande importanza.\nIl primo piano di Stewart.\n\u00ab...il volto di James Stewart \u00e8 il \"Vistavision\" dei sentimenti: la maschera sulla quale sono modellati i passaggi, le incrinature, le pieghe, i risvolti, le ansie di una sceneggiatura \"furiosa\". La faccia di Stewart \u00e8 come la macchina fotografica de \"La finestra sul cortile\": permette un'indagine al di l\u00e0 di un vuoto, di una zona proibita al dialogo e ai movimenti della macchina da presa.\u00bb\nConfronto con la versione del 1934.\nHitchcock dichiar\u00f2 a Fran\u00e7ois Truffaut che \u00abla prima versione \u00e8 stata fatta da un dilettante di talento, mentre la seconda da un professionista\u00bb.\nSi possono individuare alcune principali differenze.\nDifferenze tecniche:\nDifferenze narrative:"}
{"id": "805959", "revid": "446353", "url": "https://it.wikipedia.org/wiki?curid=805959", "title": "USS Yorktown (CV-5)", "text": "La USS \"Yorktown\" (\"hull classification symbol\" CV-5) fu una portaerei della United States Navy, prima unit\u00e0 dell'omonima classe; combatt\u00e9 nell'Oceano Pacifico durante la seconda guerra mondiale, andando perduta al termine della battaglia delle Midway.\nSeconda guerra mondiale.\nLa \"Yorktown\", assegnata inizialmente alla flotta del Pacifico, venne trasferita nella primavera 1941 nel settore dell'Atlantico per rafforzare le forze navali americane impegnate a supportare la Royal navy nella \"guerra dei convogli\" contro la minaccia degli U-Boot tedeschi. Dopo il disastro di Pearl Harbor l'ammiragliato statunitense decise di potenziare la flotta portaerei nel Pacifico, limitata in quel momento solo a tre navi, la USS \"Enterprise\" (CV-6), la USS \"Lexington\" (CV-2) e la USS \"Saratoga\" (CV-3). Pertanto la \"Yorktown\" attravers\u00f2 il canale di Panama e arriv\u00f2 alla base di San Diego, prima di trasferirsi alle Hawaii.\nAgli ordini dell'ammiraglio Fletcher form\u00f2 la nuova Task Force 17, il 30 dicembre 1941. La prima missione fu alle isole Marshall. La \"Yorktown\" fu scortata da due corazzate e la missione and\u00f2 a buon fine, un successo sui Giapponesi. Agli inizi di maggio 1942 ebbe luogo la battaglia del Mar dei Coralli, nella quale la \"Yorktown\" venne pesantemente danneggiata da attacchi aerei giapponesi, ma riusc\u00ec a fare ritorno a Pearl Harbor, dove riparazioni che richiedevano settimane furono effettuate in tre giorni.\nIn seguito, il 4 giugno 1942, le forze navali americane che comprendevano tre portaerei, la \"Yorktown\", l'\"Enterprise\" e la \"Hornet\" riportarono una schiacciante vittoria a Midway, affondando con i bombardieri di picchiata ben quattro portaerei giapponesi. La \"Yorktown\" venne bombardata da aerei giapponesi ed infine silurata ed affondata dal sommergibile giapponese \"I 168\". Nella stessa azione venne silurato e affondato il cacciatorpediniere americano \"Hammann\", il quale si era affiancato alla portaerei per prestarle soccorso."}
{"id": "805962", "revid": "22475", "url": "https://it.wikipedia.org/wiki?curid=805962", "title": "\u017boliborz", "text": "\u017boliborz \u00e8 una delle frazioni a nord di Varsavia, capitale della Polonia. Si trova a nord del centro cittadino, sulla riva sinistra della Vistola. Ha all'incirca 50.000 abitanti e per questo \u00e8 una delle frazioni pi\u00f9 piccole della citt\u00e0. \nStoria.\nNel XVIII secolo il territorio apparteneva agli scolopi di un monastero nei pressi di Varsavia. I monaci iniziarono a dividerlo e ad acconsentire alla creazione di vari insediamenti sulle loro terre, che furono divise. Uno di questi era chiamato \"Jolie Bord\" (\"Bella Riva\" in lingua francese, poi tradotto in polacco con l'unica parola \u017boliborz). Dopo il 1831 l'area fu confiscata dalle autorit\u00e0 della Russia, che vi eressero la Cittadella di Varsavia. Da allora la zona rimase in gran parte non abitata, mantenne pertanto il suo carattere rurale.\nDopo che la Polonia riconquist\u00f2 la propria indipendenza nel 1918, la citt\u00e0 di Varsavia inizi\u00f2 a crescere rapidamente e necessit\u00f2 di nuove aree verso le quali espandersi. Negli anni venti la zona di \u017boliborz fu convertita in frazione e inizi\u00f2 la costruzione di nuove abitazioni. Fino alla fine degli anni trenta fu edificata gran parte delle attuali abitazioni del distretto, principalmente in architettura modernista. Le strade larghe, le aree aperte, i parchi sono ritenuti esempi di buona architettura urbanistica. Furono costruite anche molte piazze a forma di stella lungo i principali assi della frazione, con la \"Plac Wilsona\" come centro della zona e principale centro dei trasporti.\nDurante la rivolta di Varsavia, una delle prime battaglie ebbe luogo a \u017boliborz. Dopo che i soldati della resistenza polacca furono sconfitti dai tedeschi, a \u017boliborz fu risparmiato il destino del resto della capitale, pertanto riusc\u00ec a sopravvivere alla guerra con un livello di vita pi\u00f9 alto delle altre frazioni contigue."}
{"id": "805963", "revid": "767487", "url": "https://it.wikipedia.org/wiki?curid=805963", "title": "Morgion", "text": "I Morgion furono un gruppo musicale doomdeath metal statunitense formatosi nella contea di Orange, in California, nel 1990.\nDopo aver realizzato tre album la band si sciolse una prima volta nel 2004 e in un paio di occasioni cerc\u00f2 di riformarsi, tuttavia nel 2013 cess\u00f2 definitivamente l'attivit\u00e0.\nIl nome \u00e8 ispirato da quello del dio della malattia nell'universo fantasy di Dragonlance. Anche il titolo del loro secondo album, \"Solinari\", e dell'omonima canzone ivi contenuta, \u00e8 un riferimento ad una delle divinit\u00e0 lunari della magia di Dragonlance.\nStoria del gruppo.\nGli album e lo scioglimento (1990-2004).\nI Morgion vennero formati nel 1990, come gruppo death metal, da Dwayne Boardman (chitarra), Jeremy Peto (voce/basso) e Rhett Davis (batteria) a cui si un\u00ec Mike Davis (chitarra). Il quartetto incise come primo lavoro il demo \"Rabid Decay\" (1991), seguito da \"Live Studio Rehearsal Demo\" (1992) e nel 1993 realizz\u00f2 \"Travesty\", un EP pubblicato dalla Catatonic su disco in vinile da 7\". Nel 1994 il chitarrista Bobby Thomas prese il posto di Mike Davis, inoltre il tastierista Ed Parker si un\u00ec al gruppo, il quale vir\u00f2 quindi verso una musica maggiormente melodica ed atmosferica. I Morgion, nel 1996, vennero messi sotto contratto dalla Relapse Records, che l'anno successivo pubblic\u00f2 il loro disco d'esordio intitolato \"Among Majestic Ruin\", il quale fu registrato nel 1994. Inoltre contribuirono ad una compilation in tributo ai Celtic Frost, registrando le cover di \"Innocence and Wrath\" e \"The Usurper\".\nDopo queste uscite discografiche il gruppo partecip\u00f2 ad alcuni concerti, durante i quali condivisero il palco con Entombed e Autopsy. Nello stesso periodo vi fu l'ingresso nella formazione di Gary Griffith che, sostituendo sia Thomas che Parker, si occup\u00f2 delle sessioni di chitarra e di tastiera per la registrazione dell'EP \"Oceans Without Shores\", il quale per\u00f2 non venne pubblicato, e dell'album \"Solinari\". Questo secondo disco usc\u00ec quindi nel 1999 e, come il precedente, anch'esso fu dato alle stampe dalla Relapse Records. Lo stesso anno il tastierista Brandon Livingston si un\u00ec al gruppo, tuttavia la sua permanenza dur\u00f2 soltanto tre mesi poich\u00e9 perse la vita. In seguito ad alcuni attriti tra i componenti la band cess\u00f2 momentaneamente l'attivit\u00e0 sino al 2002, quando Jeremy Peto venne sostituito dal bassista Justin Christian e il tastierista Peter Surowski si un\u00ec alla band. L'anno successivo i Morgion s'impegnarono in una tourn\u00e9e europea che prese il nome di \"Doomination Of Europe Tour\", per la quale venne ingaggiato l'ex cantante dei Mindrot, Adrian Leroux.\nLe sessioni vocali del loro terzo album, \"Cloaked by Ages, Crowned in Earth\", furono registrate da Gary Griffith, dopo che Surowski e Leroux ebbero abbandonato la band. Il disco venne messo in commercio dalla Dark Symphonies nel 2004 e in seguito a questa pubblicazione il gruppo si sciolse. Nel 2005 il bassista Justin Christian e il batterista Rhett Davis, dopo lo scioglimento dei Morgion, formarono i Keen of the Crow.\nI tentativi di \"reunion\" (2008, 2011-2013).\nNel 2008 la Relapse Records pubblic\u00f2 \"The Relapse Collection\", un doppio CD contenente i primi due album dei Morgion, le canzoni provenienti dal loro EP inedito, \"Oceans Without Shores\", e alcune trace provenienti da demo. Per l'occasione il gruppo si riform\u00f2 e, ad aprile dello stesso anno, si esib\u00ec in concerto al festival musicale californiano Murderfest. I musicisti coinvolti furono Boardman, Christian, Griffith e l'ex tastierista Surowski, questa volta per\u00f2 in veste di batterista.\nDopo tre anni la band, che vide il ritorno di Rhett Davis e di Jeremy Peto, torn\u00f2 in attivit\u00e0 per partecipare al Maryland Deathfest, tenutosi a Baltimora nel 2012. A causa di un infortunio patito dal bassista e cantante, il gruppo dovette per\u00f2 rinunciare all'evento. La partecipazione venne quindi rimandata all'edizione dell'anno successivo, tuttavia a causa di contrasti interni la formazione decise di cessare definitivamente l'attivit\u00e0 e quindi non prese parte al festival. Nel frattempo usc\u00ec la compilation \"God of Death &amp; Disease\", pubblicata dalla Dark Descent Records nel 2012, contenente i brani provenienti dai loro primi due demo e dall'EP del 1993."}
{"id": "805965", "revid": "767487", "url": "https://it.wikipedia.org/wiki?curid=805965", "title": "Officium Triste", "text": "Gli Officium Triste sono una band funeral doom metal olandese nata nel 1994 a Rotterdam, e tuttora in attivit\u00e0. Il gruppo nasce originariamente come gruppo death metal - con il nome di \"Reincremated\" - salvo poi sciogliersi e, nel 1994, riunirsi sotto il nome attuale di \"Officium Triste\". Chiamano il loro genere \"Rotterdoom\", molto ispirato da band quali Anathema e My Dying Bride, anche se l'ultimo album \u00e8 un po' pi\u00f9 melodico e lento dei precedenti; il cantante utilizza spesso il growl."}
{"id": "805969", "revid": "72396", "url": "https://it.wikipedia.org/wiki?curid=805969", "title": "Top down e bottom up", "text": ""}
{"id": "805975", "revid": "22475", "url": "https://it.wikipedia.org/wiki?curid=805975", "title": "\u015ar\u00f3dmie\u015bcie (Varsavia)", "text": "\u015ar\u00f3dmie\u015bcie (\"centro cittadino\") \u00e8 la frazione centrale della citt\u00e0 di Varsavia. che si divide in due parti: la Citt\u00e0 Vecchia (\"Stare Miasto\") e la Citt\u00e0 Nuova (\"Nowe Miasto\").\nHa un'area di 15,57\u00a0km2 e nel 2006 la sua popolazione era di 134.306 abitanti. \nLa zona \u00e8 la sede dei pi\u00f9 importanti uffici nazionali e municipali, e il centro degli affari di Varsavia. Vi si trovano i pi\u00f9 alti istituti di istruzione, tra cui l'Universit\u00e0 di Varsavia, e vari teatri.\nDiverse importanti attrazioni turistiche di Varsavia si trovano in questa frazione, come il Palazzo della Cultura e della Scienza (234 metri, l'edificio pi\u00f9 alto della Polonia), la strada pi\u00f9 stretta della citt\u00e0 (5,3 metri), la pi\u00f9 antica universit\u00e0 (1809), il pi\u00f9 antico parco pubblico (aperto nel 1772), la Colonna di Sigismondo (1644) e il Castello Reale di Varsavia (XIII secolo). \nUna famosa area residenziale di \u015ar\u00f3dmie\u015bcie \u00e8 Mariensztat, nella sub-frazione di Powi\u015ble.\nDal 2006 \u00e8 sindaco Wojciech Bartelski."}
{"id": "805977", "revid": "767487", "url": "https://it.wikipedia.org/wiki?curid=805977", "title": "Detonation", "text": "I Detonation sono una band death metal/thrash metal di Utrecht (Paesi Bassi), nato nel 1997 con il nome \"Infernal Dream\", cambiato l'anno successivo nell'attuale Detonation."}
{"id": "805979", "revid": "33689", "url": "https://it.wikipedia.org/wiki?curid=805979", "title": "Pianificazione del movimento", "text": ""}
{"id": "805981", "revid": "1632387", "url": "https://it.wikipedia.org/wiki?curid=805981", "title": "Edge of Sanity", "text": "Gli Edge of Sanity sono un gruppo musicale tra death metal e progressive death metal svedese attiva principalmente dal 1989 al 1997. Nel 2003, il solo Dan Swan\u00f6 (leader della formazione originale) ha riesumato il nome per la realizzazione dell'album \"Crimson II\"."}
{"id": "805982", "revid": "287204", "url": "https://it.wikipedia.org/wiki?curid=805982", "title": "Zoliborz", "text": ""}
{"id": "805987", "revid": "682087", "url": "https://it.wikipedia.org/wiki?curid=805987", "title": "Ipersalivazione", "text": ""}
{"id": "805990", "revid": "37401", "url": "https://it.wikipedia.org/wiki?curid=805990", "title": "Carre (citt\u00e0)", "text": "Carre (latino: \"Carrhae\") \u00e8 un'antica citt\u00e0 della Mesopotamia settentrionale corrispondente all'odierna Harran, in Turchia. La citt\u00e0, gi\u00e0 \"\u1e2aarr\u0101nu\" per gli Assiri, poi \"Carrhae\" per i Romani, venne identificata come \"\u1e24arr\u0101n\" (\u062d\u0631\u0651\u0627\u0646) a seguito della conquista araba nel VII secolo.\nStoria.\nCitt\u00e0 di antichissime origini e sede del culto della luna, nella valle del fiume Balikh, fu l'ultima capitale degli Assiri sotto Assur-uballit II e la sua caduta segn\u00f2 la fine definitiva dell'Assiria come nazione indipendente (609 a.C.; a differenza delle capitali storiche dell'Assiria, Assur caduta nel 614 a.C. e Ninive conquistata nel 612 a.C., Harran non fu rasa al suolo dai conquistatori Medi e Caldei).\nIn seguito, la citt\u00e0 divenne colonia dei Macedoni, e per lungo tempo indipendente, formando uno stato cuscinetto tra i Parti e i Romani, i cui sovrani, della dinastia araba degli Abgaridi, erano formalmente vassalli dei Parti. Nei pressi della citt\u00e0 si combatt\u00e9 la battaglia di Carre il 9 giugno del 53 a.C., in cui Marco Licinio Crasso fu sconfitto, catturato, e ucciso dal generale parto Surena, in una delle pi\u00f9 disastrose sconfitte romane.\nLa citt\u00e0 si trov\u00f2 sul confine romano dei Parti e poi dei Sasanidi, e fu luogo di diversi episodi delle guerre romano-persiane, e qui l'imperatore romano Caracalla fu assassinato (217); fu conquistata da Ardashir I nel 238 e riconquistata nel 243 dall'imperatore Gordiano III; conquistata ancora da Sapore I dopo la cattura dell'imperatore Valeriano (260), fu riconquistata dal generale semi-indipendente Settimio Odenato (264); nei pressi si combatt\u00e9 la battaglia di Callinicum, in cui l'imperatore romano Galerio fu sconfitto (296).\nFu sede dell'omonima diocesi, attualmente sede titolare.\nSasanidi e Romani si sono alternati nel dominio della citt\u00e0 in pi\u00f9 occasioni fra il IV ed il VI secolo. Il generale persiano Shahrbaraz complet\u00f2 la conquista dell'Oshroene un'ultima volta per i Sasanidi intorno al 610. La citt\u00e0 pass\u00f2 sotto il controllo romano dopo l'offensiva dell'imperatore Eraclio nel 620 per un periodo molto breve, prima di essere rilevata dalla nuova potenza emergente, i Rashidun. Nel 640 (19 del calendario islamico), Carrhae fu conquistata dal generale arabo musulmano 'Iy\u0101\u1e0d b. Ghanm.\nCarre nella Bibbia.\nCarre \u00e8 identificata con la citt\u00e0 di \"Carran\" di cui si parla nella \"Genesi\" come il luogo in cui si stabil\u00ec Abramo con la sua famiglia, dopo essere partito da Ur.\nCarran \u00e8 menzionata anche nel discorso di santo Stefano protomartire in ."}
{"id": "805997", "revid": "2519", "url": "https://it.wikipedia.org/wiki?curid=805997", "title": "Isole Midway", "text": ""}
{"id": "806006", "revid": "307923", "url": "https://it.wikipedia.org/wiki?curid=806006", "title": "Kikuo Takano", "text": "Cominci\u00f2 a scrivere le sue prime poesie alla fine della II guerra mondiale. Fonte d'ispirazione sono stati il surrealismo e Heidegger. Ha scritto poesie che si interrogano sul significato dell'esistenza. \u00c8 stato premiato con il Premio Attilio Bertolucci per le sue poesie.\nTakano ha condotto inoltre ricerche sulla formula del pi greco ed \u00e8 stato reso noto principalmente da tali ricerche.\nLibri pubblicati.\nLibri tradotti in italiano: \nL'anima dell'acqua e altre poesie (Empir\u00eca, Roma, 1996, trad. Y. Matsumoto, cura M. Giannotta, pp. 52, ISBN 88-85303-38-2)\nSecchio senza fondo - poesie 1952-1998 (Fondazione Piazzolla, Roma, 1999, trad. Y. Matsumoto, cura P. Lagazzi, pp. 223)\nNel cielo alto - poesie scelte (Mondadori, Milano, 2003, trad. Y. Matsumoto, cura P. Lagazzi, pp. XXIII-160, EAN: 9788804513162)\nL'infiammata assenza (Edizioni del Leone, Venezia, 2005, trad. Y. Matsumoto, cura R. Minore, pp. 112, EAN: 9788873141488)\nIl senso del cielo - poesie 1955-2006 (Passigli, Firenze, 2017, trad. Y. Matsumoto, cura R. Minore, pp. 203, EAN: 9788836815890)"}
{"id": "806008", "revid": "726455", "url": "https://it.wikipedia.org/wiki?curid=806008", "title": "Monastero di Batalha", "text": "Il monastero di Batalha o convento de Santa Maria da Vit\u00f3ria si trova in Portogallo nella citt\u00e0 di Batalha. Fu edificato per volont\u00e0 di Giovanni I, come segno di ringraziamento per la vittoria riportata nel 1385 contro Giovanni I di Castiglia nella battaglia di Aljubarrota, nei pressi del luogo dove si svolse la battaglia. \nNel 1388 era gi\u00e0 sede di un primo nucleo di frati domenicani.\nCostruito in stile gotico con parti in stile manuelino.\nStoria del monastero.\nIl monastero venne costruito in ringraziamento a Maria, per sciogliere la promessa che il re Giovanni I fece alla Madonna prima dell'inizio della battaglia di Aljubarrota.\nLa costruzione del monastero dur\u00f2 circa due secoli; iniziata nel 1386 venne terminata nel 1517 durante i regni di sette monarchi. Nel corso degli anni vi lavorarono quindici architetti, ma per sette di essi la citazione \u00e8 soltanto onorifica in quanto non parteciparono attivamente alla progettazione. La costruzione necessit\u00f2 di enormi risorse in uomini e denaro. Vennero introdotti nuovi stili e nuove tecniche di costruzione allora sconosciute in Portogallo. \nI lavori iniziarono nel 1386 sotto la guida dell'architetto portoghese Afonso Domingues che continu\u00f2 fino al 1402. Egli disegn\u00f2 la chiesa ed il chiostro e le principali strutture sono quelle da lui progettate. Lo stile impiegato era essenzialmente gotico con influenze di gotico perpendicolare inglese. Esiste una certa somiglianza con la facciata della cattedrale inglese di York ed il transetto della cattedrale di Canterbury.\nGli successe Huget dal 1402 al 1438. Questo architetto, probabilmente di origine spagnola, introdusse nella costruzione lo stile gotico flamboyant. Questo si pu\u00f2 notare nella facciata principale, nella sala capitolare, nella \"Cappella del fondatore\", nelle strutture principali della \"Cappella incompiuta\" e nelle gallerie nord ed est del chiostro principale. Egli elev\u00f2 l'altezza della navata centrale a metri 32,46. Alterando l'altezza del tempio la navata centrale risult\u00f2 stretta e lunga. Egli complet\u00f2 anche il transetto ma mor\u00ec prima di terminare la cappella che lasci\u00f2 incompleta.\nDurante il regno di Alfonso V del Portogallo, l'architetto portoghese Fern\u00e3o de \u00c9vora continu\u00f2 la costruzione fra il 1448 ed il 1477 ed aggiunse il chiostro di Alfonso V. Jo\u00e3o de Castillo, maestro dello stile rinascimentale, continu\u00f2 i lavori fino al 1532. La costruzione venne poi sospesa quando il re decise di dedicare tutti gli sforzi alla costruzione del monastero dos Jer\u00f3nimos a Lisbona.\nMonastero di Batalha\nIl terremoto del 1755 provoc\u00f2 alcuni danni, ma le maggiori ingiurie vennero inflitte dalle truppe di Napoleone, guidate dal maresciallo Andr\u00e9 Mass\u00e9na, che saccheggiarono ed incendiarono il complesso fra il 1810 ed il 1811. Quando i domenicani vennero cacciati nel 1834, la chiesa e il monastero vennero lasciati in abbandono e il complesso cadde in rovina.\nNel 1840 re Ferdinando II del Portogallo inizi\u00f2 il restauro del monastero salvando cos\u00ec questo gioiello dell'architettura gotica. I restauri si conclusero nei primi anni del XX secolo e nel 1907 il sito venne dichiarato monumento nazionale.\nIl complesso \u00e8 poi stato dichiarato, dall'Unesco, patrimonio dell'umanit\u00e0 nel 1983.\nCaratteristiche architettoniche.\nEsterno.\nL'architettura maestosa del monastero \u00e8 realizzata in pietra bianca di Porto de M\u00f3s, diventata giallo ocra nel corso dei secoli. Il monastero \u00e8 costruito in uno stile originale portoghese dato da un miscuglio di gotico flamboyant e gotico perpendicolare che trova pochi esempi in Europa. Come tutte le chiese rette dai domenicani, questa chiesa non ha un campanile.\nLa facciata meridionale, prospiciente su di una grande piazza con la statua equestre del generale Nuno Alvares Pereira, \u00e8 divisa in tre sezioni da contrafforti ed enormi pilastri: la Cappella del fondatore (Giovanni I), la parete laterale della navata destra ed il portale laterale. A destra della facciata, separata dal complesso, si trova la cappella incompiuta di forma ottagonale.\nSul lato orientale, vicino al coro, sorge la sala capitolare. Il chiostro reale confina con la chiesa e la sala capitolare. La struttura continua poi nell'adiacente chiostro di Alfonso V mentre sul lato nord del complesso si erge il monumento al milite ignoto.\nPortale.\nIl portale mostra, nell'archivolto, un complesso di 78 statue, suddivise in sei ordini, di re dell'Antico Testamento, angeli, profeti e santi, ognuno sotto un baldacchino. Sulla strombatura, da entrambi i lati, sono gli apostoli che calpestano dei diavoli incatenati. Nel timpano, sotto un baldacchino, \u00e8 posto Ges\u00f9 Cristo in trono attorniato dai quattro evangelisti.\nNavata e coro.\nLa chiesa \u00e8 lunga e stretta in proporzione all'altezza. La navata fu innalzata dal secondo architetto (Huguet), alterando le proporzioni e dando alla chiesa l'aspetto attuale. L'interno \u00e8 sobrio e spoglio da ogni ornamento o statua nella navata centrale. La volta \u00e8 a nervature convergenti al suo centro che si innestano sul coronamento. La luce entra per mezzo di dieci finestroni muniti di vetrate, due grandi finestroni nelle pareti laterali del transetto a dai due ordini di finestre lanciformi esistenti sul coro. Il coro si estende nelle cappelle laterali per un totale di cinque cappelle compresa l'abside centrale.\nBatalha ebbe probabilmente il primo laboratorio in Portogallo per la costruzione di vetrate policrome. Quest'arte venne introdotta in Portogallo da alcuni artisti tedeschi provenienti dalla Franconia e da Norimberga. Le finestre pi\u00f9 vecchie risalgono al 1430, ma le finestre ogivali, in stile manuelino, del coro risalgono al 1530 circa. Esse rappresentano scene della vita di Cristo e Maria come la visitazione, l'epifania, la fuga in Egitto e la resurrezione di Cristo.\nL'architetto Mateus Fernandes e sua moglie sono sepolti sotto una lastra di marmo vicino al portale. La tomba del cavaliere Martim Gon\u00e7alves de Ma\u00e7ada, che salv\u00f2 la vita del re nella battaglia di Aljubarrota, si trova nelle vicinanze della Cappella del fondatore.\nCappella del fondatore.\nQuesta cappella dedicata a re Giovanni I, fu costruita tra il 1426 ed il 1434 dall'architetto Huguet su commissione dello stesso re affinch\u00e9 divenisse il primo pantheon in Portogallo. Essa \u00e8 una sintesi perfetta di gotico fiammeggiante (\"flamboyant\") e di gotico perpendicolare inglese poich\u00e9 la regina Philippa di Lancaster chiam\u00f2 alcuni architetti dall'Inghilterra per collaborare con Huguet. La cappella ha pianta quadrata con un alto soffitto sormontato da una lanterna ottagonale. Al centro della cappella sono le sontuose tombe di Giovanni I e della moglie Philippa di Lancaster. Le tombe dei quattro figli pi\u00f9 giovani, compresa quella di Enrico il Navigatore, sono accostate alla parete sud della cappella. Le tombe della coppia reale sono sormontate da un baldacchino sul quale sono riportati gli stemmi delle case di Aviz e Lancaster. Sul coperchio dei sarcofaghi sono incisi i motti dei sovrani: \"por bem\" (per il meglio) per il re e \"yl me plet\" (mi piace) per la regina.\nLa lanterna \u00e8 contornata da un ambulacro, con una volta complessa.\nCappella incompiuta.\nLa \"Cappella incompiuta\" rimane a testimonianza che il monastero non venne terminato. Essa \u00e8 una struttura ottagonale separata dal resto del monastero e accessibile soltanto dall'esterno. Essa fu commissionata nel 1437 dal re Edoardo del Portogallo come secondo mausoleo reale per s\u00e9 ed i suoi discendenti, ma giusto lui e la moglie Eleonora d'Aragona sono tumulati in essa. Il disegno originale era di Huguet ma venne modificato dai successivi architetti, specialmente da Mateus Fernandes (che \u00e8 tumulato nella chiesa). La pianta ottagonale ha sette cappelle a forma esagonale. Negli angoli delle cappelle sono visibili dei massicci contrafforti che avrebbero dovuto sostenere le volte. Questi pilastri disegnati da Diogo Boitac, sono decorati con motivi manuelini scolpiti nella pietra.\nIl portale \u00e8 alto quindici metri e fu costruito in stile gotico ma poi trasformato, nel 1509, in splendido stile manuelino da Mateus Fernandes. Esso \u00e8 decorato da sontuosi ornamenti manuelini come: la sfera armillare, angeli alati, funi, cerchi, ceppi ed archi. Questo omaggio del re Manuele I al suo predecessore Edoardo, \u00e8 illustrato dal suo motto \"Leaut\u00e9 faray tam yaserei\" (sar\u00f2 sempre leale). Questo motto \u00e8 ripetuto pi\u00f9 di duecento volte sugli archi, sulle volte e sui pilastri delle cappelle. \nLa loggia rinascimentale, aggiunta nel 1533, fu probabilmente pensata per il coro. Essa \u00e8 opera dell'architetto Jo\u00e3o de Castilho.\nSala capitolare.\nLa sala capitolare rimanda i visitatori alle ragioni militari della fondazione: due sentinelle stanno di guardia alla tomba del milite ignoto morto nella Prima guerra mondiale.\nQuesta sala \u00e8 notevole per la sua ardita volta senza alcun supporto centrale. Data l'arditezza e la pericolosit\u00e0 dell'opera la sua costruzione venne assegnata ai condannati a morte. Dopo due tentativi falliti, quando l'ultima impalcatura venne rimossa, si dice che Huguet pass\u00f2 la notte sotto la volta per tacitare i suoi critici. \nLe vetrate rinascimentali della parete orientale sono del 1508. Esse riportano scene della Passione di Cristo e sono attribuite ai maestri Jo\u00e3o e Francisco Henriques.\nChiostro di Giovanni I.\nQuesto chiostro non faceva parte del progetto originale, esso venne costruito sotto la direzione dell'architetto Fern\u00e3o de \u00c9vora fra il 1448 e il 1477. Le sue linee sobrie sono in stridente contrasto con il gotico flamboyant della chiesa. Le sculture in stile gotico comprendenti quadrifogli, fiordalisi, e rosette aggiunte nell'ambulacro superiore da Huguet, si combinano con lo stile manuelino delle arcate aggiunte successivamente da Mateus Fernandes. Due motivi differenti si alternano nelle decorazioni: la sfera armillare e la croce dell'Ordine di Cristo. \nLe colonnine che sostengono queste intricate arcate, sono decorate con motivi a spirale, sfere armillari fiori di loto, perle, conchiglie e frutta esotica.\nChiostro di Alfonso V.\nQuesto sobrio chiostro vicino al chiostro reale, fu costruito in stile gotico con archi a doppia cuspide. Venne realizzato nella seconda met\u00e0 del XV secolo dall'architetto Fern\u00e3o de \u00c9vora. Esso \u00e8 in contrasto con il manuelino del chiostro reale. Sulle volte sono scolpiti gli stemmi di Alfonso V."}
{"id": "806009", "revid": "287204", "url": "https://it.wikipedia.org/wiki?curid=806009", "title": "KY Cygni", "text": "KY Cygni \u00e8 una stella supergigante rossa (tipo spettrale M3m) situata nella costellazione del Cigno. \u00c8 una delle stelle pi\u00f9 grandi conosciute, con un diametro circa 1420-2850 volte pi\u00f9 grande di quello solare supera ampiamente in raggio supergiganti conosciute come Betelgeuse e Antares e, se fosse al posto del Sole, si estenderebbe fin oltre l'orbita di Giove, a 6,6 U.A..\nCon una superficie irradiante di quelle dimensioni, \u00e8 anche una delle pi\u00f9 luminose, circa 300.000 volte pi\u00f9 luminosa del Sole. \u00c8 anche una variabile semiregolare, la sua magnitudine apparente varia da +13,5 a 15,5 e si trova approssimativamente a 5200 anni luce dal nostro Sistema solare."}
{"id": "806013", "revid": "6717155", "url": "https://it.wikipedia.org/wiki?curid=806013", "title": "Open degli Stati Uniti", "text": ""}
{"id": "806014", "revid": "158913", "url": "https://it.wikipedia.org/wiki?curid=806014", "title": "Il caso Paradine", "text": "Il caso Paradine (\"The Paradine Case\") \u00e8 un film del 1947 diretto da Alfred Hitchcock.\n\u00c8 un adattamento dell'omonimo libro di Robert Smythe Hichens del 1933.\nTrama.\nAnna Maddalena Paradine, una bellissima ed enigmatica donna straniera che vive a Londra, \u00e8 accusata di aver avvelenato, con un bicchiere di \"porto\", il ricco marito, un anziano colonnello cieco.\nLa signora Paradine, tramite il proprio legale, ingaggia il brillante principe del Foro inglese Anthony Keane. Nonostante l'avvocato sia felicemente sposato da 11 anni, subisce sin da subito il fascino della misteriosa e altera cliente e la sua devota e saggia moglie Gay capisce che l'infatuazione \u00e8 profonda e potr\u00e0 causarle problemi. Quando per\u00f2 Anthony si accorge dell'insofferenza della donna vorrebbe abbandonare il caso, ma Gay preme perch\u00e9 continui e tenti di salvare la vita alla sua cliente. La donna sa che un verdetto di colpevolezza, seguito dall'impiccagione della vedova Paradine, causerebbe per loro una rottura insanabile.\nKeane allora inizia a concentrare i propri sforzi sul cameriere devoto del colonnello Paradine, Andr\u00e9 Latour, vedendo in lui il capro espiatorio adatto a scagionare la signora Paradine. Giunto alla villa dove la donna viveva con il suo defunto marito, ha un duro confronto con il giovane cameriere, che accusa la signora Paradine di essere una persona malvagia. Nel corso del processo Anthony attacca duramente Latour contro il volere della vedova, che si arrabbia molto con l'avvocato il quale, durante una pausa, le dichiara i suoi sentimenti per lei.\nIl giorno successivo, quando \u00e8 la donna ad essere interrogata, si arriva alla drammatica svolta quando si apprende del suicidio di Andr\u00e8 in carcere. Saputa la notizia la Paradine crolla e confessa il suo amore per il cameriere che l'ha portata ad avvelenare il marito. Anthony, sconvolto per la confessione e pieno di sensi di colpa per la morte di Latour, lascia il processo e vorrebbe rinunciare alla carriera, ma viene convinto a continuare da sua moglie che lo perdona, mentre la Paradine verr\u00e0 condannata all'impiccagione.\nProduzione.\nIl \"Caso Paradine\" \u00e8 l'ultimo film girato da Alfred Hitchcock con David O. Selznick come produttore.\nIl film comport\u00f2 costi elevatissimi. Ci furono aspre polemiche con la casa di produzione che stim\u00f2 una cifra di $4.258.000.\nSoggetto.\nIl film venne scritto da David O. Selznick, ma l'adattamento originale fu prima di Hitchcock e Alma Reville, sua moglie, poi di James Bridie che pretese di lavorare alla sceneggiatura in Inghilterra, infine di Ben Hecht (non accreditato) che lasci\u00f2 la sceneggiatura molto incompleta.\nSceneggiatura.\nIl produttore David O. Selznick stravolse radicalmente la sceneggiatura del film prima dell'inizio delle riprese, cambiando volontariamente e unilateralmente molte scene, ritenute importanti dal regista.\nDurata.\nOriginariamente la pellicola aveva la durata di 3 ore ma venne tagliata a 2 ore e 12 minuti dal produttore, che dopo la seconda presentazione mondiale decise di effettuare un'ulteriore riduzione portandola a 1 ora e 44 minuti.\nSfortunatamente nel 1980 la pellicola originale venne distrutta da un'alluvione, facendo perdere per sempre la conoscenza della stesura originale del regista Hitchcock.\nRiprese.\nDopo quasi un anno di lavoro per la stesura della sceneggiatura, le riprese iniziarono il 19 dicembre 1946. Il film fu ultimato il 7 maggio 1947.\nFu necessario ricostruire in studio a Hollywood il tribunale londinese di Old Bailey. Quattro macchine da presa, ciascuna con operatore e aiuto-operatore, poste in punti differenti, erano puntate su un personaggio o un gruppo di personaggi diversi: in fase di montaggio si sarebbero utilizzate le riprese pi\u00f9 significative.\nCast.\nIl regista Alfred Hitchcock avrebbe originariamente voluto Greta Garbo nella parte della signora Anna Maddalena Paradine, ma lei rifiut\u00f2. Il ruolo fu affidato all'attrice italiana Alida Valli - che nei titoli del film \u00e8 presentata soltanto come \u00abValli\u00bb - e questo le permise di debuttare con un ruolo principale nel cinema americano.\nAlida Valli venne scritturata all'ultimo momento e arriv\u00f2 sul \"set\" a riprese gi\u00e0 iniziate e non ebbe cos\u00ec la possibilit\u00e0 di imparare la parte assegnatale; le battute le vennero suggerite per tutta la durata del film.\nNel ruolo del cameriere, interpretato da Louis Jourdan, attore francese elegante e raffinato, il regista avrebbe preferito un attore in grado di dare un'immagine pi\u00f9 rozza e perversa, magari Robert Newton.\nLa parte dell'avvocato difensore, interpretata da Gregory Peck, era originariamente destinata a Laurence Olivier, che rifiut\u00f2 l'ingaggio a causa di un impegno teatrale.\nDistribuzione.\nL'anteprima si tenne a Los Angeles il 29 dicembre 1947.\nAccoglienza.\nLa stampa accolse il film con molte riserve e giudizi negativi; gli incassi furono insufficienti a coprire i costi di produzione.\nHitchcock su Hitchcock.\nHitchcock, nell'intervista rilasciata a Fran\u00e7ois Truffaut, parla di difetti appariscenti, legati soprattutto alla scelta poco appropriata degli attori e all'intreccio poco chiaro; altrove il regista aveva avuto occasione di dichiarare: \u00ab...quando si \u00e8 disattenti e non si padroneggia la materia di una storia \u00e8 inevitabile che il risultato sia confuso\u00bb.\nTemi.\nTuttavia la critica successiva ebbe modo di individuare anche i pregi di questa pellicola.\nRohmer e Chabrol ne indicano alcuni:\nBruzzone e Caprara fanno notare che il regista in questo film sviluppa e approfondisce un altro tema non trascurabile, quello della solitudine.\nLa protagonista \u00e8 sola ad affrontare il suo dramma e a subire le conseguenze del suo fascino malefico.\nSola segue i due ispettori di polizia che la costringono a lasciare la sua bella casa: in prigione la guardiana la spoglia dei suoi gioielli, le disfa la pettinatura controllando che non nasconda niente nei capelli, la rinchiude in una cella da cui non uscir\u00e0 pi\u00f9.\nSola \u00e8 nell'aula del tribunale con i suoi segreti inconfessabili: il tradimento e l'uccisione del marito, la passione incontrollata per un uomo che la disprezza e la odia per averlo costretto a disonorarsi. Sola respinge, offesa e sdegnata, l'appassionata difesa dell'avvocato, vittima della sua seduzione e responsabile del suicidio dell'uomo amato. Sola confessa il suo crimine e consapevolmente decide di scontare la sua colpa condannandosi a morte.\nTecnica cinematografica.\n\u00abIl film riproduce in maniera precisa la struttura processuale e le sue componenti spettacolari-teatrali\u00bb.\nCi sono due momenti che, in particolare, illustrano la ricerca espressiva del regista; li descrive lui stesso nell'intervista a Truffaut.\nRiconoscimenti.\nEthel Barrymore fu nominata ai premi Oscar 1948 come migliore attrice non protagonista.\nAdattamenti.\nLa Lux Radio Theatre registr\u00f2 un adattamento del film che and\u00f2 in onda il 9 maggio 1949, i cui protagonisti furono Alida Valli, Joseph Cotten e Louis Jourdan."}
{"id": "806017", "revid": "1318658", "url": "https://it.wikipedia.org/wiki?curid=806017", "title": "Roger Caillois", "text": "Biografia.\nNato in una famiglia della piccola borghesia di Reims, Roger Caillois fece gli studi secondari nel liceo di Reims, dove ebbe come professore di storia-geografia Georges Bidault. Durante gli anni del liceo frequent\u00f2 anche Roger Gilbert-Lecomte e il gruppo della rivista \"Le Grand Jeu\".\nStabilitosi con la famiglia a Parigi alla fine degli anni venti, segu\u00ec al Liceo Louis-le-Grand le classi preparatorie all'\u00c9cole normale sup\u00e9rieure ed ebbe come compagni Jacques de Bourbon Busset, Andr\u00e9 Chastel e Pierre Grimal. Ammesso quindi alla Scuola Normale Superiore nel 1933, fu per qualche tempo vicino ai surrealisti, prima di rompere con il movimento nel 1934. Nello stesso periodo conobbe anche Gaston Bachelard, Ren\u00e9 Daumal e Andr\u00e9 Breton e si appassion\u00f2 della poesia di Rimbaud, Lautr\u00e9amont e Saint-John Perse.\nDocente di grammatica, uditore all'\u00c9cole pratique des hautes \u00e9tudes dove assistette alle conferenze di Georges Dum\u00e9zil (con il quale era \"in strettissimi rapporti di collaborazione e d'amicizia\"), Alexandre Koj\u00e8ve e Marcel Mauss, Roger Caillois inizi\u00f2 a dare vita a un pensiero originale, nutrito di sociologia e antropologia, ma votato soprattutto all'esplorazione del sacro.\nAutore, gi\u00e0 prima della guerra, di due saggi intitolati \"Il mito e l'uomo\" (1938) e \"L'uomo e il sacro\" (1939), Roger Caillois fondava nel 1937, con Georges Bataille, Michel Leiris e Pierre Klossowski, il \"Coll\u00e8ge de sociologie\". Il suo nome, a quel tempo \u00e8 legato a parecchie attivit\u00e0 dell'estrema sinistra antifascista.\nIl suo incontro con la letterata argentina Victoria Ocampo doveva portarlo, nel luglio 1939, a lasciare la Francia per l'Argentina, dove rest\u00f2 per tutta la durata della guerra. Egli sostenne attivamente oltre-Atlantico la lotta contro il nazismo fondando la rivista \"Les Lettres fran\u00e7aises\" nel 1941, e l'istituto francese di Buenos Aires. Dal 1945 al 1946, fu anche il successore di Raymond Aron nella redazione di \"La France Libre\".\nDi ritorno in Francia dopo la Liberazione, Roger Caillois doveva rinunciare ai suoi impegni politici per consacrarsi alla sua opera e alle sue attivit\u00e0 letterarie. Diventato funzionario dell'UNESCO nel 1948, effettu\u00f2 numerosi viaggi attraverso il mondo e contribu\u00ec a far scoprire al pubblico francese la letteratura latino-americana, lanciando presso Gallimard la collana \"Croix du Sud\".\nNel 1952 fond\u00f2 \"Diog\u00e8ne\", rivista a vocazione internazionale e pluridisciplinare che diresse sino alla morte con l'aiuto di Jean d'Ormesson.\nLa sua opera, che deve molto all'esplorazione dei mondi poetici dell'immaginario e del fantastico, costituisce un apporto essenziale e perfettamente originale alla critica letteraria e alle scienze umane del XX secolo. Possiamo ricordare \"Le Rocher de Sisyphe\", \"Puissance du roman\", \"Babel\", \"Po\u00e9tique de Saint-John-Perse\", \"L'Incertitude qui vient des r\u00eaves\", \"Les Jeux et les Hommes\", \"Puissances du r\u00eave\", \"Au coeur du fantastique\", \"Anthologie du fantastique\", \"La Pieuvre\", \"Essais sur la logique de l'imaginaire\", \"Approches de l'imaginaire\", \"Le Fleuve Alph\u00e9e\", ma i molti suoi testi sono ripetuti e ripresi pi\u00f9 volte, quasi a voler ricreare quella vertigine di cui ha spesso parlato.\nInfine l'uomo, affascinato dal mondo minerale, consacr\u00f2 parecchie opere anche alla gemmologia.\nRoger Caillois fu eletto all'Acad\u00e9mie fran\u00e7aise il 14 gennaio 1971 sul seggio di J\u00e9r\u00f4me Carcopino. La sua elezione avvenne al secondo turno con 16 voti contro 11 del romanziere Henri Queff\u00e9lec.\nNel 1978 ricevette dal Ministero della Cultura francese il Grand Prix national des lettres.\nSpos\u00f2 Yvette Billod, dalla quale ebbe una figlia (Catherine), poi, nel 1957, Alena Vichr. Morto nel 1978, \u00e8 sepolto nel cimitero di Montparnasse.\nCritiche.\nCarlo Ginzburg, in un suo testo intitolato \"Mitologia germanica e nazismo. Su un vecchio libro di Georges Dum\u00e9zil\", incluso nel libro \"Miti emblemi spie. Morfologia e storia\", sottolinea come i temi trattati da Callois e Bataille al \"Coll\u00e8ge de sociologie\" presentassero, e presentino, \"un atteggiamento estremamente ambiguo nei confronti delle ideologie fasciste e naziste\".Sempre da quanto presentato da Ginzburg nel medesimo testo, Alexandre Koj\u00e8ve, \"che pure tenne una conferenza al Coll\u00e8ge su \u00abLes conceptions h\u00e9g\u00e9liennes\u00bb, aveva osservato ironicamente che il programma di Bataille e Caillois era paragonabile al tentativo di un prestigiatore di credere alla magia attraverso i propri trucchi\". Anche Walter Benjamin, \"ascoltatore assiduo delle conferenze del Coll\u00e8ge\", nella conclusione della recensione a \"L'aridit\u00e9\" di Caillois scrive: \u00ab\u00c8 triste vedere come un'ampia corrente limacciosa sia alimentata da fonti situate ad una notevole altitudine\u00bb."}
{"id": "806020", "revid": "6717249", "url": "https://it.wikipedia.org/wiki?curid=806020", "title": "Kapa O Pango", "text": ""}
{"id": "806023", "revid": "30610", "url": "https://it.wikipedia.org/wiki?curid=806023", "title": "Magnus I di Gothenland", "text": "Era figlio di Niels di Danimarca e di Margaret Fredkulla, figlia pi\u00f9 anziana di Ingold I di Svezia.\nBiografia.\nNipote di Ingold I, reclam\u00f2 i diritti sul trono di Svezia quando Ingold II, suo cugino, mor\u00ec nel 1125. I Goti lo elessero re, ma gli svedesi non lo accettarono (in accordo con la legge di V\u00e4stg\u00f6talagen gli svedesi avevano il diritto di poter eleggere e deporre un re). Magnus effettivamente non \u00e8 menzionato nella legge di V\u00e4stg\u00f6talagen e nel 1130 fu espulso dalla Svezia da Sverker I.\nMagnus spos\u00f2 Rikissa, figlia di Boleslao III di Polonia. Egli prese parte alle guerre civili danesi, tentando di aiutare suo padre, il re Nilsen, con l'intento di essere il futuro erede e re, per\u00f2 mor\u00ec nella battaglia di Fotvik, in Scania, nel 1134. Il padre fu sconfitto nella medesima battaglia e mor\u00ec lo stesso anno nello Schleswig in Danimarca.\nLa vedova di Magnus, Rissika, spos\u00f2 Vladimiro di Minsk, principe della dinastia dei Rijurk. Successivamente Rissika, fece ritorno in Svezia e spos\u00f2 in terze nozze Sverker I, il rivale e vincitore di Magnus I.\nIl figlio di Magnus, Canuto V, contese il trono danese al cugino Sweyn III.\nLa sua discendenza legittima si esaur\u00ec con Canuto V nel 1157. Il figlio illegittimo di Canuto, Valdemaro (arcivescovo di Brema e Schleswig), ultimo discendente di Magnus, mor\u00ec nel 1236."}
{"id": "806024", "revid": "123296702", "url": "https://it.wikipedia.org/wiki?curid=806024", "title": "Journal des savants", "text": "Il Journal des s\u00e7avans (pi\u00f9 tardi chiamato Journal des savants) fu fondato da Denis de Sallo e fu il primo giornale scientifico pubblicato in Europa. Il primo numero reca la data luned\u00ec 5 gennaio 1665. A due mesi di distanza segu\u00ec Philosophical transactions of the Royal Society, pubblicato per la prima volta nel marzo 1665. Dopo la Rivoluzione francese, tuttavia, il giornale divenne pi\u00f9 letterario e perse l'orientamento scientifico che aveva inizialmente.\nContenuto.\nSul primo numero venne pubblicata una presentazione dei fini di questo giornale: spiegare i principali lavori presentati in Europa, pubblicare necrologi di personaggi famosi, mettere a conoscenza delle ultime scoperte in campo scientifico (compresa fisica e chimica), delle invenzioni nel campo della meccanica, pubblicare notizie sulle ultime osservazioni celesti e meteorologiche, sulle scoperte anatomiche, per esaminare le decisioni dei tribunali e, in definitiva, di trattare di tutto ci\u00f2 che era suscettibile di interesse per un uomo di cultura.\nTra i dieci articoli che comparirono nel primo numero si poteva leggere una relazione sulla nascita di un mostro ad Oxford, una nota sui nuovi telescopi di Giuseppe Campani e un commento sul trattato di Ren\u00e9 Descartes \"dell'uomo\". Il 9 marzo 1665 apparve un articolo in cui Madame de Sabl\u00e9 presentava in anteprima ai lettori un'opera appena pubblicata. \u00c8 considerata la prima recensione storicamente accertata. Si trattava delle \"Massime\" di La Rochefoucauld.\nSe il suo contenuto portava pi\u00f9 a pensare ad un gazzettino letterario che ad una rivista scientifica, il \"journal des s\u00e7avans\" svolse un ruolo considerevole nella divulgazione delle conoscenze scientifiche e nella comunicazione tra gli scienziati. Con il tempo il numero di articoli pubblicati riguardanti le scienze aumentarono. Quindi i lettori del \"journal\" furono informati molto presto della messa a punto della prima nave a doppio guscio da parte di William Petty, dell'invenzione della bilancia aritmetica e delle esperienze condotte da Ole R\u00f8mer per determinare la velocit\u00e0 della luce.\nStoria.\nIl \"Journal des s\u00e7avans\" fu fondato da Denis de Sallo sotto il patronato di Jean-Baptiste Colbert. Pubblicato come settimanale (per quanto fosse pubblicato in modo irregolare) fino al 1723, divenne poi mensile fino al 1792, anno in cui venne soppresso.\nRinacque nel 1816 con il nome di \"Journal des savants.\"\nUna nuova formula del giornale scientifico di stampo irriverente \u00e8 nata nel 1999 con il nome di \"Journal des savants\". Diretto da Jean Marcad\u00e9 e Philippe Contamine, esce due volte l'anno, e come obiettivo ha quello di \"\"spargere l'intelligenza dei suoi redattori nel popolo\" e dice di essere redatto da \"un gruppo allegro di conigli in peluche\"\""}
{"id": "806026", "revid": "110157", "url": "https://it.wikipedia.org/wiki?curid=806026", "title": "Punta alle 8", "text": "Punta alle 8 fu una miniserie televisiva autoprodotta dalla rete televisiva privata Italia 7, verso la prima met\u00e0 degli anni novanta.\nContenuti.\nQuesta piccola fiction a medio-basso costo, girata con la tecnica del \"multi-camera\" tipica del sit-com, trattava delle avventure giovanili, delle storie d'amore e dei problemi familiari di un gruppo di amici ventenni. A far cornice a tutto ci\u00f2 c'era l'ambientazione di un bar, chiamato \"Il Bang\".\nA livello di contenuti e di \"target\" televisivo, questo programma si rivolgeva principalmente ad un pubblico giovanile, imitando, in un certo qual modo, lo stile de I ragazzi del muretto, celeberrimo sceneggiato di raidue, andato in onda nello stesso periodo.\nAltro.\n\"Punta alle 8\" aveva una durata di mezz'ora.\nAndava in onda nella fascia preserale del canale televisivo Italia7 verso le ore 20:00, come suggeriva il jingle in stile Drive In, cantato prima delle interruzioni pubblicitarie: \"punta alle otto, bang!\".\nLa trasmissione originariamente andava infatti in onda alle ore 20, ma dopo qualche settimana fu spostata alle 19.30.\nFra i protagonisti della serie c'erano Daniele Liotti, un ancora sconosciuto, bench\u00e9 non pi\u00f9 giovanissimo, Paolo Calissano, Barbara Livi, Manuela Morabito e Fabrizio Casula (nei titoli di coda figura anche Alessio Boni). \nLe coreografie erano curate da Cristina Moffa, la ballerina bionda della prima stagione del Drive In di Italia 1."}
{"id": "806028", "revid": "1568601", "url": "https://it.wikipedia.org/wiki?curid=806028", "title": "Clegna", "text": "Il Clegna \u00e8 un torrente della provincia di Brescia.\nNasce al Passo di Campelli, nelle Alpi Orobie, percorre la Val Clegna e confluisce da destra nell'Oglio a Capo di Ponte, in Val Camonica.\nI comuni attraversati sono Cerveno, Ono San Pietro e Capo di Ponte. Bagna le frazioni di Cemmo e Pescarzo."}
{"id": "806029", "revid": "149485", "url": "https://it.wikipedia.org/wiki?curid=806029", "title": "Campionati mondiali di canoa/kayak 1991", "text": "I 24esimi Campionati mondiali di canoa/kayak si sono svolti a Parigi (Francia) nel 1991."}
{"id": "806032", "revid": "6066", "url": "https://it.wikipedia.org/wiki?curid=806032", "title": "Gesta Federici I imperatoris", "text": ""}
{"id": "806035", "revid": "228333", "url": "https://it.wikipedia.org/wiki?curid=806035", "title": "Lene Hau", "text": "Nel 1999 guid\u00f2 un gruppo di ricerca dell'Universit\u00e0 di Harvard che riusc\u00ec a rallentare la velocit\u00e0 della luce fino a circa 61 km/h (17 m/s). Nel 2001 riusc\u00ec anche a fermare un raggio. Riusc\u00ec in questo con l'utilizzo del superfluido.\nL'esperimento.\nPer riuscire a fermare completamente la luce, Lene Hau e la sua \u00e9quipe dell'Universit\u00e0 di Harvard hanno inviato un raggio luminoso verso un Condensato di Bose-Einstein di sodio raffreddato a tal punto da raggiungere i pochi milionesimi di grado sopra lo zero assoluto. In queste condizioni il corpo si comporta come un unico atomo. Una volta assorbito il raggio di luce, il corpo lo ha rilasciato totalmente in seguito ad un secondo impulso laser, comportandosi di fatto come una sorta di \"memoria ottica\".\nIl rallentamento della luce, in realt\u00e0, \u00e8 un fenomeno quotidiano: il passaggio attraverso l'acqua o una superficie trasparente vetrosa, ad esempio, provocano un rallentamento della velocit\u00e0 della luce secondo un parametro detto indice di rifrazione. In natura il record spetta al diamante, in grado di rallentare la luce fino a un fattore di 2.4. Tutto questo, per\u00f2, non toglie nulla all'eccezionalit\u00e0 della scoperta: considerata l'enormit\u00e0 della velocit\u00e0 della luce nel vuoto, \u00e8 impossibile pensare di poter raggiungere risultati che si avvicinano a quelli raggiunti da Lene Hau con sostanze naturali.\nPossibili applicazioni.\nQuesta scoperta potrebbe essere rivoluzionaria nel campo della comunicazione, aprendo la possibilit\u00e0 di creare computer sempre pi\u00f9 veloci con capacit\u00e0 di immagazzinamento dati sempre maggiori. Si pensa che tali computer, che utilizzerebbero fotoni anzich\u00e9 elettroni (corrente elettrica), riusciranno ad imitare il funzionamento della mente umana perch\u00e9, oltre a vero/falso (legati all'acceso/spento del circuito elettrico) potranno trasportare anche altri tipi di informazioni, ad esempio il \"forse\". In virt\u00f9 del fatto che, come disse la dottoressa Hau, \"La luce pu\u00f2 trasportare una grandissima quantit\u00e0 di informazioni sotto forma di frequenza, intensit\u00e0 e altre propriet\u00e0\", un computer in grado di sfruttarla non sarebbe pi\u00f9 legato ad una logica rigida. Tuttavia \u00e8 difficile pensare di poter utilizzare le tecnologie utilizzate dalla Hau all'interno di un PC, visto che sarebbe necessario portare la temperatura quasi allo zero assoluto.\nInoltre si pensa che con queste conoscenze si potrebbe arrivare a comprendere pi\u00f9 a fondo fenomeni come i buchi neri."}
{"id": "806037", "revid": "78273", "url": "https://it.wikipedia.org/wiki?curid=806037", "title": "Live 2003 (Pearl Jam)", "text": ""}
{"id": "806044", "revid": "6923", "url": "https://it.wikipedia.org/wiki?curid=806044", "title": "BMW serie 1", "text": ""}
{"id": "806049", "revid": "2010557", "url": "https://it.wikipedia.org/wiki?curid=806049", "title": "Bombardamenti di Pescara", "text": "I bombardamenti di Pescara furono una serie di attacchi aerei eseguiti dagli Alleati sulla citt\u00e0 adriatica durante la Seconda guerra mondiale. Le azioni principali si verificarono il 31 agosto e il 14, 17 e 20 settembre del 1943, causando la morte di circa 3000 persone (varie fonti indicano anche un numero di 6000 caduti) e la distruzione di 1265 edifici, il danneggiamento grave di 1335 e lieve di 2150 costruzioni del centro abitato (un totale pari a circa l'80% degli edifici della citt\u00e0). L'area della citt\u00e0 maggiormente colpita dai bombardamenti fu quella centrale, in quanto l'obiettivo strategico principale delle azioni militari era la distruzione della stazione di Pescara Centrale e l'interruzione della ferrovia Adriatica: la vecchia Castellammare fu rasa al suolo, determinando la fuga di massa dei cittadini di Pescara verso i paesi dell'entroterra. Grazie a questi sfollamenti i successivi bombardamenti del 17 e del 20 settembre causarono poche vittime civili poich\u00e9 la citt\u00e0 era stata quasi del tutto abbandonata.\nIl contesto storico.\nGli Alleati, sul versante adriatico, erano gi\u00e0 nei pressi di Termoli e contavano di arrivare entro Natale a Pescara, per poi raggiungere agevolmente Roma percorrendo la via Tiburtina Valeria. Ma tra gli Alleati e Pescara c'era la Linea Gustav, una imponente linea difensiva voluta da Hitler e coordinata direttamente dal generale Albert Kesselring.\nIl bombardamento fu ordinato dal generale Montgomery che aveva l'obiettivo di colpire in maniera decisiva le linee di rifornimento dell'esercito tedesco, che faceva uso della linea ferroviaria. Nonostante la violenza dei bombardamenti, l'impeto dell'attacco alla Linea Gustav ed il contributo della Brigata Majella, la difesa dell'esercito tedesco fu strenua e gli scontri si dilungarono per molti mesi in pi\u00f9 del previsto, fino all'inizio di giugno del 1944.\nL'attacco del 31 agosto.\nL'attacco del 31 agosto, \u00e8 ancora vivido nel ricordo di molti dei sopravvissuti.\nAlle ore 13:20 di un caldo pomeriggio d'agosto, la spiaggia era affollata di persone. I bombardieri B-24 del 376th Bombardment Group dell'aeronautica americana provennero dalla direzione del mare e sganciarono le bombe contro il centro cittadino: l'attacco fu devastante. In modo particolare furono rase al suolo le aree comprese tra le attuali via Nicola Fabrizi e via Firenze nonch\u00e9 il palazzo del governo, che allora ospitava il presidio militare, nonch\u00e9 altre aree limitrofe alla stazione. Ma la stazione non fu colpita.\nSi calcola che questo bombardamento abbia causato 1600-1900 vittime, tra morti e feriti\nL'attacco del 14 settembre e la strage della stazione.\nIl 14 settembre ci fu un secondo attacco, stavolta ben circoscritto all'area della stazione ma estremamente pesante poich\u00e9 i 37 bombardieri del 376\u00ba e 98\u00ba gruppo della A.I. F. lanciarono 341 bombe ad alto potenziale esplosivo e incendiario, distruggendo completamente magazzini, scali merci e depositi di rifornimenti della stazione. Fu un'autentica carneficina perch\u00e9 le bombe furono sganciate quando la stazione era gremita di persone: il numero di vittime di quella strage \u00e8 a tutt'oggi incerto, ma Carlo Colacito, nel suo manoscritto \u201cPescara durante la guerra (1943-1944)\u201d, testimonia la morte di un numero oscillante tra le 600 e le 2000 persone. Il bombardamento colp\u00ec in pieno la stazione, la linea ferroviaria e le aree limitrofe nel lato nord della citt\u00e0 in particolare le zone circostanti le attuali Corso Vittorio Emanuele, corso Umberto, via Ravenna, via Bologna e via Firenze.\nGli attacchi del 17 e del 20 settembre.\nI successivi attacchi produssero danni materiali, sempre nella sponda nord del fiume, ma poche vittime civili poich\u00e9 la popolazione aveva gi\u00e0 abbandonato la citt\u00e0, la cui parte settentrionale era quasi completamente rasa al suolo. Pescara era diventata una citt\u00e0 fantasma. Infatti, il Comando Tedesco aveva gi\u00e0 emanato l'ordine di evacuare la citt\u00e0 ed aveva istituito il coprifuoco, sia di giorno che di notte.\nMedaglia d'oro al merito civile.\nAnche a motivo del pesante costo in vite umane di questi bombardamenti, l'8 febbraio del 2001, il Presidente della repubblica, Carlo Azeglio Ciampi ha conferito alla citt\u00e0 la Medaglia d'oro al merito civile."}
{"id": "806064", "revid": "1926649", "url": "https://it.wikipedia.org/wiki?curid=806064", "title": "Domenico Caso", "text": "Nel 1974, appena ventenne, fu convocato nella Nazionale di calcio italiana dal commissario tecnico Fulvio Bernardini, alla ricerca di giovani talenti per rifondare la squadra dopo il disastroso Mondiale 1974. La partita del suo debutto con la maglia azzurra (avvenuto il 28 settembre 1974 in Jugoslavia - Italia 1-0), che disput\u00f2 in \"staffetta\" con l'altro esordiente Oscar Damiani fu anche l'unica per lui. Alcuni rimproverano a Bernardini di aver \"bruciato\" calcisticamente il giocatore, pretendendo troppo da un giovane della sua et\u00e0 (lo paragon\u00f2 perfino a Julinho).\nNella sua carriera ha vinto una Coppa Italia, nel 1975 con la , e uno scudetto, nel 1980 con l'Inter. Come allenatore ha ottenuto le soddisfazioni migliori alla guida della Primavera della Lazio, con la quale ha vinto il campionato italiano di categoria nel 1995.\nIn diversi periodi \u00e8 stato anche commentatore televisivo di partite di calcio per Stream TV e la RAI.\nCaratteristiche tecniche.\nEra un'ala destra tornante atipica in quanto soleva svariare per il campo. Bersellini all'Inter lo trasform\u00f2 in regista davanti alla difesa.\nCarriera.\nGiocatore.\nMimmo Caso fa il suo debutto nel calcio professionistico con la maglia della Fiorentina. Il 29 ottobre 1972, in Fiorentina-Torino 0-0, fa il suo esordio in Serie A. La prima stagione \u00e8 positiva per il diciottenne calciatore, che raccoglie, in tutto 12 presenze con 4 reti in campionato, le prime da professionista.\nLa stagione successiva Caso ripete il numero di 4 segnature, in 19 presenze. Risale a questo periodo la convocazione con la Nazionale B (che fungeva da \"anticamera\" la nazionale maggiore), oggi scomparsa, per la quale il giocatore scende in campo 5 volte (debutta il 17 aprile 1974). Dopo cinque mesi arriva anche la chiamata per la pi\u00f9 importante delle selezioni azzurre: il 28 settembre 1974, a Zagabria, esord\u00ec in Nazionale per quella che rimase l'unica sua presenza in azzurro, nella gara amichevole contro la Jugoslavia. Nell'annata 1974-1975 (dove colleziona 25 presenze con 4 goal in A) vince il suo primo trofeo: la Coppa Italia.\nIl giocatore resta a Firenze altre tre stagioni, fino al 1978, giocando sempre da titolare. Tra il 1975 e l'anno del suo addio alla maglia viola totalizza 77 presenze con 11 reti. Il 1975 \u00e8 anche l'anno dell'incidente stradale, per cui Vincenzo Guerini, 22 anni, dovette lasciare anzitempo il calcio giocato. Caso corse lo stesso rischio, riportando nell'incidente la rottura del naso e rientrando in campo dopo circa due mesi dall'accaduto.\nLasciata la Fiorentina si trasferisce al Napoli. Con i partenopei disputa un'unica stagione di Serie A (quella 1978-1979, nella quale scende in campo 15 volte mettendo a segno 1 rete.\nNell'estate 1979 ha l'occasione di poter giocare in una delle \"big\" del calcio italiano, l'Inter. Nei due anni con la maglia nerazzurra, disputa, quasi sempre come titolare, un totale di 57 incontri, segna 2 reti e si laurea campione d'Italia nel 1980 giocando da regista davanti alla difesa.\nDopo l'esperienza a Milano seguono due anni in Serie B (categoria nella quale Caso non aveva mai giocato fino ad allora), con la maglia del . Nel suo primo campionato in Umbria, quello 1981-1982, realizza il suo record di reti in campionato, ben 6, in 37 partite. L'annata successiva gioca 27 gare impreziosite con 2 reti.\nNell'estate 1983 torna nella massima serie, con la maglia del Torino. Con i \"granata\" scende in campo in tutte le 30 partite del campionato 1983-1984, senza, tuttavia, riuscire a segnare alcun goal. Nella stagione successiva scende in campo in 6 occasioni, le sue ultime in Serie A (241 complessive), realizzando nella sconfitta esterna contro la Cremonese, al secondo turno del girone d'andata, l'ultima delle sue 26 reti in massima serie.\nAbbandonato il Torino passa alla Lazio che, in quel periodo, militava in serie cadetta. Nei tre campionati in maglia biancoceleste Caso gioca 92 partite, tra il 1985 e il 1988, pi\u00f9 due presenze collezionate negli spareggi salvezza della stagione 1986-1987, segnando 7 reti e indossando anche la fascia di capitano ricevuta da Gabriele Podavini.\nNella stagione 1988-1989 gioca nel , in Serie C2, collezionando 25 presenze e 3 reti. L'annata successiva \u00e8 quella conclusiva nella carriera del giocatore: dopo 13 presenze e 3 goal con la maglia della squadra bresciana dell'Orceana decide di abbandonare l'attivit\u00e0 agonistica.\nAllenatore e dirigente.\nDopo aver appeso le \"scarpe al chiodo\", Caso intraprende la carriera di allenatore guidando le giovanili della Fiorentina, con la quale vincer\u00e0 nel 1992 il Torneo di Viareggio. Al termine di questa stagione saluta i colori viola e torna alla Lazio come tecnico della squadra Primavera biancazzurra. Risale proprio a questo periodo il suo miglior momento in panchina: allena e forma futuri campioni del calibro di Alessandro Nesta, Marco Di Vaio e Flavio Roma, destinati a raggiungere la maglia della Nazionale azzurra, e vince il campionato Primavera nel 1995, dopo aver assemblato una squadra i cui elementi arriveranno per la quasi totalit\u00e0 al calcio professionistico di ogni livello.\nCon la fama di grande maestro per i giovani calciatori, nel campionato 1997-1998 debutta sulla panchina di una prima squadra, quella del , in Serie B. La stagione \u00e8 tormentata: Caso viene esonerato dall'incarico alla 23\u00aa giornata, per poi essere richiamato alla 29\u00aa. Il suo tentativo di centrare la salvezza fallisce e la squadra pugliese retrocede in C1, nonostante disponesse di un organico costituito in gran parte da calciatori che in futuro avrebbero giocato stabilmente in Serie A, con addirittura due futuri finalisti di Champions League come Roma e Oshadogan.\nNella stagione 1998-1999 il Chievo decide di puntare sul tecnico campano per un campionato di vertice. Le aspettative della squadra clivense vengono deluse, e Caso viene esonerato dopo 14 partite di campionato, con la squadra in posizione di classifica assai critica.\nPer rivedere il tecnico su una panchina di prima squadra bisogna aspettare la stagione 2000-2001, quando la Pistoiese sostituisce il tecnico Pillon alla 18\u00aa giornata, nominando Mimmo Caso nuovo allenatore. L'esperienza toscana termina dopo 10 partite, quando viene nuovamente esonerato.\nNella stagione 2003-2004, dopo un anno vissuto come CT della Nazionale Under-18, la dirigenza della Lazio, memore dell'ottimo lavoro svolto un decennio prima, affida nuovamente la guida della formazione Primavera all'ex capitano biancoceleste. L'annata successiva, dopo una grave crisi finanziaria e con l'avvento del neo-patron laziale Claudio Lotito, si ritrova allenatore della prima squadra. Dopo un discreto inizio sia in campionato che in Coppa UEFA, la situazione peggiora. Dopo 16 gare e 17 punti, vista la cattiva posizione in classifica e il difficile rapporto con i giocatori pi\u00f9 rappresentativi, su tutti Paolo Di Canio, nel dicembre 2004 il presidente Lotito decide di sostituirlo con Giuseppe Papadopulo.\nNel campionato 2005-2006 subentra a Brini sulla panchina della , senza tuttavia riuscire a salvare la squadra dalla retrocessione in Serie C1, che arriva con una giornata d'anticipo, dopo un pareggio per 2-2 a Cremona contro la Cremonese gi\u00e0 retrocessa.\nNel luglio 2011, una volta liberatosi dall'incarico di responsabile delle giovanili dell'Atletico Roma, fallita pochi mesi prima, Caso decide di intraprendere una nuova avventura come allenatore degli Allievi regionali della Voluntas Spoleto. Nel luglio 2012 \u00e8 nominato allenatore della squadra Primavera della Virtus Lanciano, ma l'esperienza con i \"rossoneri\" dura appena due settimane, quando viene sostituito. Nel luglio 2013 viene ingaggiato come tecnico della squadra Primavera della , ma dopo pochi giorni decide di lasciare l'incarico per motivi familiari.\nDal 2009 passa dal campo alla scrivania, divenendo responsabile del settore giovanile della Cisco Roma, divenuta poi Atletico Roma. Nell'agosto 2012 viene nominato responsabile tecnico del settore giovanile del Gavorrano, societ\u00e0 di Lega Pro Seconda Divisione.\nDopo il ritiro.\nNei primi anni 2000 Caso si cimenta nel ruolo di commentatore televisivo delle partite per la piattaforma satellitare di Stream TV e per la RAI, facendo anche parte della squadra di telecronisti presente al per la televisione di stato."}
{"id": "806067", "revid": "339392", "url": "https://it.wikipedia.org/wiki?curid=806067", "title": "Journal des Scavans", "text": ""}
{"id": "806068", "revid": "767487", "url": "https://it.wikipedia.org/wiki?curid=806068", "title": "Lorenzo Somis", "text": "Biografia.\nDetto L'Ardy o Ardito, come il padre e il fratello Giovanni Battista.\nIl soprannome, che talvolta funge da cognome, e probabilmente legato a qualche compagnia militare o impresa di guerra, al tempo delle lotte contro la Francia tra il 1690 e il 1693.\nInizi\u00f2 lo studio del violino con il padre, per poi trasferirsi a Bologna per 8 anni, dove probabilmente studi\u00f2 pittura con Giuseppe Del Sole, e composizione e violino con Girolamo Nicol\u00f2 Laurenti.\nRitornato a Torino fu nominato suonatore nella banda militare del Re di Sardegna il 24 aprile del 1724, e fu assunto come violinista nella Cappella Regia l'8 gennaio del 1732.\nMantenne l'incarico fino al 1770 anno in cui and\u00f2 in pensione.\nFu attivo per concerti a Roma e nel Regno di Napoli. Nel 1753 si esib\u00ec con successo a Parigi.\nPer quanto riguarda l'attivit\u00e0 pittorica di Giovanni Lorenzo, si sa che lavor\u00f2 in diverse residenze sabaude e che oltre vari dipinti realizz\u00f2 molti ritratti."}
{"id": "806069", "revid": "104185", "url": "https://it.wikipedia.org/wiki?curid=806069", "title": "Mimmo Caso", "text": ""}
{"id": "806072", "revid": "1318658", "url": "https://it.wikipedia.org/wiki?curid=806072", "title": "Ocrida", "text": "Ocrida (in macedone \u041e\u0445\u0440\u0438\u0434, traslitterato \"Ohrid\", ['\u0254xrit], in albanese \"Oh\u00ebr\") \u00e8 una citt\u00e0 della Macedonia del Nord.\nIl territorio di Ocrida ospit\u00f2 antichissimi insediamenti illirici e in seguito greci, mentre la citt\u00e0 divenne in et\u00e0 medievale uno dei centri culturali, religiosi e artistici pi\u00f9 importanti della Penisola Balcanica e dell'Europa slava. Nel 1979 la citt\u00e0 e il suo lago vennero inclusi dall'UNESCO nella lista dei Patrimoni dell'umanit\u00e0.\nGeografia fisica.\nOcrida si trova sulle sponde del Lago di Ocrida, al confine con l'Albania. Il territorio del comune comprende la citt\u00e0 capoluogo e le localit\u00e0 di \u0160ipokno, Dolno Lako\u010derej, Gorno Lako\u010derej, El\u0161ani, Ele\u0161ec, Konjsko, Lagadin, Leskoec, Orman, Pe\u0161tani, Ljubani\u0161ta, Ra\u010da, Ramne, Sveti Stefan, Trpejca, Velestovo, Velgo\u0161ti, Kosel, Kuratica, Livoi\u0161ta, Openica, Plakje, Rasino, Re\u010dica, Sirula, Skrebatno, Svini\u0161ta, Vapila e Zavoj.\nLa popolazione del comune \u00e8 in larghissima parte macedone.\nNome.\nIn macedone e nelle altre lingue slave meridionali il nome della citt\u00e0 \u00e8 \"\u041e\u0445\u0440\u0438\u0434/Ohrid\", mentre in albanese la citt\u00e0 \u00e8 conosciuta come \"Ohri\" o \"Oh\u00ebr\". Nomi storici sono \"Dyassarites\", che presenta un'origine illirica e i nomi greci di \"Lychnidos\" (\u039b\u03cd\u03c7\u03bd\u03b9\u03b4\u03bf\u03c2), \"Ochrida\" (\u039f\u03c7\u03c1\u03af\u03b4\u03b1) e \"Achrida\" (\u0391\u03c7\u03c1\u03af\u03b4\u03b1), dei quali gli ultimi due sono ancora in uso. In italiano era chiamata anche \"Locrida\" (L'Ocrida).\nStoria.\nSituata sulle sponde del lago omonimo, Ocrida \u00e8 uno dei pi\u00f9 antichi insediamenti urbani in Europa. Reperti archeologici del Neolitico (circa 6000 a.C.), rinvenuti nei pressi delle rive del lago, mostrano come il territorio di Ocrida fu abitato fin da tempi remoti. Secondo quanto afferma Erodoto, i primi abitanti di cui si ha conoscenza furono popoli affini agli Illiri.\nL'odierna citt\u00e0 di Ocrida deriva dall'antico centro di Lychnidos, antica capitale della \"Desaretia\". Ci\u00f2 \u00e8 confermato da numerose fonti bizantine, in cui \u00e8 scritto \"la citt\u00e0 \u00e8 posta su un'alta collina nei pressi dell'ampio lago di Lychnidos, dal quale la citt\u00e0 ha ricavato il nome Lychnis, mentre era precedentemente conosciuta come \"Dyassarites\"\" (dall'illirico \"oesserites\", gente che vive sulle coste del lago).\nScavi archeologici all'interno della fortezza dello \"tsar\" Samuele (\u0421\u0430\u043c\u0443\u0438\u043b\", Samuil\"), edificata tra il X e l'XI secolo, hanno portato alla luce i resti di una pi\u00f9 antica fortezza, risalente al periodo di Filippo II di Macedonia (IV secolo a.C.).\nIl lago di Ocrida era posto lungo la \"Via Egnatia\", che collegava l'antico porto sul Mar Adriatico di \"Dyrrachion\" (l'odierna Durazzo) con Bisanzio.\nLa citt\u00e0 accrebbe la propria importanza in periodo paleocristiano: i vescovi di Lychnidos parteciparono a numerosi concili ecumenici. I Bulgari conquistarono la citt\u00e0 nell'867. Il nome di Ohrid compare per la prima volta nell'879. Tra il 990 e il 1015, Ocrida divenne la capitale e la roccaforte dell'Impero Bulgaro dello \"tsar\" Samuele. Dal 990 al 1018 la citt\u00e0 fu inoltre la sede dell'importante Patriarcato di Ocrida. Dopo la conquista bizantina della citt\u00e0 nel 1018, il Patriarcato venne retrocesso ad Arcidiocesi e posto sotto l'autorit\u00e0 del Patriarca ecumenico di Costantinopoli.\nLe posizioni dell'alto clero dopo il 1018 vennero occupate quasi stabilmente da Greci, anche durante il periodo di occupazione ottomana, fino all'abolizione dell'Arcidiocesi nel 1767. All'inizio del XVI secolo l'Arcidiocesi di Ocrida raggiunse la sua massima importanza, includendo al proprio interno le eparchie di Sofia, Vidin, Valacchia e Moldavia, parti del precedente Patriarcato serbo di Pe\u0107 e anche i distretti ortodossi in Italia (Puglia, Calabria e Sicilia), Venezia e Dalmazia.\nCome citt\u00e0 episcopale, Ocrida divenne un importante centro culturale. Gran parte delle chiese che vi si sono conservate furono costruite dai Bizantini e dai Bulgari, mentre le restanti furono edificate durante il periodo di dominazione serba durante il tardo Medioevo (dal 1334).\nIl centro culturale di Ocrida \u00e8 ritenuto il luogo da dove ha avuto origine l'alfabeto cirillico, probabilmente ad opera di San Clemente di Ocrida, che riform\u00f2 l'antico alfabeto glagolitico creato dai Santi Cirillo e Metodio.\nBoemondo I di Antiochia, principe di Taranto, e il suo esercito normanno conquistarono la citt\u00e0 nel 1083. Nel XIII e nel XIV secolo Ocrida fu tenuta da diverse potenze: il Despotato d'Epiro, l'Impero Bizantino, la Bulgaria e infine il Regno (poi Impero) di Serbia.\nAlla fine del XIV secolo cadde definitivamente in mano turca e divenne territorio ottomano fino al 1912. Nel 1664 in citt\u00e0 si trovavano solo 142 abitazioni cristiane. La situazione economica e culturale miglior\u00f2 nel XVIII secolo quando Ocrida ritorn\u00f2 ad essere un importante centro commerciale lungo la Via Egnatia; la citt\u00e0 verso la fine del 1700 contava circa 5000 abitanti.\nNegli anni conclusivi del XVIII secolo e nella prima parte del XIX, la regione di Ocrida, come altre parti dell'Europa ottomana, divenne un focolaio di malcontento: signori feudali semindipendenti come Mahmud Pasha Bushatlija e Djeladin Beg controllavano il territorio e sfidavano apertamente il governo centrale, impossessandosi delle tasse riscosse e usandole per rafforzare le loro forze armate personali.\nVerso la fine del XIX secolo, la citt\u00e0 era costituita da 2409 abitazioni e contava una popolazione di 11900 abitanti, dei quali il 45% era di fede musulmana, mentre i restanti erano per lo pi\u00f9 cristiani ortodossi.\nA conclusione delle guerre balcaniche (1913) Ocrida divenne parte del moderno Regno di Serbia e in seguito del Regno di Jugoslavia. Dopo la seconda guerra mondiale, la citt\u00e0 venne inclusa nella neocostituita Repubblica Socialista di Macedonia, una delle sei repubbliche costituenti la Jugoslavia socialista e federale. Dal novembre 1991 \u00e8 una citt\u00e0 della Repubblica indipendente di Macedonia.\nStoria ecclesiastica.\nIl primo vescovo conosciuto fu Zosimus (344 circa). Nel VI secolo la citt\u00e0 venne distrutta da un terremoto, ma venne ricostruita dall'imperatore Giustiniano (527-565), che era nato non lontano dalla citt\u00e0 stessa. Secondo alcuni storici, anche per questo fattore il nuovo insediamento venne chiamato \"Justiniana Prima\", la pi\u00f9 importante delle numerose nuove citt\u00e0 che presero nome dall'imperatore. Louis Duchesne sostiene per\u00f2 che questo onore non spetti ad Ocrida, ma all'antica \"Scupi\", l'odierna capitale macedone Skopje, un'altra citt\u00e0 di frontiera dell'Illiria.\nLa nuova citt\u00e0 Macedone divenne il capoluogo della prefettura, o dipartimento, dell'Illiria e per motivi politici divenne anche la capitale ecclesiastica dell'Illiria e delle regioni meridionali del bacino del Danubio dell'Impero (Ungheria meridionale, Bosnia, Serbia, Transilvania, Moldavia, Valacchia). Giustiniano non fu per\u00f2 capace di ottenere l'approvazione per la creazione di questo ente ecclesiastico da parte di Agapito I o di papa Silverio. Questo atto imperiale, oltre ad essere un'usurpazione dell'autorit\u00e0 civile su materie di competenza ecclesiastica, era anche un danno nei confronti di Salonicco, citt\u00e0 che presentava l'antico diritto di rappresentare la Sede Apostolica nelle regioni illiriche. Ci\u00f2 nonostante la nuova diocesi rivendic\u00f2 e ottenne il privilegio dell'autocefalia, o indipendenza ecclesiastica, e attraverso la sua lunga e complessa storia mantenne e lott\u00f2 per mantenere questa sua caratteristica.\nPapa Vigilio, sotto la pressione dell'autorit\u00e0 di Giustiniano, riconobbe l'esercizio dei diritti patriarcali al metropolita di \"Justiniana Prima\" all'interno dei confini del suo territorio civile, ma Gregorio Magno si rapport\u00f2 con il metropolita della citt\u00e0 in maniera non diversa degli altri vescovi illirici soggetti alla Santa Sede.\nLe invasioni degli Avari e degli Slavi nel VII secolo causarono in parte la rovina di questo antico centro religioso, che mantenne in sospeso per due secoli il suo carattere di indipendenza.\nTuttavia dopo la conversione dei capi dell'Illiria (864), la citt\u00e0 conobbe un nuovo grande periodo di crescita, questa volta con il nome di \"Achrida\" (\"Achris\"). La predicazione cristiana fu possibile attraverso l'arrivo di missionari bizantini, mentre il primo arcivescovo venne mandato da Roma.\nFu inoltre in questo luogo che i Bulgari si dettero e ricevettero i primi canoni relativi alla fede e alla disciplina cristiana, come ad esempio i \"Responsa ad Consulta Bulgarorum\" di Nicola I (858-867), uno dei documenti canonici pi\u00f9 importanti del Medioevo. Il re (\"knjaz\") Boris cadde comunque presto sotto l'influenza bizantina. Nell'ottavo consiglio generale tenutosi a Costantinopoli (869), la Bulgaria venne incorporata nel Patriarcato bizantino di Costantinopoli e nell'870 i missionari latini vennero espulsi. Da questo momento metropoliti bizantini ressero Ocrida.\nLa citt\u00e0 divenne inoltre la capitale politica dell'Impero Bulgaro per due secoli e approfitt\u00f2 delle conquiste militari bulgare del X secolo, diventando sede metropolitana a capo di diverse diocesi bizantine nei nuovi territori conquistati dai Bulgari in Macedonia, Tessaglia e Tracia.\nNella prima parte dell'XI secolo l'Impero fu soggetto all'autorit\u00e0 dell'imperatore bizantino Basilio I il Macedone e questo favor\u00ec legami pi\u00f9 stretti tra Ocrida e Costantinopoli. Nel 1053 il metropolita Leone di Ocrida firm\u00f2, con la conoscenza del fatto da parte del patriarca bizantino Michele I Cerulario, l'ultima lettera a Giovanni di Trani contro la Chiesa latina (l'anno successivo le scomuniche vicendevoli di papa Leone IX e di Michele Cerulario sanciranno ufficialmente lo Scisma d'oriente e la separazione fra la Chiesa ortodossa e quella cattolica).\nTeofilatto di Ocrida (1078) fu uno dei pi\u00f9 famosi esegeti greci del Medioevo; nella sua corrispondenza (Ep., 27) egli sostenne l'indipendenza della diocesi di Ocrida. Secondo Theophylactus il Patriarca di Costantinopoli non aveva diritto di ordinare in Bulgaria, territorio che aveva vescovi indipendenti. In realt\u00e0 Ocrida in questo periodo raramente fu in rapporti e in comunicazione con Bisanzio e Roma.\nMissionari latini, in particolare frati francescani, apparvero ad Ocrida nel XIV e nel XV secolo. I vescovi latini di Ocrida fedeli al papa nel XVII secolo erano, come ai giorni nostri, vescovi titolari, cio\u00e8 solo nominalmente a capo di una sede che per la Chiesa cattolica era estinta.\nL'autorit\u00e0 del metropolita di Ocrida cess\u00f2 nel 1767 quando il Patriarca ortodosso di Costantinopoli, Arsenio, abol\u00ec il patriarcato di Ocrida su ordine del sultano ottomano Mustafa III. Al massimo della sua importanza, l'Arcidiocesi di Ocrida esercitava la sua autorit\u00e0 su sei diocesi metropolitane e sei diocesi episcopali.\nNegli ultimi anni, sia l'autoproclamata Chiesa ortodossa autocefala di Macedonia, sia quella parte della Chiesa macedone che \u00e8 rimasta fedele al patriarcato di Serbia, hanno ripristinato l'antica dignit\u00e0 di arcidiocesi alla citt\u00e0 di Ocrida.\nMonumenti e musei.\n\u00c8 nota una leggenda, supportata anche dalle narrazioni di un viaggiatore ottomano del XV secolo, Evlia Celebia, che sostiene l'antica presenza all'interno dei confini della citt\u00e0 di 365 cappelle, una per ciascun giorno dell'anno. La citt\u00e0 moderna presenta un numero significativamente minore di edifici religiosi. Tuttavia, durante il Medioevo, Ocrida era nota come la \"Gerusalemme slava\".\n\"Selezione di alcuni luoghi di interesse:\"\nOltre ad essere un importante centro religioso dell'Europa sud-orientale, Ocrida fu un centro culturale rilevante per il sapere e la letteratura pan-slava. Il monastero di San Pantaleone a Plao\u0161nik, in passato distrutto dall'esercito ottomano e ristrutturato a partire dal 2000, ospit\u00f2 una delle pi\u00f9 antiche universit\u00e0 del mondo slavo e dell'Europa in generale, fondata nell'893 dal vescovo Clemente di Ocrida.\nAmministrazione.\nGemellaggi.\nOcrida \u00e8 gemellata con:"}
{"id": "806076", "revid": "32428", "url": "https://it.wikipedia.org/wiki?curid=806076", "title": "Ferdinando Alvarez de Toledo", "text": ""}
{"id": "806078", "revid": "12245", "url": "https://it.wikipedia.org/wiki?curid=806078", "title": "Ohrid", "text": ""}
{"id": "806079", "revid": "436907", "url": "https://it.wikipedia.org/wiki?curid=806079", "title": "The Unforgiven (Metallica)", "text": "The Unforgiven \u00e8 un singolo del gruppo musicale statunitense Metallica, pubblicato il 28 ottobre 1991 come secondo estratto dal quinto album in studio \"Metallica\".\nDescrizione.\nIl batterista Lars Ulrich ha spiegato che il gruppo voleva creare una ballata vera e propria invece del consueto brano con partenza lenta e finale aggressivo, come ad esempio in \"Fade to Black\", \"Welcome Home (Sanitarium)\" o \"One\". Poi i Metallica decisero di invertire la struttura della canzone, arrangiando strofe forti e ritornelli pi\u00f9 leggeri suonati con chitarra classica.\nL'introduzione scandita con la batteria \u00e8 tratta dal film western \"Gli inesorabili\" e, come spiegato da Hetfield nel documentario \"\", \u00e8 riprodotta al contrario in modo tale da non far capire da quale colonna sonora provenga.\nAl brano si sono susseguiti \"The Unforgiven II\", presente in \"ReLoad\" (1997), e \"The Unforgiven III\", presente in \"Death Magnetic\" (2008).\nIl testo.\nIl brano racconta la storia di un giovane integrato in una societ\u00e0 molto conformista, fin dalla sua nascita. Incapace di esprimersi o di mostrare appieno la propria personalit\u00e0, trascorre una vita anonima come tanti altri. In fin di vita guarda al suo passato con amarezza e rammarico.\nVideo musicale.\nIl video musicale, diretto da Matt Mahurin, venne pubblicato il 19 novembre 1991 in due versioni: standard e \"Theatrical Version\". Quest'ultima \u00e8 un cortometraggio di circa 12 minuti mentre la versione standard (di durata pari al brano) mostra scene del gruppo intento ad eseguire il brano alternate agli spezzoni dell'altro video."}
{"id": "806080", "revid": "1776051", "url": "https://it.wikipedia.org/wiki?curid=806080", "title": "Patrice Guers", "text": "Entr\u00f2 a far parte della band dopo che Alessandro Lotta lasci\u00f2 la band. Successivamente raggiunse Luca Turilli nei suoi Luca Turilli's Rhapsody. Cominci\u00f2 a suonare il basso all'et\u00e0 di 14 anni, e a 16 cominci\u00f2 a prendere lezioni. Ha uno stile progressivo di suonare il basso; solitamente usa bassi Ibanez e Fender ma \u00e8 stato visto usare anche bassi Vigier. "}
{"id": "806081", "revid": "17654", "url": "https://it.wikipedia.org/wiki?curid=806081", "title": "Lene Vestergaard Hau", "text": ""}
{"id": "806084", "revid": "254401", "url": "https://it.wikipedia.org/wiki?curid=806084", "title": "Glicolipidi", "text": "I glicolipidi sono una classe di composti costituiti da macromolecole che contengono carboidrati legati a lipidi. Fanno parte degli sfingolipidi. Non devono essere confusi con i glicerolipidi che sono derivati invece dal glicerolo. La differenza tra glicolipidi e glicerolipidi \u00e8 che i glicolipidi hanno la sfingosina al posto del glicerolo. \nCaratteristiche.\nGeneralmente questi tipi di composti si possono trovare sulle membrane cellulari che si estendono dalla membrana fosfolipidica all'ambiente acquoso che circonda la cellula. La loro funzione pi\u00f9 importante, non molto differente da quella delle glicoproteine, \u00e8 di riconoscere sostanze chimiche specifiche provenienti dall'esterno aiutando a mantenere l'equilibrio all'interno della cellula. Ad esempio, trovandosi sulle pareti dei globuli rossi, sono decisivi per la distinzione dei vari gruppi sanguigni.\nGiocano ruoli anche nel formare i tessuti aiutando le cellule a restare attaccate e a fornire energia alla cellula.\nNella seconda met\u00e0 del XX secolo sono stati riconosciuti molti glicolipidi con propriet\u00e0 antibiotiche e fungicide contro diverse specie di \"Candida\" e \"Pneumocystis\", spesso responsabili di mortalit\u00e0 in pazienti con immunit\u00e0 compromessa.\nTra i glicolipidi pi\u00f9 studiati negli ultimi anni figurano le papulacandine A, B, C, D, E e le chaetiacandine."}
{"id": "806085", "revid": "1543377", "url": "https://it.wikipedia.org/wiki?curid=806085", "title": "Boulsa", "text": "Boulsa \u00e8 un dipartimento del Burkina Faso classificato come citt\u00e0, capoluogo della provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 35 villaggi: Baonrour\u00e9, Belga, Bonam, Dakiski\u00e8ma, Donsin, Gaoga, Gorbell\u00e9-Peulh, Gounga, Guemsogo-Yarc\u00e9, Kiedsom, Kobour\u00e9, Kogon\u00e9r\u00e9, Kolgosom, Konkoara-Yarc\u00e9, Lilyalla, Loatenga, Mokin-Yarc\u00e9, Nabitenga, Ni\u00e8ga, Paraouigu\u00e9, Paviguibtenga, Poli-Mossi, Poli-Peulh, Samandin-Peulh, Sanghin, Sini, Sonrin, Tanghin, Tougui, Walembi, Wedo, Zabga, Zambanga, Zomnogo Mossi e Zomnogo Peulh."}
{"id": "806086", "revid": "97953510", "url": "https://it.wikipedia.org/wiki?curid=806086", "title": "Aratura con aratro a dischi", "text": "L'aratura con aratro a dischi \u00e8 una lavorazione del terreno eseguita con un attrezzo rimescolatore alternativo all'aratro a vomere e versoio, concepita negli Stati Uniti e adottata in contesti particolari anche in Italia.\nAspetti concettuali.\nMalgrado il nome, questa lavorazione differisce marcatamente dall'aratura propriamente detta. A differenza dell'aratro classico, l'aratro a dischi non effettua il taglio e ribaltamento della fetta. I dischi penetrano nel terreno per effetto del peso della macchina o per la spinta esercitata dal sollevatore idraulico del trattore. Per effetto dell'avanzamento, la resistenza opposta dal terreno provoca la rotazione dei dischi folli e, di conseguenza, il rimescolamento del terreno nello strato lavorato.\nCaratteristiche del lavoro.\nLa lavorazione con aratro a dischi non raggiunge particolari profondit\u00e0, arrivando al massimo a 30 cm. L'inconveniente principale risiede nel fatto che a differenza dell'aratro classico, quello a dischi non \u00e8 autointerrante, perci\u00f2 gli organi lavoranti tendono a riemergere per effetto della resistenza offerta nel terreno. Questo inconveniente si presenta in particolare nei terreni compatti. \nLa propriet\u00e0 di riemergere \u00e8 considerata invece un pregio quando si lavorano terreni arborati o con profondit\u00e0 variabile con eventuale roccia affiorante. Queste condizioni rendono difficoltosa o impossibile la lavorazione con l'aratro a vomere e versoio in quanto la presenza di grosse radici o di roccia madre quasi in superficie ostacolano l'avanzamento. L'aratro a dischi, invece, si solleva scorrendo sopra gli eventuali ostacoli.\nL'azione \u00e8 piuttosto energica quando si esercita su terreni sciolti o di medio impasto, provando un notevole sgretolamento e rimescolamento dello strato lavorato. Nei terreni asciutti crea una notevole polverizzazione mentre in quelli umidi tende a comprimere le zolle. Questo effetto si presenta in modo pi\u00f9 accentuato nei terreni dotati di colloidi minerali, per i quali occorre prestare attenzione a preservare la struttura.\nNei terreni compatti il lavoro \u00e8 di qualit\u00e0 scadente, sia per la difficolt\u00e0 di penetrazione dell'attrezzo, sia per la conformazione del terreno nell'interfaccia fra strato non lavorato e strato lavorato: l'aratro a dischi non forma una suola di lavorazione, bens\u00ec una superficie cuspidata che in seguito ostacola il naturale sgrondo delle acque in eccesso causando pericolosi ristagni sottosuperficiali.\nPregi e difetti.\nComparata all'aratura classica, questa lavorazione ha il pregio di eseguire un lavoro abbastanza energico preparando un terreno pronto per la semina o che necessita di un semplice lavoro complementare di rifinitura. Inoltre, come si \u00e8 detto in precedenza, si presta per la lavorazione di terreni che offrono ostacoli all'avanzamento dell'aratro classico per la presenza di grosse radici o di roccia affiorante.\nIn condizioni ordinarie l'aratura con aratro a dischi presenta molteplici difetti che la rendono sconsigliabile:\nContesti operativi.\nIn definitiva l'aratura con aratro a dischi si presta per essere eseguita in condizioni particolari e per lavorazioni superficiali. In Sardegna si adotta ad esempio in due differenti contesti:"}
{"id": "806087", "revid": "1948203", "url": "https://it.wikipedia.org/wiki?curid=806087", "title": "Colori che esplodono", "text": "Colori che esplodono \u00e8 il primo album in studio della rockband italiana Timoria, pubblicato dalla PolyGram nell'aprile del 1990.\nDescrizione.\nIl disco vede alla produzione Gianni Maroccolo, noto per esser stato fino ad allora il bassista dei Litfiba, qui al suo esordio come produttore.\nPer il singolo \"Milano (non \u00e8 l'America)\" fu realizzato il primo videoclip del gruppo, corredato da immagini inedite del regista Wim Wenders."}
{"id": "806088", "revid": "1745361", "url": "https://it.wikipedia.org/wiki?curid=806088", "title": "Oblativit\u00e0", "text": "L'oblativit\u00e0 indica un comportamento scevro da interessi egoistici e riscontrabile nei rapporti d'amore maturo, in cui la dedizione per il destinatario del sentimento \u00e8 completa. \nIn psicoanalisi il termine \u00e8 afferibile al pi\u00f9 alto livello dello sviluppo psichico e affettivo, contraddistinto dalla possibilit\u00e0 di amare e di offrire liberamente e senza contropartite. Si oppone alla \"captativit\u00e0\", che \u00e8 la tendenza istintuale del neonato, ma anche di alcuni adulti immaturi, di appropriarsi di ci\u00f2 che li circonda\nL'unico scopo del comportamento oblativo \u00e8 la totale soddisfazione delle esigenze del prossimo e dell'estraneo, in un sistema di convivenza intesa come relazione tra sistemi di appartenenza ed estraneo, senza ricerca di alcuna ricompensa o riconoscenza.\nIl concetto fu introdotto dagli psicoanalisti francesi Ren\u00e9 Laforgue e \u00c9douard Pichon e successivamente discusso da Lacan e Freud"}
{"id": "806089", "revid": "76069", "url": "https://it.wikipedia.org/wiki?curid=806089", "title": "Arcidiocesi di Saint Paul and Minneapolis", "text": ""}
{"id": "806090", "revid": "287204", "url": "https://it.wikipedia.org/wiki?curid=806090", "title": "Porsche 917", "text": "La Porsche 917 \u00e8 una vettura da competizione della Porsche, che ha gareggiato nel Campionato del mondo sportprototipi, massimo campionato FIA a \"ruote coperte\" negli anni '70-'80, nota al pubblico soprattutto per le sue imprese alla 24 Ore di Le Mans.\nInfatti questo modello ha portato alla casa tedesca la prima affermazione nella famosa competizione automobilistica nel 1970 e nell'anno successivo. La macchina vincente apparteneva al team automobilistico Porsche austriaco con sede a Salisburgo ed era pilotata dal pilota tedesco Hans Herrmann e dal britannico Richard Attwood.\nContesto.\nNel 1967, con l'intenzione di ridurre le velocit\u00e0 raggiunte a Le Mans e sugli altri circuiti veloci dell'epoca dai prototipi di Gruppo 6 (che non avevano limite di cilindrata) quali, ad esempio, quelli della Ford con motori da 7 litri e allo scopo di coinvolgere nelle gare di durata le case costruttrici dei motori da 3 litri utilizzati in Formula Uno, la Commissione Sportiva Internazionale (C.S.I. - all'epoca settore indipendente della FIA dedicato alle competizioni) istitu\u00ec un nuovo Campionato Internazionale Marche, dal 1968 al 1971, e vi avrebbero gareggiato le \"Vetture prototipo\" di Gruppo 6 con cilindrata limitata a 3 litri.\nSapendo che pochi costruttori erano pronti, la Commissione permise di competere per il titolo anche alle vetture Sport di Gruppo 4, purch\u00e9 prodotte almeno in 50 esemplari, deroga pensata per allargare la rosa dei concorrenti a vetture gi\u00e0 esistenti, come la ormai vetusta Ford GT40 MK I e la pi\u00f9 recente Lola T70 coup\u00e9.\nNell'aprile 1968 la CSI annunci\u00f2 che, visto lo scarso numero di iscrizioni ricevute per la categoria degli Sport prototipi di Gruppo 6 di 3 litri, a partire dalla stagione 1969 sarebbero bastati 25 esemplari prodotti, per competere nel Gruppo 4 fino alla fine, fissata per il 1971.\nTale mossa mirava a permettere l'omologazione nel Gruppo 4 di automobili come la Ferrari 250 LM e la Lola T70, che non erano ancora state prodotte nel numero richiesto (sebbene venissero contati anche gli esemplari in versione aperta della Lola T70 per le gare Can-Am).\nA partire dal luglio 1968 la Porsche sostenne un imponente sforzo tecnico ed economico per trarre vantaggio da tale modifica regolamentare: progett\u00f2 e realizz\u00f2 25 esemplari di una vettura completamente nuova per la categoria Sportprototipi con l'ovvio obiettivo di vincere alla 24 Ore di Le Mans.\nIn dieci mesi la Porsche 917 fu sviluppata a partire dalla Porsche 908 con tecnologie di punta: il primo motore Porsche a 12 cilindri e un esteso utilizzo di titanio, magnesio e leghe esotiche mutuate dalle esperienze Porsche con le leggerissime vetture per le cronoscalate.\nAlla prima ispezione da parte dei commissari della CSI, solo tre vetture erano complete, e 18 ancora in linea di produzione; esistevano poi scocche e pezzi per altri sette esemplari: l'omologazione fu rifiutata nonostante le argomentazioni della Porsche ma fu poi concessa il 20 aprile, quando Ferdinand Pi\u00ebch esib\u00ec 25 esemplari completi parcheggiati davanti alla fabbrica.\nVersioni.\nPorsche 917.\nAl Salone di Ginevra del 1969 fu presentata la Porsche 917, sport prototipo realizzata per competere nella categoria fino a 5 litri di cilindrata. Il motore nasceva dall'unione di due monoblocchi del motore 6 cilindri boxer di 2.2 litri montato sulla Porsche 911 R, ottenendo un 12 cilindri con cilindrata di 4.494cm\u00b3, montato in posizione centrale longitudinale, che sviluppava una potenza di 520cv a 8.000 giri al minuto. Il telaio era a traliccio tubolare in lega di alluminio, la carrozzeria in pannelli di poliestere e il peso totale della vettura era di 800\u00a0kg. L'aspetto era quello di una Porsche 908 super palestrata, con l'abitacolo spostato in avanti per far spazio al grosso motore.Contrariamente al motore della 911, l'architettura era a V di 180\u00b0 anzich\u00e9 boxer: I pistoni opposti avevano una manovella comune e quindi si muovevano nella stessa direzione anzich\u00e9 in direzioni opposte.\nPer quanto riguardava l'aerodinamica, la vettura era un coup\u00e9 basso e filante, con una configurazione della coda con poca deportanza, sia in versione \"lunga\" che \"corta\" e per correggere tale caratteristica era dotata in entrambi i modelli di alette stabilizzatrici collegate alle sospensioni posteriori. Tale soluzione provoc\u00f2 le proteste degli altri concorrenti alla 24 Ore di Le Mans 1969, perch\u00e9 proibita dai regolamenti, ma fu giudicata regolare dai commissari, i quali, a seguito di \"generosissime\" pressioni della Porsche, giustificarono l'omologazione sostenendo che la \"917\", per quanto estrema, rientrasse tra le \"vetture sport\", cio\u00e8 stradali, e le ali mobili erano parte integrante del progetto e fondamentali per la sicurezza.\nLa vettura debutt\u00f2 alla 1000 km di Spa del 1969 ma quasi tutti i suoi piloti si rifiutano di guidarla per gravi problemi di instabilit\u00e0 alle alta velocit\u00e0, preferendo la vecchia e pi\u00f9 stabile Porsche 908, meno potente del nuovo modello. Tale scelta quell'anno si ripet\u00e9 in molte gare: la 917 era progettata specificamente per conquistare la 24 Ore di Le Mans e solo l\u00ec avrebbe espresso tutto il proprio potenziale.\nPorsche 917PA.\nVersione Spyder (privata del tetto e alleggerita) realizzata nell'estate del 1969 su richiesta dell'importatore statunitense della Porsche/Audi (da qui la denominazione PorscheAudi), secondo le pi\u00f9 permissive specifiche delle biposto da corsa del Gruppo 7, per competere nel campionato nordamericano Can-Am fino ad allora dominato dalle McLaren-Chevrolet, spinte da motori V8 di 7 litri e oltre 700 CV. La vettura fu portata in gara da Jo Siffert, ma visti i risultati non incoraggianti, dovuti soprattutto alla carenza di potenza (580 cavalli a 8500 giri/min, la vettura fu sottoposta a un programma di sviluppo e da essa derivarono dapprima la 917/16 e poi la 917/10.\nPorsche 917K.\nPer la stagione agonistica 1970, per risolvere l'instabilit\u00e0 aerodinamica della 917, su suggerimento dei tecnici della scuderia inglese John Wyer Automotive Engineering - che l'avrebbero portata in gara - fu modificata la parte posteriore della carrozzeria, introducendo una coda tronca e dal profilo ascendente; la parte inferiore della coda era totalmente aperta lasciando intravedere sospensioni e motore. La nuova versione, detta 917K (Kurzheck, codacorta), garantiva maggiore stabilit\u00e0 al retrotreno e migliorava il raffreddamento del motore, a spese della penetrazione aerodinamica.\nDelle 25 Porsche 917 originali, 20 furono convertite nella variante \"Kurzheck\", mentre altre 12 nuove vetture furono costruite direttamente in versione K. Fu scelto un motore da 4.907\u00a0cm\u00b3 e 580cv, una potenza analoga al motore della rivale Ferrari.\nGrazie alle modifiche, la nuova 917 divent\u00f2 vincente, aggiudicandosi due 24 Ore di Le Mans, nel 1970 e nel 1971.\nPorsche 917LH.\nUn'ulteriore evoluzione fu rappresentata dalla 917LH (Langheck, codalunga) presentata anch'essa nel 1970 per ridurre l'instabilit\u00e0 ad alta velocit\u00e0 e costruita in 5 esemplari, si distingueva per la coda lunga, una bassa resistenza aerodinamica e buona deportanza.\nSviluppata appositamente per i lunghi rettilinei del Circuit de la Sarthe, dove un assetto aerodinamico scarico che garantiva maggiore velocit\u00e0 massima in rettilineo abbassava i tempi sul giro nonostante una minore velocit\u00e0 in curva, la coda lunga e affusolata era sovrastata da un largo alettone monoplano; le ruote posteriori erano in parte carenate per diminuire le turbolenze.\nAl termine della 24 Ore di Le Mans 1970 la migliore delle \"LH\", quella della Martini Racing, arriv\u00f2 seconda, condotta da G\u00e9rard Larrousse e da Willi Kauhsen, giungendo alle spalle della 917K del team Porsche KG Salzburg.\nNella stagione 1971, le Porsche 917 LH e K ricevettero un nuovo propulsore di 5 litri, da 630 cv a 8.500 giri/min.\nPorsche 917/10.\nLa 917/10 fu la vettura con la quale, nel 1972, la Porsche ruppe la quinquennale egemonia della McLaren nel campionato Can-Am. Sviluppata sulla base della 917-PA, fu sperimentato un 16 cilindri boxer da 750cv (560kw) che confer\u00ec notevole potenza, ma anche un \"handling\" (maneggevolezza) nervoso e impreciso.\nPertanto, dopo una serie di affinamenti meccanici, la 917/10 fu finalmente deliberata. Nuova la veste aerodinamica, caratterizzata da un frontale corto e piatto, a \"cucchiaio\", un passo corto ed un vistoso alettone posteriore fisso. Cuore del progetto, il boxer 12 cilindri da 5 litri, dotato di doppio turbocompressore, in grado di sviluppare una potenza veramente elevata: 850cv (630kw) in assetto da gara, e ben 1.200cv (882kw) in assetto da qualifica, ottenuti con l'aumento della pressione di sovralimentazione. La potenza specifica di questo propulsore \u00e8 pari a 240cv/l (in assetto da qualifica), mentre la coppia motrice molto consistente, era pari a 931Nm a 4.600 giri/min.\nPer sopportare un simile valore di coppia, il cambio fu limitato a soli 4 rapporti, in modo da impiegare componenti di dimensioni maggiorate, a prova di stress, a tutto vantaggio dell'affidabilit\u00e0. Il tutto senza penalizzare lo sfruttamento del motore il quale, proprio per la sua erogazione possente, non richiedeva un numero elevato di rapporti del cambio stesso.\nIl telaio era sempre costituito da una struttura in alluminio a tralicci, gi\u00e0 sperimentata sulle 917 destinate alle gare endurance. \nIl peso complessivo della 917/10 era pari 767\u00a0kg, pertanto il rapporto peso/potenza di questa vettura era pari a 0,635\u00a0kg/cv.\nLa 917/10 evidenzi\u00f2 subito una netta superiorit\u00e0 sulle avversarie, specialmente nei confronti di Lola T310 e McLaren M8F, incapaci di replicare le prestazioni velocistiche della Porsche.\nIl pilota che avrebbe dovuto pilotare nella serie Can-Am la vettura della casa di Stoccarda era Mark Donohue, ufficiale del team di Roger Penske, affiancato dal collega George Follmer. Sfortunatamente, nel corso di alcuni test in pista, Donohue sub\u00ec un grave incidente, che gli procur\u00f2 la frattura a una gamba, impedendogli di gareggiare. Fu pertanto Follmer a condurre alla vittoria la 917/10 - - vincendo sei delle nove gare in calendario, e lanciando la Porsche come leader della serie.\nLa 917/10, caratterizzata da una potenza elevatissima e da un passo ridotto, nonch\u00e9 da un'aerodinamica non sufficientemente sviluppata (all'epoca le case costruttrici non facevano ancora un uso intensivo delle gallerie del vento), era considerata dai piloti alla stregua di un cavallo selvaggio. Follmer, grande estimatore della vettura, la descriveva come indomabile, con una fortissima tendenza al sovrasterzo, specialmente nei curvoni veloci. Al termine del 1972, la 917/10 fu sostituita dall'ancora pi\u00f9 potente ed evoluta 917/30. Mentre quest'ultima fu schierata solo dal team Penske, condotta dal redivivo Mark Donohue, la 917/10 fu invece venduta a diversi team clienti, interessati a competere per la vittoria in campionato.\nPorsche 917/16.\nAlla ricerca di una sostituta per la 917PA e prima di riuscire a sviluppare a pieno la tecnologia del turbocompressore, la Porsche decise di realizzare e sottoporre ad un intenso programma di prove un'ulteriore versione della 917 spyder dotandola di un motore da 16 cilindri a V piatta, ottenuto dall'unione di due monoblocchi del suo 8 cilindri boxer da 3 litri. Tale vettura fu approntata per riuscire a fronteggiare la concorrenza della McLaren\u00a0-\u00a0Chevrolet, la concorrente di riferimento del Campionato CAN-AM, dotata di un mastodontico motore V8 da oltre 750 CV.\nPer essere sicuri, a Stoccarda avevano realizzato una serie di motori diversi, con cilindrate che andavano da 6 litri con 770 CV a 7,2 litri con 880 cavalli. La versione da 6,6 litri, che sviluppava 750\u00a0CV a 8.000 giri/min, fu installata su una 917PA e si dimostr\u00f2 estremamente affidabile durante le prove, ma il dodici cilindri sovralimentato al suo stadio iniziale di sviluppo si era gi\u00e0 dimostrato superiore al 16 cilindri e perci\u00f2 la 917/16 fu accantonata.\nPorsche 917/20.\nSi tratta di una versione sperimentale della 917, studiata in collaborazione con l'azienda francese S.E.R.A., specializzata in studi aerodinamici, impiegata dalla Porsche nella 24 Ore di Le Mans del 1971. Con la 917/20 fu estremizzato il concetto aerodinamico del modello 917, cercando di realizzare una sorta di anello di congiunzione tra la 917K (Kurz, ovvero coda corta, passo corto) e la 917LH (Langheck, coda lunga, passo lungo). In seconda analisi, la 917/20 costituiva una sorta di prototipo di studio per le future modifiche volte a trasformare la 917 per la serie americana Can-Am.\nAccorciata rispetto alla versione LH, la 917/20 recuperava superficie aerodinamica tramite un allargamento della carrozzeria. Il posteriore vide scomparire lo spoiler tipico della LH, sostituito da un nolder pronunciato, cui si aggiungevano due superfici aerodinamiche in coda, verticali, utili a stabilizzare la vettura in velocit\u00e0.\nIl telaio a tralicci, sostanzialmente il medesimo della 917K, fu realizzato in magnesio: si trattava di una soluzione estremamente all'avanguardia, capace di garantire un considerevole risparmio di peso e, conseguentemente, una migliore distribuzione delle masse.\nTuttavia il magnesio, rispetto all'alluminio ed all'acciaio (materiali con i quali, tradizionalmente, venivano realizzate le scocche all'epoca), era altamente infiammabile: in caso di incidente, la 917/20 avrebbe corso seriamente il rischio di bruciare in un incendio, qualora fossero stati danneggiati i serbatoi del carburante.\nIl propulsore della 917/20 era il boxer 12 cilindri di 4,9 litri, capace di erogare 600cv a 8.400 giri/min., dotato di raffreddamento ad aria, forzata tramite la classica ventola posta sul dorso del motore.\nLa vettura, complessivamente pi\u00f9 tozza e meno armonica nelle linee rispetto alle altre 917, fu colorata di rosa, e sulla carrozzeria furono disegnati i tagli della carne, con tanto di indicazioni del tipo \"lombata\", \"costolette\", \"prosciutto\".\nQuesta caratteristica livrea, unitamente alle forme meno aggraziate, le fecero guadagnare il soprannome di \"Der Truffelj\u00e4ger\" (tedesco: La Cercatrice di tartufi), \"Maialino rosa\", o \"Pink Pig\". Immediatamente, la vettura divenne il soggetto preferito di molti fotografi specializzati nel settore automobilistico, che dedicarono pagine e copertine a questa stravagante incarnazione della 917.\nAlla 24 Ore di Le Mans, nel corso delle pre-qualifiche la vettura si dimostr\u00f2 molto veloce, chiudendo i test con il miglior tempo assoluto. Sebbene non riusc\u00ec a ripetere l'exploit nel corso delle qualifiche ufficiali, la 917/20 in gara occup\u00f2 stabilmente le posizioni di testa. Purtroppo, mentre era in sesta posizione, in pieno recupero sulle vetture di testa, un guasto ne interruppe ogni velleit\u00e0. Ritirata quindi dalle competizioni, termin\u00f2 i suoi giorni nel museo della casa, quale una delle principali attrazioni.\nPorsche 917/30.\nDopo la vittoria del 1972 con la 917/10, la Porsche decise di rilanciare, sviluppando il concetto 917 in modo radicale, ottenendo nella versione 917/30 la massima evoluzione. Sempre basata su carrozzeria barchetta, rispetto alla 917/10 vantava un passo maggiorato, un nuovo design del frontale (pi\u00f9 incavato e capace di offrire una maggiore deportanza) e una coda allungata, dotata di uno spoiler completamente ridisegnato. Una pi\u00f9 efficace geometria del sistema sospensivo contribu\u00ec, inoltre, a migliorare considerevolmente la guidabilit\u00e0 del modello, smussando il carattere indomito della versione 917/10.\nSotto il cofano, altrettanti, notevoli miglioramenti.\nIl 12 cilindri boxer fu incrementato nella cilindrata, passando da 5 a 5,4 litri, sempre dotato di turbocompressori (uno per bancata) e raffreddamento ad aria. La potenza sub\u00ec un drastico incremento, giungendo a toccare il valore, in assetto da qualifica, di 1.580cv (1.161kw) a 7.800 giri/min., tuttavia, in gara, la 917/30 veniva depotenziata a circa 1.200/1.300cv (882/955kw), al fine di salvaguardarne l'affidabilit\u00e0. Ovviamente, anche i valori di coppia subirono un incremento considerevole, giungendo a toccare i 1.112 Nm a 6.400 giri/min., mentre per il cambio furono mantenuti solo 4 rapporti, come per la 917/10.\nIl peso, grazie anche all'utilizzo di fibre plastiche per la realizzazione della carrozzeria, fu contenuto in soli 849\u00a0kg, portando il rapporto peso/potenza ad un valore di soli 0,53\u00a0kg/CV. Le prestazioni della 917/30 sono, a tutt'oggi, ineguagliabili nella categoria: l'accelerazione 0\u2013100\u00a0km/h \u00e8 stimata in 1\"9, 0\u2013160\u00a0km/h in 3\"9, 0\u2013320\u00a0km/h in 10\"9, velocit\u00e0 massima 400\u00a0km/h circa. Questa vettura, nella celebre livrea giallo/blu dello sponsor Sunoco, fu schierata esclusivamente dal team ufficiale Penske, e condotta dall'ottimo Mark Donohue. Una sola vettura fu affidata al team americano, che tuttavia domin\u00f2 letteralmente l'edizione 1973 del campionato Can-Am, vincendo ben 6 delle 8 gare in calendario. Le prime due gare della stagione furono invece vinte dall'amico/rivale, il campione in carica George Follmer, al volante di una 917/10 schierata dal team privato Rinzler Motorsport.\nFollmer protest\u00f2 contro la decisione, da parte della Porsche, di assegnare esclusivamente al team Penske la 917/30, impedendo cos\u00ec ai team privati di poter competere allo stesso livello della squadra ufficiale, essendo le 917/10 molto meno performanti della nuova evoluzione della 917. La 917/30, dominando la stagione, port\u00f2 tuttavia alla fine del campionato Can-Am: il livello straordinario di prestazioni raggiunto dalle vetture, i costi insostenibili e la crisi del petrolio, portarono ad un ridimensionamento della serie, che si avvi\u00f2 verso un lento declino. Per l'edizione del 1974, la Porsche 917/30 fu penalizzata dai regolamenti, al fine di interromperne l'egemonia. Pertanto si decise di ridurne la capacit\u00e0 dei serbatoi, ponendo cos\u00ec fine ad ogni ambizione di vittoria del modello.\nL'unica gara cui la 917/30 prese parte nel 1974 fu dominata da Brian Redman, il quale fu tuttavia costretto ad accontentarsi del secondo posto finale, rallentando vistosamente poich\u00e9 termin\u00f2 quasi completamente il carburante nel corso degli ultimi giri.\nIn Europa la 917/30 fu impiegata con successo nel campionato Interserie, omologo della statunitense Can-Am, dominando per diversi anni con piloti come Herbet M\u00fcller e Leo Kinnunen.\nNel 1975, sul Talladega Speedway (Alabama, USA), della lunghezza di 4,28\u00a0km, Mark Donohue e la 917/30 infransero il record di velocit\u00e0 sul giro in circuito, compiendo un giro alla elevata media di 355,923\u00a0km/h. Il record rimase imbattuto per quattro anni.\nParticolare curioso \u00e8 stato il verificarsi in alcune occasioni di veri e propri slittamenti dei cerchi sugli pneumatici delle ruote motrici, a causa delle notevoli prestazioni del motore.\nPorsche 917K/81.\nAllorch\u00e9 fu rimosso il limite di 3 litri alla cilindrata delle vetture sportprototipo, i fratelli Kremer, esperti preparatori tedeschi di vetture da corsa, costruirono a partire dai progetti forniti loro dalla Porsche la loro nuova \"917K/81\" a cui apportarono modifiche al telaio (rinforzandolo mediante tubi di diametro maggiore), alle sospensioni (per sopportare i maggiori sforzi imposti da pneumatici pi\u00f9 moderni) e alla veste aerodinamica e vi montarono il robusto cambio a soli 4 rapporti della 917/30. La vettura fu schierata sfruttando un buco regolamentare che permetteva l'iscrizione in Gruppo 6 (riservato alle barchette) di vetture coup\u00e9 che avessero un'apertura fissa nel tetto: la \"917K81\" fu dotata di una tale apertura posta tra le cerniere delle portiere poste sul tetto e attraverso tale foro il pilota poteva guardare lo specchio retrovisore installato al di sopra della cornice del parabrezza.\nIl progetto fu realizzato in pochi mesi, tra la fine del 1980 e la 24 Ore di Le Mans 1981, perci\u00f2 vi fu poco tempo per affinare e sviluppare l'aerodinamica della vettura, in quanto gli sforzi si concentrarono in altri settori del progetto. La vettura, pilotata da Bob Wollek, Xavier Lapeyre e Guy Chasseuil, non ottenne per\u00f2 i risultati sperati e fu superata in pista da vetture pi\u00f9 recenti, come la sua erede la Porsche 936. Dopo la delusione francese, i Kremer la schierarono nell'ultima gara del Campionato del mondo sportprototipi del 1981 a Brands Hatch, dove la vettura si ritir\u00f2 per colpa della rottura di una sospensione mentre Bob Wollek era al comando: l'altro pilota Henri Pescarolo non riusc\u00ec nemmeno a guidarla in gara.\nRisultati sportivi.\nLa coraggiosa scelta di investire grandi risorse in questo nuovo modello ebbe la conseguenza di alzare il livello della competizione e spingere la concorrenza a fare altrettanto. Nel giugno 1969 Enzo Ferrari, che aveva gi\u00e0 realizzato tre esemplari di una nuova vettura \"prototipo\" con motore tre litri (la Ferrari 312 P) non molto vincente, cedette met\u00e0 della sua azienda alla FIAT e con quel denaro costru\u00ec 25 vetture spinte da un motore V12 di 5 litri per poter competere ad armi pari con la Porsche. Gli ci vollero nove mesi per produrre 25 512S, gran parte delle quali sarebbero state vendute a team privati per la stagione 1970. Questi erano la \"Scuderia Filipinetti\", la N.A.R.T., l\"'\u00c9curie Francorchamps\", la \"Scuderia Picchio Rosso\", il \"Gelo Racing Team\" e la \"Escuderia Montjuich\"; Porsche si appoggiava invece alle scuderie JWA Gulf e KG Salzburg (emanazione austriaca della casa, in seguito sostituita dalla Martini Racing) che godevano del supporto diretto della casa madre e a team privati come la \"AAW Shell Racing\" e il \"David Piper Racing\".\nIl vantaggio di tempo accumulato dalla casa tedesca nei confronti degli avversari e l'apprendistato effettuato nella stagione 1969 permise alla Porsche 917K di ottenere numerosi successi e di vincere la 24 Ore di Le Mans 1970 con l'equipaggio Hans Herrmann e Richard Attwood; e nel 1971 con Helmut Marko e Gijs van Lennep, in questa edizione stabilisce anche la maggiore percorrenza chilometrica della gara coprendo 5.335,31\u00a0km alla media di 222,304\u00a0km/h, primato invariato sino al 2010 e reso possibile dalla conformazione del circuito molto pi\u00f9 veloce rispetto alle versioni successive.\nSia nel 1970 sia nel 1971 la 917 si aggiudica il Campionato Mondiale Sportprototipi.\nIn America vince nel 1970 e 1971 la 24 Ore di Daytona, nel 1972 al 1973 il Campionato Can-Am.\nNei media.\nQuesta vettura diventa ancora pi\u00f9 famosa grazie al film del 1971 intitolato \"Le 24 Ore di Le Mans\" e prodotto, girato e interpretato come protagonista da Steve McQueen. Nella pellicola l'attore americano (pilota della \"Gulf Porsche 917\") nonostante un terribile incidente in cui distrugge la sua vettura, riesce a portare alla vittoria il suo compagno di squadra alla guida di una vettura gemella. Antagonista principale della Porsche, come fu nella realt\u00e0 delle competizioni di quell'epoca, era la \"Ferrari 512 S\" costruita dalla casa di Maranello per competere con la casa tedesca."}
{"id": "806096", "revid": "17654", "url": "https://it.wikipedia.org/wiki?curid=806096", "title": "Magnus I di Danimarca", "text": ""}
{"id": "806098", "revid": "287204", "url": "https://it.wikipedia.org/wiki?curid=806098", "title": "Quellen, guarda il passato!", "text": "Quellen, guarda il passato! \u00e8 un romanzo di Robert Silverberg, pubblicato per la prima volta negli Stati Uniti nel 1967 con il titolo originale \"The Time Hoppers\". \nL'opera rappresenta una rielaborazione e un ampliamento del racconto \"Hopper\", scritto dallo stesso Silverberg nel 1956.\nIl romanzo fu pubblicato in Italia per la prima volta da Mondadori il 10 marzo 1968 nella collana Urania (numero 483).\nTrama.\nAnno 2490 d.C.: il mondo non ha pi\u00f9 stati; tutto \u00e8 oramai globalizzato e transnazionale: il governo, la societ\u00e0, le leggi, perfino il modo di vivere delle persone. Le citt\u00e0 si sono trasformate in megalopoli di centinaia di milioni di individui. New York, ribattezzata curiosamente \"Appalachia\", si estende per buona parte dell'America settentrionale e stipa i suoi abitanti dentro edifici altissimi dotati di sottosuoli anche pi\u00f9 profondi.\nLa societ\u00e0 \u00e8 rigidamente gerarchizzata in classi ed i bisogni primari sono tutti soddisfatti: grazie ai sussidi generosamente elargiti dal governo, nessuno muore di fame e le oasi del sesso dispensano piaceri a prezzi modici, mentre le \"case dei sogni\" mettono in vendita stupefacenti di ogni sorta.\nMa la popolazione di questo XXV secolo, che oramai volge al termine, vive in realt\u00e0 in una societ\u00e0 malata, triste e drammaticamente sovrappopolata. Lo sviluppo della cibernetica e dell'informatica ha fatto s\u00ec che tutti i lavori banali e ripetitivi siano svolti pi\u00f9 efficacemente dalle macchine che dagli uomini, per cui \u00e8 rimasto posto, nel mondo produttivo, solo per profili professionali di alto livello o per tecnici qualificati. Di conseguenza, la gran parte delle persone non ha pi\u00f9 prospettive n\u00e9 progettualit\u00e0. La disoccupazione \u00e8 una piaga che affligge la stragrande maggioranza degli abitanti; certo, ci sono i \"froidi\" (e anche le \"macchine froidi\", seppure con minore efficacia) che psicoanalizzano di continuo il prossimo. Si \u00e8 diffusa ogni sorta di culto religioso e di rito sociale, non importa quanto bislacco possa apparire agli occhi dei profani. La criminalit\u00e0 ha assunto nuove forme, che risultano tanto pi\u00f9 illogiche e perverse quanto pi\u00f9 appaiono insensate, dal momento che non possono trovare una giustificazione in bisogni materiali insoddisfatti.\nNel contesto di questo assurdo urbanistico ed umano, Joe Quellen \u00e8 un tranquillo funzionario governativo, un Sovrintendente Criminale di Settima Classe - posizione sociale che, pur essendo di per s\u00e9 non eccezionale, lo pone comunque a un'enorme distanza dai miliardi di \"prolets\" delle classi infime o semplicemente inferiori. La Settima Classe d\u00e0 diritto a vivere da soli, cosa che a Quellen risulta indispensabile, non solo per il suo bisogno di indipendenza ma soprattutto perch\u00e9, altrimenti, non avrebbe modo di trasferirsi senza essere visto, tramite il teletrasporto (lo \"stat\"), nella sua villa di Seconda Classe che si \u00e8 abusivamente costruito in Africa. Quellen rischia grosso per questo suo crimine. Pu\u00f2 andare incontro alla degradazione e al licenziamento, e lo sa bene. \nUn giorno viene incaricato di svolgere un'indagine sui \"saltati\", viaggiatori del tempo che, dal 2486 al 2491, come riportano le cronache, si trasferiscono nel passato, giungendo dal 1979 in avanti. Quellen scoprir\u00e0 che i saltati sono andati molto pi\u00f9 indietro, nel tempo. Ricollegando gli episodi riportati da antichi resoconti, vengono ritrovati i nominativi di numerosi \"saltati\", uno dei quali deve ancora partire: Donald Mortensen salter\u00e0 il 4 maggio 2490, cio\u00e8 qualche settimana dopo la scoperta di Quellen!\nChe fare? Impedire a Mortensen di andarsene, col rischio di scombinare tutta la storia? Oppure lasciargli via libera, per fare in modo che le cose vadano come sono gi\u00e0 state scritte? Quellen \u00e8 combattuto fra le due alternative ma presto non avr\u00e0 difficolt\u00e0 a scegliere. Infatti riesce ad arrestare il responsabile dei viaggi nel tempo, un certo Lanoy, ma viene messo sotto pressione proprio da questo, che ha scoperto il segreto della villa in Africa e promette di denunciare il Sovrintendente Criminale, se non verr\u00e0 lasciato libero. Sentendosi preso in trappola, Quellen arriver\u00e0 a ricattare l'Alto Governo minacciando di uccidere Mortensen se il proprio crimine non gli verr\u00e0 condonato. Peter Kloofman, il capo del governo, nonch\u00e9 unico essere umano di Prima Classe, per evitare di correre il rischio di alterare il presente, finge di assecondare Quellen; ma questi intuisce che, dietro i panegirici di Kloofman, si nasconde la fredda determinazione ad eliminare ogni minaccia, e finanche la stessa esistenza del Sovrintendente. \nDecide perci\u00f2 di uscire dalla trappola in cui si \u00e8 infilato fuggendo anch'egli nel passato. A tal fine libera Lanoy e si fa spedire in una terra che ricorda il Nord America al tempo dei Nativi. In fondo Quellen non desiderava che pace, vita naturale e indipendenza: tutte cose che il suo mondo impazzito non poteva concedergli, ma che non gli difetteranno, nell'antica terra delle societ\u00e0 tribali.\nCommento.\nIn una societ\u00e0 rigidamente gerarchizzata, schiacciata dalla sovrappopolazione, dove ogni cosa \u00e8 razionata (l'acqua, l'aria, lo spazio vitale), la concorrenza per arrivare ad occupare i posti nelle classi pi\u00f9 elevate - o quantomeno per uscire dalle classi dei \"prolets\" - \u00e8 spietata; e, soprattutto, non basta essere intelligenti e volenterosi, o bravi nella propria specializzazione: ce ne sono milioni con lo stesso profilo, milioni in competizione per un unico lavoro disponibile. Per questo la gente del XXV secolo salta nel passato; perch\u00e9 solo cos\u00ec pu\u00f2 sperare di ritornare in un mondo in cui vi \u00e8 ancora la possibilit\u00e0 di ottenere il proprio spazio esistenziale e di ricavarsi un posto nella comunit\u00e0 umana.\nLe macchine hanno sostituito gli esseri umani in quasi tutti i lavori. \u00c8 vero che il governo assicura a tutti un sussidio, in modo che ogni cittadino possa almeno avere garantita la sopravvivenza. Ma \u00e8 una societ\u00e0 distopica quella declinata dalla penna di Silverberg. Danton e Kloofman, i capi dell'Alto Governo, sono i depositari - oppure i simulacri - di tutto ci\u00f2 che si vorrebbe avere e che si riconosce, gi\u00e0 in partenza, essere irraggiungibile. Kloofman, che \u00e8 l'unico umano dei due (Danton \u00e8 un androide) ha gi\u00e0 compiuto i centotrentadue anni ma, grazie a innesti cibernetici e a trapianti d'organo, conta di regnare ancora per secoli. Non \u00e8 previsto un ricambio o un cambiamento.\nLa narrazione affabulatoria dell'autore si arricchisce dello spessore dei personaggi ritratti. Il povero Quellen \u00e8 il classico \"uomo nella trappola\": comunque vadano le cose \u00e8 destinato a perdere e la soluzione che escogita alla fine appare logica e, tutto sommato, soddisfacente. Il suo assistente, Brogg, che ha scoperto il segreto della villa in Africa (e lo riveler\u00e0 a Lanoy in cambio di un salto nell'antica Roma), \u00e8 fino come un segugio e tenace come un mastino. Kloofman \u00e8 un uomo che vive per il potere e che si \u00e8 oramai distaccato dai suoi simili.\nNaturalmente, il problema dei viaggi nel passato esita sempre, da un punto di vista logico, in un paradosso irrisolvibile. Ad esempio, quando Brogg viene mandato da Lanoy nella Roma del tempo di Tiberio, conosce gi\u00e0 il passato (che ora \u00e8 il suo presente ed il suo futuro), poich\u00e9 \u00e8 un appassionato studioso del periodo. Magari diventer\u00e0 un Romano importante, un Senatore, oppure un uomo dell\"'entourage\" dell'Imperatore. Poniamo che assuma addirittura un'importanza storica e che la sua figura sia tramandata nei libri. Brogg si \u00e8 aiutato con quello che ha letto nei libri, ha ricalcato le azioni che ha studiato nel XXV secolo. Ma quello descritto nei libri era \"lui\". Dunque, \"\"chi\" ha cominciato\"?\nAl di l\u00e0, comunque, degli inevitabili paradossi, l'autore intuisce il fenomeno della globalizzazione e preconizza l'\"istericizzazione\" della societ\u00e0 (ad esempio, untori maniaci immettono le sostanze pi\u00f9 letali nel corpo di ignari passanti, per il solo gusto di vederli soffrire). Il realismo dei personaggi e la capacit\u00e0 di colpire al cuore il lettore sono espressioni del carisma letterario di Silverberg."}
{"id": "806100", "revid": "48479", "url": "https://it.wikipedia.org/wiki?curid=806100", "title": "Vodu", "text": ""}
{"id": "806102", "revid": "1543377", "url": "https://it.wikipedia.org/wiki?curid=806102", "title": "Huron Central Railway", "text": "Huron Central Railway (HCRY) \u00e8 una societ\u00e0 ferroviaria, con sede a Sault Sainte Marie, in Ontario, controllata dalla Genesee &amp; Wyoming Canada, facente parte a sua volta del gruppo Genesee &amp; Wyoming; opera un servizio di trasporto merci sulla linea ferroviaria Sudbury-Sault Sainte Marie, presa in noleggio dalla Canadian Pacific Railway (CPR).\nHuron Central Railway fu creata nel luglio 1997 per operare trasporto di merci tra Sudbury e Sault Ste Marie, Ontario. I contratti di locazione comprendono 292 dei 300\u00a0km della linea CPR. Fa eccezione l'ultimo tratto di 8\u00a0km e i 5\u00a0km della diramazione Domtar a sud-ovest di Webbwood. La proprietaria CPR mantiene i diritti di transito sui circa 35\u00a0km di linea all'estremit\u00e0 orientale.\nIl traffico, solo merci, prevede un treno giornaliero sei giorni alla settimana tra i due punti finali, un treno da Sudbury di mattina per Espanola e ritorno. L'80% del traffico merci \u00e8 costituito da rotoli di lamiere di acciaio prodotto dall'Algoma a Sault Ste Marie e prodotti da e per la cartiera Domtar di Espanola. Altre merci trasportate sono legnami e loro derivati, prodotti chimici per l'industria siderurgica, carta e merci varie. \nNel 2008, la ferrovia gestiva 16.000 vagoni carichi l'anno. Il carico dei carri \u00e8 diminuito negli anni successivi.\nA causa del precario stato di manutenzione della linea ferroviaria, nel 2006, la Huron Central chiese al governo dell'Ontario lo stanziamento di fondi per il risanamento dei binari ma senza esito. Nell'aprile 2009, Genesee &amp; Wyoming avvert\u00ec che a causa del deterioramento dei binari e il conseguente aumento dei costi operativi sarebbe stata costretta a chiudere la ferrovia; e il 15 giugno 2009 annunci\u00f2 che avrebbe interrotto le operazioni della ferrovia in ottobre licenziando 45 persone anche perch\u00e9, a causa della recessione economica, si erano ridotti i carichi di quasi il 50% rispetto all'anno precedente e la linea era divenuta passiva..\nUna serie di negoziati tra Huron Central, il Consiglio Cittadino di Sault Ste Marie, la Essar Steel Algoma e la Domtar, al fine di mantenere aperta la linea ferroviaria, portarono a un accordo provvisorio di stanziamento di 15,9 milioni di dollari USA per coprire le spese operative e mantenere il servizio fino al 15 agosto 2010.\nIl 24 settembre 2010, fu annunciato che sarebbero stati stanziati ulteriori 33 milioni di dollari per il risanamento della ferrovia, dei quali 3 milioni da Genesee &amp; Wyoming e i restanti 30 divisi a met\u00e0 tra i governi provinciali e federali. I lavori di rinnovamento dell'infrastruttura iniziarono il 10 agosto 2011; nell'occasione vari rappresentanti delle istituzioni dichiararono: \"la linea ferroviaria che collega Sudbury a Sault Ste. Marie \u00e8 una componente significativa della rete di trasporto nel Nord Ontario. Fornisce accesso ferroviario merci diretto a almeno 26 comunit\u00e0 e First Nations e l'accesso ferroviario indiretto a numerose altre comunit\u00e0 del Nordest Ontario (omissis). Migliorare la linea ferroviaria garantir\u00e0 benefici ambientali a lungo termine, riducendo il traffico di camion e la sicurezza a lungo termine sulla linea esistente\".\nI lavori furono suddivisi in varie sezioni ed erano ancora in corso nell'estate del 2012.\nIl 14 aprile 2014 tre locomotive e un carro pianale deragliarono probabilmente a causa del collasso delle infrastrutture a circa 3\u00a0km dal centro di Nairn; nessuno rimase ferito ma il gasolio versato dalle locomotive inquin\u00f2 la falda acquifera e la fornitura di acqua potabile per la piccola comunit\u00e0."}
{"id": "806103", "revid": "1714743", "url": "https://it.wikipedia.org/wiki?curid=806103", "title": "Carlo III di Aquitania", "text": "Origine.\nFiglio secondogenito del re dei Franchi occidentali e futuro Imperatore d'Occidente (875-877), Carlo il Calvo e della prima moglie, la nipote di Adalardo il Siniscalco, Ermentrude (ca. 830-\u2020869), figlia del conte di Orleans, Oddone (o Eudes) I e d'Engeltrude di F\u00e9zensac (sorella di Adalardo), forse discendente di Carlo Martello.\nBiografia.\nDopo che suo padre, Carlo il Calvo, nell'852, dopo aver rinchiuso Pipino II di Aquitania in un monastero, aveva preso possesso del regno di Aquitania, i nobili aquitani, nell'853, poich\u00e9 non gradivano come re Carlo il Calvo, inviarono messaggeri a Ludovico II il Germanico, per offrirgli la corona d'Aquitania, minacciando che se avesse rifiutato si sarebbero rivolti ai Vichinghi o ai Saraceni. Ludovico il Germanico design\u00f2, come re d'Aquitania, il figlio, Ludovico III il Giovane, che, nell'854 attacc\u00f2 Carlo il Calvo, arrivando sino a Limoges. Lo spodestato re d'Aquitania, Pipino II di Aquitania ne approfitt\u00f2 per lasciare il monastero in cui era stato rinchiuso e raccogliere intorno a lui molti nobili che abbandonarono Ludovico il Giovane, che dovette rientrare in Baviera.In quello stesso anno Carlo il Calvo fece incoronare re d'Aquitania, a Limoges, suo figlio, Carlo III il Bambino, che ebbe la sua residenza a Bourges. Ma i nobili Aquitani rifiutarono come re un bambino e continuarono ad appoggiare Pipino II; quindi, in pratica, l'Aquitania era governata da due re, Carlo III, quello ufficiale, nel nord e Pipino II, nel sud.\nCarlo, non ancora quindicenne, seguendo il consiglio di Stefano, conte d'Alvernia, si spos\u00f2, nell'862, senza l'approvazione del padre (che non ne era a conoscenza), con una vedova (era la vedova di Umberto, conte di Bourges) di cui non si conosce n\u00e9 il nome, n\u00e9 gli ascendenti e da cui non ebbe eredi.In seguito a questo matrimonio ebbe dei dissidi col padre che, nel corso dell'863, avoc\u00f2 a s\u00e9 il regno d'Aquitania e sempre in quell'anno, il matrimonio fu annullato. Carlo fu reinsediato sul trono dal padre, nell'865, dopo che, nell'864, Pipino II, fallito un attacco, concordato coi Normanni, contro la citt\u00e0 di Tolosa era stato catturato e condannato a morte (probabilmente non eseguita).\nCarlo mor\u00ec il 29 settembre 866 nei pressi di Buzan\u00e7ais, secondo gli Annales Bertiniani, fu colto da un attacco mortale di epilessia, malattia contratta alcuni anni prima. La sua morte \u00e8 confermata anche nel \"Chronico Floriacensi apud Chesnium\" tomo 3 pag 355, riportata nel tomo VII dei \"Rerum Gallicarum et Francicarum Scriptores\", dove \u00e8 scritto che in quell'anno morirono due figli di Carlo il Calvo, l'abate Lotario e appunto Carlo. Carlo fu tumulato a Bourges, nell\"'\u00e9glise de Saint-Sulpice\". Dopo la sua morte, il fratello Luigi il Balbo gli successe sul trono d'Aquitania.\nDiscendenza.\nDi Carlo il Bambino non si conosce alcuna discendenza."}
{"id": "806106", "revid": "599013", "url": "https://it.wikipedia.org/wiki?curid=806106", "title": "Cameltoe", "text": "Cameltoe o camel toe (zoccolo di cammello) \u00e8 un termine slang angloamericano che identifica l'impronta della vulva umana attraverso gli indumenti. La parola deriva dalla contrazione delle parole \"camel's toe\", cio\u00e8 l'alluce del cammello, la cui forma di due mezze lune affiancate richiama la vulva.\nIl cameltoe tende a verificarsi con l'uso di indumenti aderenti anche se l'anatomia gioca un ruolo fondamentale. Infatti se i peli sono troppo lunghi, l'\"effetto Cameltoe\" non si verifica; cos\u00ec pure una vulva composta da grandi labbra di dimensioni ridotte pu\u00f2 impedirlo anche con indumenti molto aderenti e peli corti."}
{"id": "806108", "revid": "767487", "url": "https://it.wikipedia.org/wiki?curid=806108", "title": "Just Don't Give a Fuck", "text": "Just Don't Give a Fuck \u00e8 il singolo di debutto del rapper statunitense Eminem, incluso nel suo secondo album in studio, \"The Slim Shady LP\". Registrato nel 1997, venne rilasciato nel mondo il 13 ottobre 1998.\nLa canzone.\nIl brano venne scritto e prodotto dallo stesso Marshall Mathers insieme ai Bass Brothers, e fu la prima canzone che Eminem pubblic\u00f2 sotto forma di singolo, subito dopo che venne scritturato dalla Aftermath Entertainment, etichetta discografica di Detroit fondata da Dr. Dre.\n\"Just Don't Give a Fuck\", come molte altre canzoni di Eminem, contiene al suo interno parolacce, metafore sessuali e riferimenti a droga e violenza. Questo sarebbe stato il classico stile che avrebbe contraddistinto la discografia e la tecnica dell'artista, basata su rime articolate, assonanze, alliterazioni e perfino una certa connotazione comica.\nIl singolo, che non ha riscosso un grande successo commerciale, \u00e8 riuscito comunque a guadagnarsi la quinta posizione della \"Hot Raps Song\" di Billboard."}
{"id": "806110", "revid": "118834", "url": "https://it.wikipedia.org/wiki?curid=806110", "title": "Palais Garnier", "text": ""}
{"id": "806112", "revid": "297059", "url": "https://it.wikipedia.org/wiki?curid=806112", "title": "Giovanni Federico I di Sassonia", "text": "Biografia.\nGiovinezza.\nGiovanni Federico era il figlio maggiore di Giovanni di Sassonia (1468 \u2013 1532) e della sua prima moglie, Sofia di Meclemburgo-Schwerin (1481 \u2013 1503). Sua madre mor\u00ec di parto quattordici giorni dopo la sua nascita.\nFu educato da Georg Spalatin, che tenne in grande considerazione durante tutta la sua vita. Spalatin era un amico di Martin Lutero e suo consigliere e, attraverso gli insegnamenti di Spalatin, Giovanni svilupp\u00f2 una forte tendenza alle tesi di Martin Lutero. La sua conoscenza della storia era molto ampia e la sua biblioteca, che si estendeva in tutti i campi, era una delle pi\u00f9 ricche di tutta la Germania.\nColtiv\u00f2 anche un'amicizia personale con Martin Lutero, iniziata per corrispondenza nei giorni in cui venne emanata la bolla di scomunica nei confronti del riformatore tedesco, mostrandosi un fedele aderente al luteranesimo. Con vivido interesse, infatti, osserv\u00f2 gli sviluppi della riforma. Lesse tutti gli scritti di Lutero, facendo stampare a Wittenberg la prima edizione completa delle sue opere, e negli ultimi anni della sua vita fu uno dei promotori della proposizione dell'edizione di Jena. Al castello dell'elettore a Torgau, fece costruire una cappella esplicitamente progettata per essere un luogo di riunione luterano e vi invit\u00f2 Martin Lutero stesso a presenziare all'inaugurazione con un sermone.\nIl padre lo introdusse nella politica e nella diplomazia del suo tempo e Giovanni Federico negozi\u00f2 personalmente un trattato con l'Assia a Kreuzburg e Friedewald.\nDurante la seconda dieta imperiale, la Dieta di Spira (1529) assunse temporaneamente le redini del governo al posto del padre. Gli intrighi dell'Arciduca Ferdinando lo indussero a decretare uno statuto per la Chiesa Evangelica. Partecip\u00f2 alla successiva Dieta di Augusta nel 1530, firmando con lui la Confessione augustana. Le sue attitudini non rimasero comunque nell'ombra, e vinsero il disgusto dell'Imperatore.\nElettore di Sassonia.\nNel 1532, Giovanni Federico succedette al padre come Elettore di Sassonia. All'inizio regn\u00f2 con il fratellastro Giovanni Ernesto di Sassonia-Coburgo, ma nel 1542 divenne il solo reggente.\nIl Cancelliere Br\u00fcck, che per anni aveva guidato le relazioni internazionali del paese con prudenza e abilit\u00e0, rimase come suo consigliere, ma il suo carattere lo fece desistere dall'incarico, lasciando in continuo pericolo il paese, specialmente dal momento che Giovanni Federico non era un politico accorto.\nGiovanni Federico consolid\u00f2 la chiesa di stato con l'istituzione di un concistoro elettorale (1542), prendendo aperte posizioni a favore della Lega di Smalcalda, ma proprio a causa della sua fervida convinzione luterana entr\u00f2 in conflitto con il Langravio d'Assia, che favoriva invece un'unione tra le chiese evangeliche di Svizzera e di Strasburgo. Fu avverso alle proposte di Clemente VII e Paolo III di convocare un Concilio Generale, dal momento che egli riteneva che questo fosse solo un palliativo \"per preservare il ruolo del Papa e della chiesa anti-luterana\"; per evitare future incomprensioni anche nel mondo stesso della chiesa protestante luterana, Giovanni Federico chiese a Lutero di stilare i cosiddetti \"Articoli Smalcaldici\". Alla Dieta di Smalcalda nel 1537 il concilio venne rifiutato e l'elettore rifiut\u00f2 personalmente ogni proposta, sia da parte del legato papale, sia da parte di quello imperiale.\nSegu\u00ec le proposte del concilio di Regensburg del 1541, ma si rifiut\u00f2 di accettare le proposte del legato pontificio Gasparo Contarini. La ricerca di un accordo fall\u00ec ancora una volta e l'elettore stesso contribu\u00ec non poco nell'ambito delle questioni ecclesiastiche anche in altri luoghi della Germania come ad Halle dove aiut\u00f2 la riforma diffusa da Justus Jonas.\nContro il consiglio dell'Imperatore, di Br\u00fcck e di Lutero stesso, promosse apertamente nel 1541 l'elezione di Julius von Pflug a reggente Naumburg, istituendo Nicolaus von Amsdorf come vescovo e introducendo quindi anche qui la Riforma. Nel 1542 espulse il Duca Enrico di Brunswick-Wolfenb\u00fcttel dalle sue terre per proteggere le citt\u00e0 evangeliche di Goslar e Brunswick e vi introdusse la riforma. L'Elettore apparve personalmente alla Dieta di Spira nel 1544. L'Imperatore riconobbe la dichiarazione di Regensburg del 1541 e le precedenti del 1532 e del 1541 dal momento che aveva bisogno anche dell'aiuto dei principi protestanti nella propria guerra contro la Francia. Giovanni Federico in questo momento pens\u00f2 che la pace avrebbe sicuramente giovato alla propria patria e alla causa protestante.\nQuando scoppi\u00f2 la Guerra Smalcaldica nel 1546, marci\u00f2 verso sud alla testa delle proprie truppe, ma l'inaspettata invasione delle sue terre da parte del cugino Maurizio di Sassonia lo costrinse a ritornare. Vinse negli scontri e recuper\u00f2 buona parte dei propri territori cacciando Maurizio, ma all'improvviso l'Imperatore intervenne da nord e sorprese Giovanni Federico. La Battaglia di M\u00fchlberg, il 24 aprile 1547, lo costrinse ancora una volta a prendere il comando delle proprie armate. Ricevette un colpo di spada sulla guancia sinistra che lo lasci\u00f2 con una cicatrice sul volto. Venne fatto prigioniero da Carlo V e venne inviato in esilio a Worms.\nPrigionia.\nL'Imperatore Carlo V lo condann\u00f2 a morte come ribelle riottoso; ma, per merito di Sibilla, moglie dell'elettore, non esegu\u00ec la sentenza, ma entr\u00f2 in negoziati. Per proteggere la propria moglie e i propri figli, e per evitare che Wittenberg fosse distrutta, Giovanni Federico concesse la Capitolazione di Wittenberg, e, dopo essere stato costretto a cedere il governo delle proprie terre a Maurizio di Sassonia, la sua condanna venne mutata nel carcere a vita.\nDivenne ancora pi\u00f9 magnanimo nei giorni della prigionia, mantenendo una fitta corrispondenza anche con i propri figli, con la moglie e con i suoi consiglieri. Si rifiut\u00f2 comunque di abiurare la fede protestante e di aderire all'Interim di Augsburg, aggiungendo che se avesse accettato avrebbe compiuto \"un peccato contro lo Spirito Santo, perch\u00e9 tutto ci\u00f2 che era stato fatto contro il protestantesimo andava contro la parola di Dio\". Molte furono le opportunit\u00e0 che gli vennero date di divenire libero con l'abiura, ma rifiut\u00f2 categoricamente ogni volta.\nUltimi giorni e morte.\nUn attacco improvviso all'imperatore da parte dell'elettore Maurizio decret\u00f2 la fine della prigionia di Giovanni Federico, che venne pubblicato il 1\u00ba settembre 1552. Tornato in patria, spost\u00f2 la capitale da Weimar e riform\u00f2 le condizioni del proprio paese. Uno dei suoi pi\u00f9 brillanti progetti fu l'istituzione dell'universit\u00e0 di Jena, risalente al 1547 ma che non pot\u00e9 attuarre causa la prigionia. L'universit\u00e0 fu effettivamente fondata 4 anni dopo la sua morte dai suoi tre figli, una volta ottenuto l'assenso dell'imperatore Ferdinando I.\nMor\u00ec a Weimar nel 1554.\nMatrimonio.\nA Torgau, il 9 febbraio 1527, Giovanni Federico spos\u00f2 Sibilla di Kleve (1512\u00a0\u2013 1554), figlia di Giovanni III di Kleve, da cui ebbe quattro figli:"}
{"id": "806113", "revid": "17654", "url": "https://it.wikipedia.org/wiki?curid=806113", "title": "Magnus Birgersson", "text": ""}
{"id": "806114", "revid": "287204", "url": "https://it.wikipedia.org/wiki?curid=806114", "title": "Opera Bastille", "text": ""}
{"id": "806115", "revid": "125715898", "url": "https://it.wikipedia.org/wiki?curid=806115", "title": "Storie per vivere", "text": "Storie per vivere \u00e8 il terzo album in studio dei Timoria, pubblicato nel 1992.\nDescrizione.\nIl disco fu il primo registrato con il nuovo produttore Angelo Carrara e fu figlio del periodo di crisi della band e i membri non rimasero particolarmente contenti del risultato finale, visto che Carrara prefer\u00ec mettere in risalto la voce del cantante Francesco Renga piuttosto che il suono degli strumenti. L'album non decoll\u00f2, e il complesso perse la voglia di suonare, cos\u00ec Carrara decise di far ripubblicare il disco con l'aggiunta di una traccia bonus firmata da Luciano Ligabue appositamente per il gruppo: \"Male non far\u00e0\". Lo stesso Ligabue, rimasto favorevolmente impressionato dalle abilit\u00e0 del quintetto di Brescia, decide di portarlo con s\u00e9 come band spalla nel suo Lambrusco, coltelli, rose &amp; popcorn Tour.\nLa canzone \"Non siamo solo noi\", fu dedicata a Freddie Mercury, cantante dei Queen scomparso sul finire dell'anno precedente.\nL'intro di \"Non siamo solo noi\" si rif\u00e0 all'\"Inno alla gioia\" della IX sinfonia di L.V. Beethoven.\nTutti gli altri brani sono prodotti da Angelo Carrara e arrangiati dai Timoria e Maurizio Zappatini."}
{"id": "806118", "revid": "17654", "url": "https://it.wikipedia.org/wiki?curid=806118", "title": "Magnus Ladislaus Birgersson", "text": ""}
{"id": "806123", "revid": "1543377", "url": "https://it.wikipedia.org/wiki?curid=806123", "title": "Renault 40CV", "text": "La sigla 40 CV indica una serie di autovetture di lusso prodotte in pi\u00f9 modelli tra il 1911 ed il 1928 dalla Casa automobilistica francese Renault.\nProfilo.\nPresentazione.\nQuando si parla di \"Renault 40 CV\" in senso generico, non si fa riferimento ad un preciso modello della Casa francese, bens\u00ec ad un'intera serie modelli accomunati tra loro principalmente dal fatto di rappresentare il vertice di gamma della Renault durante il secondo ed il terzo decennio del XX secolo. Sono esistiti infatti circa una ventina di modelli differenti durante i diciassette anni di produzione dell'intera famiglia 40 CV, modelli che si sono susseguiti a ritmo spesso frenetico, arrivando a sostituirsi a vicenda a volte anche a distanza di meno di un anno di produzione l'uno dall'altro. A volte gli aggiornamenti da un modello a quello che ne costituisce la naturale evoluzione sono minimi, un nuovo modello aveva sovente variazioni quasi impercettibili. Ma si viveva in un periodo della storia dell'automobile completamente differente rispetto a quello cui siamo abituati oggigiorno, e nel quale l'evoluzione da un modello all'altro era fatta anche di piccoli dettagli. Ma a volte, invece, le differenze tra due modelli contigui di \"40 CV\" divenivano assai marcate. La denominazione \"40 CV\" non deve trarre in inganno: non si tratta di modelli aventi tutti questo particolare livello di potenza massima. Il valore era infatti solo relativo alla potenza fiscale ed in realt\u00e0 i valori effettivi potevano variare non di poco, anche se nella maggior parte dei casi risultano sconosciuti.\nDi seguito viene proposta una cronologia dei vari modelli di \"40CV\" che si sono succeduti nel corso degli anni.\nLe 40 CV pre-belliche.\nLe 40\u00a0CV prodotte prima dell'avvento della prima guerra mondiale sono state le dirette eredi della Type BH, rispetto alla quale peraltro presentavano solo alcuni aggiornamenti di dettaglio, mantenendone invariate pure le caratteristiche principali del propulsore.\nLa Type CG.\nLa Type CG fu la prima delle \"40 CV\" prodotte: venne presentata al Salone dell'automobile di Parigi del 1910, tenutosi tra il 2 ed il 18 dicembre. La commercializzazione, per\u00f2, cominci\u00f2 il mese successivo, e cio\u00e8 a partire dal 19 gennaio del 1911. Le differenze con la precedente BH erano in realt\u00e0 impercettibili e riguardavano il metodo di lubrificazione, che stavolta utilizzava una pompa interna al motore e non pi\u00f9 azionata dal conducente, i rapporti del cambio e del ponte, ed infine le dimensioni dei tamburi. Il propulsore utilizzato era lo stesso 6 cilindri in linea da 7.536 cm\u00b3, ma in questo caso la potenza massima era stata limitata a 40 CV a 1.200 giri/min, in luogo dei 50\u00a0CV a 1000 giri/min della \"Type BH\". Questo motore, anch'esso composto da tre blocchi bicilindrici affiancati, trasmetteva la coppia motrice alle ruote posteriori attraverso un albero a cardano, grazie al cambio a 4 marce, in un periodo storico in cui ancora molti costruttori insistevano sulla trasmissione a cinghia o a catena.\nAl suo debutto, il telaio nudo della \"Type CG\" misurava 3,6 m di passo e veniva venduto a 21\u00a0000 franchi.\nAll'inizio del 1913, per gli ultimi mesi di produzione, la \"Type CG\" sub\u00ec una sensibile riduzione di potenza, necessaria per soddisfare un decreto legislativo emanato dal governo francese il 15 dicembre del 1912. La potenza scese quindi a 31\u00a0CV, mentre il propulsore cos\u00ec aggiornamento pass\u00f2 dalla struttura a tre bicilindrici a quella a due tricilindrici, che sarebbe stata mantenuta anche nel modello successivo. L'aggiornamento avvenne in concomitanza con un allungamento dell'interasse, passato a 3,92 metri.\nPer dare comunque un'idea di che sorta di lignaggio e caratura fosse la \"Type CG\", basti pensare che tra le sue concorrenti andava inclusa prima di tutto la Rolls-Royce Silver Ghost, che era anche la pi\u00f9 simile per caratteristiche costruttive, pur presentando comunque anche non poche differenze. La produzione della \"CG\" termin\u00f2 a met\u00e0 del 1913 con 52 esemplari realizzati.\nLa Type DT.\nIl 25 luglio del 1913, la Renault present\u00f2 la Type DT, naturale evoluzione della \"Type CG\". Le differenze, in questo caso, comprendevano alcuni dettagli meccanici, come i rapporti del cambio (sempre a 4 marce) ed al ponte, le dimensioni dei tamburi dei freni e l'accensione, che utilizzava un magnete ad alta tensione ad armature rotanti, evoluzione della semplice accensione a magnete utilizzata nei modelli precedenti. In questo modello, il motore da 7,5 litri manteneva la struttura a due tricilindrici, le cui misure di alesaggio e corsa (100x160 mm) erano immutate, lasciando cos\u00ec immutato anche il valore di cilindrata totale. Questo motore erogava solamente 31\u00a0CV a 1.200 giri/min, cos\u00ec come del resto anche gli ultimi esemplari della stessa \"CG\". La velocit\u00e0 massima sfiorava i 110\u00a0km/h.\nLe dimensioni della \"DT\" ricalcavano quelle delle ultime \"CG\" prodotte: il passo era quindi di 3.92\u00a0m. La commercializzazione della \"DT\" non dur\u00f2 che pochi mesi: nel febbraio del 1914, infatti, essa venne tolta dal mercato, dopo essere stata prodotta in 21 esemplari.\nLa Type ES.\nInfatti, in quel febbraio del 1914, e precisamente il giorno 21, venne messa in commercio una versione aggiornata, denominata Type ES.\nLa ES differiva dalla \"DT\" per i rapporti del cambio e per quello al ponte, ma anche per l'adozione di un nuovo carburatore e per il volante regolabile in inclinazione, una vera chicca per l'epoca.\nTra le altre differenze va citato il nuovo schema delle sospensioni posteriori, che utilizzavano balestre semiellittiche in luogo di quelle a tre quarti utilizzate fino a quel momento.\nPer il resto, la vettura era analoga alla \"DT\" (trasmissione a cardano, motore 6 cilindri in linea da 7539\u00a0cm\u00b3, potenza fiscale di 31\u00a0CV, ecc).\nEsternamente la \"ES\" si riconosceva dalla \"DT\" per il passo ridotto da 3,92 a 3,743 m: il prezzo del telaio nudo, che da solo pesava circa 1400\u00a0kg, era di 22.500 franchi.\nLa \"ES\" fu il modello della famiglia \"40CV\" che dovette attraversare le avversit\u00e0 della prima guerra mondiale: per questo motivo, nonostante i suoi quattro anni di produzione (dal 1914 al 1918), venne prodotta in soli 45 esemplari.\nIl secondo periodo della 40 CV.\nLa Type HD.\nLa Type HD viene introdotta il 9 maggio 1919: si tratta della prima 40 CV prodotta dopo la fine della prima guerra mondiale: in realt\u00e0 le novit\u00e0 rispetto alla \"ES\" erano pochissime, poich\u00e9 la situazione economica globale dopo il conflitto era tutt'altro che rosea, a causa dell'inflazione galoppante e della scarsit\u00e0 di materie prime. Si scelse quindi di riproporre, almeno inizialmente una riedizione lievemente aggiornata del modello \"ES\", rispetto al quale la \"HD\" si differenziava essenzialmente per il rapporto finale al ponte, per la gommatura differente e per un inedito dispositivo elettrico di avviamento. Il motore \u00e8 sempre lo stesso. Le prestazioni sono simili, anche se non identiche, proprio a causa del differente rapporto al ponte.\nLa \"HD\" verr\u00e0 prodotta fino al mese di agosto del 1920 in 72 esemplari.\nLa Type HF.\nIl 14 agosto del 1920, la Casa francese presenta la Type HF, destinata a sostituire la \"HD\", rispetto alla quale, stavolta, presenta notevoli differenze, soprattutto dal punto di vista meccanico.\nDopo anni, infatti, cambia il motore, la cui cilindrata, stavolta raggiunge ben 9120\u00a0cm\u00b3, grazie alla consistente rialesatura del vecchio 7,5 litri. La potenza massima (reale) raggiungeva cos\u00ec 100\u00a0CV. Vanno inoltre segnalate altre novit\u00e0, come un nuovo carburatore a gestione automatica ed il nuovo schema del retrotreno, che prevede due molle cantilever a balestra oblique. Aumenta considerevolmente la massa del telaio nudo, che passa da 1.450 a 1.680\u00a0kg, ma con il potenziamento del motore, la velocit\u00e0 della vettura oltrepassava il limite (all'epoca non indifferente) dei 100\u00a0km/h.\nLa \"HF\" \u00e8 stata prodotta fino al maggio del 1921 in 35 esemplari.\nI modelli IR e JP.\nLa Type IR fu presentata il 3 maggio del 1921: anche in questo caso, le modifiche rispetto alla \"HF\" erano minime e riguardavano unicamente i rapporti della trasmissione e la taratura dei freni. \u00c8 stata anche la 40 CV prodotta per meno tempo: solo tre mesi di commercializzazione. Il numero di esemplari fu estremamente esiguo, solo sette esemplari, ma a rendere ancora pi\u00f9 misero tale dato, c'\u00e8 il fatto che esso comprende anche i successivi modelli \"IR1\" ed \"IR2\".\nIl 4 agosto dello stesso anno, infatti, venne introdotta la Type JP, che possedeva anch'essa delle novit\u00e0 riguardanti la trasmissione, ma non solo: per quanto riguardava quest'ultimo aspetto, la \"JP\" montava un nuovo albero di trasmissione inserito in un tubo coassiale. Inoltre, erano presenti ruote di diametro inferiore, mentre il sistema frenante era sulle ruote posteriori, ma a richiesta poteva essere esteso anche all'avantreno. \u00c8 esistita in due versioni, denominate \"Grand Tourisme\" e \"Sport\", caratterizzate rispettivamente dalle due differenti misure di passo, pari a 3,99 e 3,8\u00a0m. Mentre il motore della \"Grand Tourisme\" era in pratica lo stesso della \"IR\" e della \"HF\", quello della \"Sport\" era accreditato di 130\u00a0CV. Queste erano le caratteristiche annunciate dalla stampa dell'epoca, che mostrava le foto di entrambe le versioni ed i relativi prezzi di listino. In realt\u00e0, per\u00f2, vi sono sempre stati dei dubbi inoltrati dagli storici dell'automobile, inerenti alla stessa esistenza di una \"JP Sport\". Tali misteri non sono mai stati chiariti.\nIn ogni caso, la stampa specializzata dell'epoca dichiarava per la \"Grand Tourisme\" una velocit\u00e0 massima di circa 115\u2013120\u00a0km/h, mentre per la \"Sport\" si dichiarava invece una velocit\u00e0 massima di 130\u00a0km/h.\nLa \"Type JP\" fu prodotta fino all'aprile del 1922 in 35 esemplari.\nI modelli IR1 ed IR2.\nL'11 aprile del 1922, vennero introdotte la IR1 e la IR2, che differivano dalla \"JP\" per montare (tra le prime in assoluto) il sistema frenante su tutte e quattro le ruote, sistema di tipo idraulico e sempre costituito da tamburi. In realt\u00e0, era il freno a mano ad agire sulle quattro ruote, mentre il freno a pedale agiva ancora sull'albero di trasmissione, ma anche sui tamburi posteriori. Come si pu\u00f2 notare, la Casa francese and\u00f2 avanti ad innovazioni solo in alcuni dettagli meno visibili o solitamente meno celebrati, come in questo caso il sistema frenante. Si era pertanto lontani dal clamore suscitato nello stesso periodo dall'avvento della Lancia Lambda, decisamente pi\u00f9 innovativa e risalente ad appena qualche mese dopo. Contemporaneamente alla \"IR1\" fu introdotta anche la IR2, che differiva dalla prima nuovamente per il sistema frenante, il cui comando a pedale, stavolta, agiva solo sull'albero di trasmissione. La produzione dei modelli \"IR1\" ed \"IR2\" termin\u00f2 nella seconda met\u00e0 del 1923.\nI modelli JD e JV.\nLe \"IR1\" ed \"IR2\" non furono gli unici due modelli della famiglia \"40 CV\" ad essere lanciati il giorno 11 aprile 1922: ve ne furono infatti altri due che condivisero l'alto di gamma Renault tra il 1922 ed il 1923. Questi modelli furono la JD e la JV. Nella prima, la pi\u00f9 grossa novit\u00e0 fu l'abbandono del cambio a 4 marce in favore di uno a sole tre, una strana decisione. Un'altra differenza, meno visibile, stava nel freno a mano che agiva sulle quattro ruote, mentre quello a pedale solo sulle ruote posteriori, ma in questo caso non pi\u00f9 sull'albero di trasmissione. Per il resto, le caratteristiche rimasero le stesse dei modelli che l'avevano preceduta, primi fra tutti la \"IR\" e la \"JP\". La produzione termin\u00f2 nel novembre 1922 dopo essere stata costruita in appena due esemplari.\nIl quarto modello lanciato nell'aprile del 1922 fu la JV, le cui differenze con i modelli precedenti stavano nuovamente nelle caratteristiche dell'impianto frenante, il quale stavolta era dotato (per la prima volta nella storia della Casa francese), di un servofreno. Un'altra significativa differenza, sempre per quanto riguardava il sistema frenante, stava nel fatto che la \"JV\" fu l'unica dei quattro modelli introdotti nell'aprile 1922 a prevedere il freno a pedale sulle quattro ruote (e, come abbiamo gi\u00e0 visto, servoassisitito), mentre il freno a mano torn\u00f2 ad agire solo sulle ruote posteriori. Inoltre, al contrario della \"JD\", il cambio era nuovamente a 4 marce. La produzione della \"JV\" termin\u00f2 nel novembre 1923, dopo essere stata costruita in 42 esemplari.\nLa Type JV1.\nPresentata a Parigi nel novembre 1922, la JV1 and\u00f2 principalmente a sostituire la \"JD\", uscita dal listino Renault poco tempo prima, e ad affiancare gli altri tre modelli visti in precedenza.\nRispetto a questi (e a tutte le altre \"40 CV\" precedenti), la \"JV1\" differiva innanzitutto nel telaio, modificato nella parte posteriore per meglio ospitare il classico retrotreno a balestre cantilever, e per montare due radiatori anzich\u00e9 uno, ma sempre nella parte posteriore del cofano motore. Quest'ultimo venne leggermente ridisegnato, pur rimanendo fedele alla tradizione della Casa di Billancourt, perci\u00f2 le differenze in questo caso erano poco visibili, ma la vettura risultava a conti fatti pi\u00f9 profilata. Venne anche rivista la disposizione della strumentazione interna.\nIl motore della \"JV1\" era lo stesso dei modelli precedenti, vale a dire il 6 cilindri da 9120\u00a0cm\u00b3, ma rivisto in maniera tale da portare la potenza fiscale a 42\u00a0CV, un valore che verr\u00e0 conservato fino alla fine della dinastia delle \"40CV\". Quanto alla potenza reale del motore, essa si aggirava intorno ai 150\u00a0CV (alcune fonti ne dichiarano 149, per la precisione). Vi furono anche aggiornamenti allo sterzo, ai rapporti del cambio ed allo stesso servofreno, leggermente differente da quello montato sulla \"JV\".\nLa produzione della \"JV1\" si protrasse per un anno, durante il quale vennero totalizzati 148 esemplari.\nLa MC e la MC1.\nCommercializzata a partire dall'8 novembre 1923, la MC fu introdotta in risposta alla Hispano-Suiza H6, un nuovo modello della Casa franco-spagnola che in quel periodo stava mettendo in ombra il mito del lussuoso modello Renault. Le maggiori differenze con i modelli uscenti (ossia la \"IR1\", la \"IR2\", la \"JV\" e la \"JV1\") stavano nell'adozione di un nuovo carburatore a 4 polverizzatori e di un nuovo servofreno, fatto quest'ultimo che costrinse anche alla rivisitazione del ponte posteriore. Fu proposta in due varianti di passo, normale (3,801 metri) e lungo (3,994 metri) e nell'arco della sua produzione, protrattasi fino al novembre del 1924, fu prodotta in 169 esemplari. Di questi, sei furono realizzati inizialmente come esemplari di pre-serie per la presentazione al Salone di Parigi, dove la \"MC\" debutt\u00f2. La vettura piacque anche alla stampa per le sue doti prestazionali, per la precisione dello sterzo e per la sua reattivit\u00e0.\nLa \"MC\" venne sostituita il 20 novembre 1924 dalla MC1, per la quale vi fu un ritorno al vecchio servofreno della \"JV1\" e vi furono alcuni aggiornamenti al carburatore, ottimizzato mediante un nuovo sistema di portata d'aria. La \"MC1\" fu prodotta fino al mese di marzo del 1926 in 236 esemplari. Alcune fonti tendono ad unificare la produzione dei modelli \"MC\" ed \"MC1\", riportando quindi il totale di 405 esemplari per i due modelli.\nLa Type NM.\nPer il nuovo modello della famiglia della \"40 CV\", due esemplari di pre-serie vennero approntati per i test definitivi. La NM, questa la sigla del nuovo modello, fu presentata al Salone di Parigi del 1925, ma la sua commercializzazione non fu avviata che il 28 gennaio 1925. In questo nuovo modello, l'ultimo della lunga saga della 40 CV, si ritorn\u00f2 nuovamente al cambio a 3 marce, ma non solo: vi furono infatti altre novit\u00e0 di rilievo, come l'arrivo della frizione monodisco che sostitu\u00ec quella a cono, presente fino a quel momento su tutte le 40 CV. Tra le altre novit\u00e0 va segnalato l'utilizzo dell'alluminio per alcune componenti della scocca e la presenza di un radiatore dell'olio sotto l'estremit\u00e0 anteriore del vano motore. Proprio quest'ultima novit\u00e0 derivava da un progetto che la Casa francese aveva in mente durante la messa a punto della NM di serie, vale a dire un suo possibile impiego a Monthl\u00e9ry, il nuovo circuito francese inaugurato nel 1924 ed utilizzato molto intensamente in quegli anni per stabilire record di velocit\u00e0 e di durata.\nLa \"NM\" volle quindi proporsi come modello dalle velleit\u00e0 sportiveggianti, pertanto per chi voleva una 40 CV pi\u00f9 classica, si decise di mantenere in vendita anche la precedente \"MC1\", che perci\u00f2 non venne pensionata con l'arrivo del nuovo modello.\nIl motore della \"NM\" era lo stesso inaugurato poco pi\u00f9 di due anni prima con l'arrivo della \"JV1\", vale a dire il 6 cilindri da 9,1 litri e 149\u00a0CV di potenza massima, in grado di spingere l'imponente vettura a velocit\u00e0 massime nell'ordine dei 120\u00a0km/h (ma che come sempre, in questi casi, potevano subire variazioni anche significative tra un esemplare e l'altro, a seconda del tipo di carrozzeria con cui i telai nudi venivano \"vestiti\").\nNel marzo 1926, la \"MC1\" venne tolta di produzione e la \"NM\" rimase la sola 40 CV a listino e tra l'altro le sue vendite cominciarono a scendere, poich\u00e9 la potenziale clientela cominci\u00f2 ad orientarsi su vetture pi\u00f9 moderne. \u00c8 da considerare infatti che a quel punto la dinastia delle \"40 CV\" esisteva ormai da 15 anni e che quindi era decisamente datata come progettazione, nonostante l'exploit sportivo della \"NM\" a Monthl\u00e9ry. Pertanto, al Salone di Parigi del 1926, la \"NM\" venne rinnovata, dando luogo quindi alla seconda serie. In questa nuova edizione, la \"NM\" venne proposta con un nuovo telaio a passo allungato da 3,801 a 3,871 metri. Inoltre, venne nuovamente rivisitato il ponte posteriore, stavolta provvisto anche di una molla a balestra trasversale; tale aggiornamento fu dovuto alla presenza di un nuovo servofreno. Con la nuova \"NM\", le vendite tornarono a salire, ma fu evidente che ormai era necessario pensare ad un'erede completamente nuova in tutto e progettata a partire da zero.\nFu cos\u00ec che nella seconda met\u00e0 del 1928, la \"NM\" venne tolta di produzione per essere sostituita dalla nuova Reinastella. Della \"NM\" vennero realizzati 147 esemplari in totale.\nAltre 40 CV.\nSono esistite anche alcune 40 CV un po' speciali, delle quali ve ne sono state anche di fantomatiche e sconosciute anche ai pi\u00f9 esperti perch\u00e9 si sa molto poco a proposito di esse.\nEccone una breve descrizione:\nAttivit\u00e0 sportiva.\nNonostante la loro vocazione tutt'altro che agonistica, i modelli della famiglia \"40CV\" sono stati anche impiegati in alcune gare ed eventi sportivi, talvolta con risultati addirittura soddisfacenti.\nDegni di nota sono stati principalmente due eventi: all'inizio del 1925, una \"40CV\" riusc\u00ec a vincere il Rally di Montecarlo. Tale esemplare era una limousine carrozzata da Weymann.\nL'altro grande evento in cui una \"40 CV\" seppe distinguersi si ebbe l'11 maggio del 1925, quando una \"NM\" completamente spoglia di parabrezza e parafanghi riusc\u00ec ad infrangere diversi record di velocit\u00e0, e precisamente:\nNeanche un mese dopo, il 4 giugno, vennero battuti anche il record delle 24 ore (a 141,039\u00a0km/h di media), delle 12 ore, dei 1000\u00a0km, dei 2000\u00a0km, dei 2500\u00a0km e delle 1500 miglia.\nEd ancora altri record furono stabiliti nel 1926, sempre da un \"NM\". Tra questi vanno ricordati:\nGrazie a tanti e tali risultati, l'impresa della \"NM\" rimarr\u00e0 sempre la pi\u00f9 celebrata per quanto riguarda l'attivit\u00e0 agonistica dei modelli della famiglia \"40 CV\"."}
{"id": "806127", "revid": "125373276", "url": "https://it.wikipedia.org/wiki?curid=806127", "title": "Eta Beta (album)", "text": "Eta Beta \u00e8 il sesto album in studio del gruppo musicale italiana Timoria, pubblicato nel 1997 dalla PolyGram.\nDescrizione.\nSi tratta dell'album pi\u00f9 vario e sperimentale dell'intera carriera del gruppo, nonch\u00e9 l'ultimo registrato con Francesco Renga alla voce. Le tracce \"Sudeuropa\" e \"Dubeuropa\" si avvicinano alla musica dub e sono state realizzate con la collaborazione di 'O Zul\u00f9 dei 99 Posse, mentre il brano \"Zobie la mouche\" \u00e8 una reinterpretazione del gruppo francese Les N\u00e9gresses Vertes. Alle canzoni vengono inoltre alternate poesie e haiku interpretate dal leader del gruppo, Omar Pedrini. Esse appaiono al termine dei brani \"Fioriscono\", \"Il giardino di Daria\" e \"Stappo\", quest'ultima contenente un'ulteriore traccia fantasma, che altro non \u00e8 che una ripresa del brano \"L'isola del tempo\", realizzato con musica e voci distorte.\nNon mancano le tracce cantate dai restanti componenti della band: il tastierista Enrico Ghedi canta in \"Alleluja\" e in \"Europanic\" (quest'ultima caratterizzata da parti in rapping in francese), mentre il bassista Carlo Alberto Pellegrini canta in \"Sudeuropa\", \"Dubeuropa\" e nell'introduzione di \"Europanic\".\nIn un'edizione rimasterizzata del CD i brani \"Sudeuropa\" e \"Dubeuropa\" sono stati uniti in un unico brano."}
{"id": "806130", "revid": "1305772", "url": "https://it.wikipedia.org/wiki?curid=806130", "title": "Magnus Nilsson", "text": ""}
{"id": "806134", "revid": "1864952", "url": "https://it.wikipedia.org/wiki?curid=806134", "title": "The Call of Cthulhu", "text": "I termini The Call of Cthulhu e Call of Cthulhu si riferiscono a diverse voci."}
{"id": "806135", "revid": "628767", "url": "https://it.wikipedia.org/wiki?curid=806135", "title": "Dissodamento", "text": "Il dissodamento \u00e8 una lavorazione straordinaria eseguita su un terreno naturale che non \u00e8 mai stato interessato da usi agricoli oppure su un terreno rimasto incolto per molti anni.\nQuesta lavorazione, piuttosto profonda, si esegue una sola volta dopo un disboscamento o il decespugliamento allo scopo di destinare il terreno alla coltivazione. La finalit\u00e0 \u00e8 quella di rompere la compattezza del terreno anche in profondit\u00e0 e creare le condizioni fisiche adatte a permettere le successive lavorazioni e l'approfondimento delle radici delle piante.\nPur avendo analogie allo scasso, il dissodamento ne differisce almeno dal punto di vista concettuale: lo scasso si esegue infatti prima dell'impianto di un arboreto su un terreno gi\u00e0 investito in precedenza da una coltivazione arborea o da una coltivazione erbacea, perci\u00f2 si esegue come lavoro straordinario su un terreno agrario ogni volta che s'impianta una coltura arborea. Il dissodamento, al contrario, ha carattere di eccezionalit\u00e0 in quanto si esegue una sola volta e, in determinate condizioni pedologiche, pu\u00f2 richiedere interventi pi\u00f9 energici dello stesso scasso. In genere per\u00f2 il dissodamento ha profondit\u00e0 di lavorazione inferiori, in quanto \u00e8 destinato a preparare un terreno da impiegare come seminativo.\nLa lavorazione si esegue con aratri monovomere o aratri da scasso, trainati da trattori cingolati in grado di sviluppare elevate forze di trazione. In condizioni difficili si \u00e8 ricorso anche alle macchine per movimento terra (apripista, ruspa, escavatore) o agli esplosivi.\nLa profondit\u00e0 minima di un dissodamento \u00e8 dell'ordine di 50\u201360\u00a0cm, quella massima pu\u00f2 arrivare a 150\u00a0cm. In ogni modo la profondit\u00e0 si stabilisce in base alle caratteristiche pedologiche, con particolare riferimento al profilo: orientativamente la profondit\u00e0 della lavorazione dovrebbe comprendere lo strato attivo e quello inerte."}
{"id": "806140", "revid": "113770", "url": "https://it.wikipedia.org/wiki?curid=806140", "title": "Taburno", "text": ""}
{"id": "806141", "revid": "125373280", "url": "https://it.wikipedia.org/wiki?curid=806141", "title": "1999 (Timoria)", "text": "1999 \u00e8 il settimo album in studio del gruppo musicale italiano Timoria, pubblicato nel 1999.\nDescrizione.\nSi tratta del primo disco del gruppo registrato dopo l'uscita di Francesco Renga che viene sostituito da Sasha Torrisi\nIl disco segna anche una svolta sonora con arrangiamenti pi\u00f9 tendenti al pop."}
{"id": "806142", "revid": "435288", "url": "https://it.wikipedia.org/wiki?curid=806142", "title": "V \u2013 Visitors", "text": ""}
{"id": "806146", "revid": "899609", "url": "https://it.wikipedia.org/wiki?curid=806146", "title": "Un amore lungo un giorno", "text": "Un amore lungo un giorno \u00e8 un progetto ideato da un gruppo di artisti della scena rock alternativa italiana per San Valentino. &lt;br&gt;\n\"Un amore lungo un giorno\" \u00e8 un brano pop, composto e realizzato da tutti gli artisti che hanno preso parte al progetto."}
{"id": "806151", "revid": "1284406", "url": "https://it.wikipedia.org/wiki?curid=806151", "title": "Luigi Carlo Daneri", "text": "Biografia.\nNato nella frazione di Borgo Fornari di Ronco Scrivia, svolse il biennio di ingegneria presso l'Universit\u00e0 di Genova e concluse gli studi universitari alla Scuola di applicazione per Ingegneri Civili di Roma, sezione Architettura, laureandosi in ingegneria nel 1923. \nDopo un periodo di apprendistato presso lo studio genovese dei Copped\u00e8, apr\u00ec una propria attivit\u00e0 nel 1929 e subito progett\u00f2 e costru\u00ec le prime opere secondo una versione sobria, quasi classica, dell'eclettismo allora diffuso.\nNegli anni trenta si dedic\u00f2 alle ricerche del Movimento Moderno. Nel 1933 partecip\u00f2 alla V Triennale di Milano con il gruppo degli architetti liguri.\nNel 1934 vinse il concorso per le case alte alla Foce di Genova. L'attivit\u00e0 si interruppe per lo scoppio della seconda guerra mondiale. Durante il dopoguerra, per la ricostruzione di Genova, partecip\u00f2 alla progettazione per INA-Casa. Una grave malattia gli rese difficile proseguire il lavoro per un decennio, prima della morte, nel 1972.\nConsegu\u00ec la libera docenza in architettura e composizione architettonica nel 1954, e prosegu\u00ec con l'attivit\u00e0 d'insegnamento nella facolt\u00e0 di ingegneria dell'Universit\u00e0 di Genova. Nel 1964 ricevette il titolo di professore straordinario e nel 1972 quello di ordinario.\nFu membro del Movimento Studi Architettura dal 1947, dei CIAM dal 1948, membro effettivo e vice presidente della sezione ligure dell'Istituto Nazionale di Urbanistica, accademico di merito dell'Accademia di San Luca dal 1930, membro per invito del MoMA di New York dal 1939, premio IN-ARCH.\nUn'architettura che si fa territorio.\nLuigi Carlo Daneri, allievo di Marcello Piacentini e indiscusso protagonista delle vicende architettoniche genovesi, oper\u00f2 all'interno dello stesso contesto, applicando soluzioni progettuali diverse alle sue architetture, ma sempre relazionandosi fortemente con il territorio. Un esempio \u00e8 rappresentato dalla citt\u00e0 di Genova dove l'architetto ebbe modo di lavorare a diverse scale: dall'architettura-infrastruttura, come accadde con il quartiere residenziale Ina Casa sulle collina di Quezzi; passando per la scala urbana di Piazza Rossetti in cui costruisce un insediamento a C che include il quarto lato: il mare.\nAd alcuni critici l'architettura daneriana appare una forma manierista del linguaggio corbuseriano; in effetti Daneri riprende alcune tipologie ed elementi espressi da Le Corbusier, ma li riadatta al contesto ligure. \u00c8 qui che diviene interessante il suo lavoro, che venne apprezzato anche dallo storico dell'architettura Bruno Zevi, il quale pubblic\u00f2 nella sua \"Storia dell'architettura moderna\" un'immagine aerea del complesso residenziale Ina Casa di Quezzi (noto come il Biscione, per la sua forma a seguire le curve di livello).\nDaneri si concentra nella progettazione di edilizia residenziale pubblica come dimostrano i quartieri Bernab\u00f2-Brea, Quezzi e Mura degli Angeli in cui l'elemento ricorrente \u00e8 il rapporto con l'orientamento dell'edificio e la dimensione tesa a costruire il paesaggio. Infatti proprio il quartiere denominato dai genovesi, il Biscione, \u00e8 l'espressione di quel Plan Obus pensato da Le Corbusier per Algeri e mai realizzato; rappresenta uno dei pi\u00f9 importanti e significativi esempi di architetture di grandi dimensioni in Italia, come ha pi\u00f9 volte sottolineato Bruno Zevi ne \"L'architettura\", anche per la relazione che instaura con il territorio.\nDaneri, essendosi formato con i CIAM (Congr\u00e9s International d'Architecture Moderne), dichiara di aver appreso la lezione del movimento moderno: pianta libera, facciata libera, pilotis, cemento a vista. Ma un'altra caratteristica del suo operare \u00e8 l'etica della progettazione, infatti egli aveva lo stesso atteggiamento sia che costruisse la casa popolare sia la casa per il borghese di turno, ci\u00f2 \u00e8 dimostrato dai tagli dimensionali degli alloggi che non cambiano. Continuando nell'esplorazione della sua ricerca progettuale, si nota come dalle case di Sanremo (che riprendono l'andamento sinuoso della costa, alla Colonia Montana Piaggio di Santo Stefano d'Aveto (un grande concavit\u00e0 rivolta verso la valle), passando per il Biscione, l'ospedale genovese San Martino e gli altri quartieri residenziali (Mura degli Angeli e Bernab\u00f2 Brea) l'opera di Daneri abbia prodotto una variet\u00e0 di soluzioni progettuali, sempre ancorate al territorio che le ospita.\nPrincipali progetti e realizzazioni.\nI seguenti progetti, quando non diversamente specificato, furono realizzati a Genova.\nBibliografia.\nLe opere di Daneri sono pubblicate su riviste dell'epoca come Casabella, Domus oppure come le riviste straniere L'Architecture d'Aujourd'hui."}
{"id": "806153", "revid": "765341", "url": "https://it.wikipedia.org/wiki?curid=806153", "title": "Chiesa di San Pasquale a Chiaia", "text": "La chiesa di San Pasquale a Chiaia \u00e8 una delle chiese storiche di Napoli; si erge sull'omonima piazza nel quartiere Chiaia.\nStoria e Descrizione.\nLa chiesa e il convento di San Pasquale a Chiaia vennero eretti nel 1749 per volont\u00e0 dei sovrani Carlo di Borbone e Amalia di Sassonia come ringraziamento al santo (al quale erano molto devoti) per la nascita dell'erede maschile. Il progetto venne redatto dall'architetto indiano Antonio Borbone (un indiano che ebbe come padrino di battesimo proprio re Carlo, ereditandone dunque il cognome), mentre della direzione del cantiere se ne occup\u00f2 Giuseppe Pollio. Inizialmente la chiesa aveva una pianta a croce greca con un ingresso dal lato; pi\u00f9 tardi, nel 1762, fu ampliata con il prolungamento della navata e l\u2019aggiunta della facciata principale. Successivamente, tra il 1820 e il 1826 venne apposta una nuova pavimentazione, opera del maestro marmoraro Raffaele Trinchese. Agli inizi del '900 venne realizzata una decorazione a mosaico celebrativa del santo sulla volta del catino absidale, sovvenziata da un gruppo di nobili, notai e avvocati.\nLa facciata, suddivisa verticalmente da due coppie di lesene, presenta un semplice portale sormontato da un finestrone. In alto, un timpano spezzato culmina in un riquadro decorato al centro da un grande altorilievo in stucco raffigurante San Pasquale; mentre sulla destra si innalza la torre campanaria, alla cui destra, a sua volta, vi \u00e8 il fabbricato conventuale.\nL'interno \u00e8 a navata unica, con cappelle laterali intercomunicanti e abside (modificata nel tempo) delimitata da ambulacro. Sobri e al tempo stesso raffinati sono gli stucchi che decorano la volta della navata e i \"peducci\" della cupola. Sul primo altare a destra vi \u00e8 l\"Apparizione della Madonna con il bambino a San Giuseppe della Croce\" firmata e datata 1790 da Giacinto Diano, che sostitu\u00ec l\"Apparizione di Cristo a Santa Margherita da Cortona\" di Antonio Sarnelli, oggi collocata nel convento; mentre sopra il primo a sinistra si ammira un'imponente e sobria cona marmorea che accoglie la \"Madonna del Pozzo\", opera lignea dei primi decenni dell'800 attribuita ai fratelli Francesco e Giuseppe Verzella e sormontante un'urna che conserva la statua reliquiaria in cera di Sant'Egidio Maria da Taranto. Del medesimo Sarnelli sono anche l\"Immacolata con i santi Francesco, Antonio, Gennaro e Nicola\" sopra il secondo altare a destra, l\"Apparizione di San Pietro d'Alcantara a Santa Teresa d'Avila\" sopra il secondo a sinistra e la \"Consegna dell'ostensorio a San Pasquale Baylon al cospetto della Madonna Addolorata\" (datata 1752) nell'abside, al di sotto della decorazione mosaicale cui si faceva riferimento in precedenza."}
{"id": "806155", "revid": "110157", "url": "https://it.wikipedia.org/wiki?curid=806155", "title": "Caxixi", "text": "Il caxixi \u00e8 uno strumento musicale idiofono a percussione indiretta di origine africana poi diffusosi in Brasile, dove in particolare viene utilizzato per accompagnare il suono del berimbau nella capoeira.\nPer il suo suono vivace, il caxixi veniva originariamente usato per richiamare la presenza degli spiriti buoni e per spaventare e mandare lontano quelli malvagi.\nConsiste in un piccolo cestino di vimini finemente intrecciato che si tiene sorretto con una mano infilando due dita nel semicerchio che si trova nell'estremit\u00e0 superiore. All'interno vi sono semi o conchiglie che col movimento generano il suono. La base \u00e8 generalmente costituita da zucca essiccata. A seconda di dove i semi colpiscono il caxixi, i vimini o la base di zucca, il caxixi genera un suono distinto: orientando il caxixi solo sul lato dei vimini, produce un suono simile a quello di uno shaker ma pi\u00f9 caldo; colpendo invece con i semi il lato della zucca, si ottiene un suono pi\u00f9 secco e pi\u00f9 alto di volume.\nOltre che nella capoeira, il caxixi in Brasile ha trovato un vasto uso anche come accompagnamento per diversi stili musicali tradizionali e moderni. Troviamo infatti diversi tipi di caxixi giganti e doppi, poich\u00e9 cambiando la dimensione del caxixi, cambia anche la timbrica e l'estensione. Suonati in due alla volta, uno per mano, con i caxixi si possono costruire anche figure ritmiche complesse.\nNel 2013 il caxixi \u00e8 stato utilizzato come base per la creazione dello \"strumento ufficiale\" dei mondiali di calcio Brasile 2014, la \"caxirola\", nome derivato dalla confluenza tra il caxixi e la \"castanhola\" (le nacchere). Lo strumento \u00e8 stato presentato dal musicista Carlinhos Brown."}
{"id": "806156", "revid": "1926649", "url": "https://it.wikipedia.org/wiki?curid=806156", "title": "Unione Sportiva Lecce 2003-2004", "text": "Stagione.\nIl decimo campionato del Lecce in Serie A, sotto la guida del confermato Delio Rossi, inizia con un pesante rovescio in casa della , poi arriva la prima vittoria, nel match interno contro l'. Seguono cinque sconfitte di fila che fanno precipitare i salentini nei bassifondi della graduatoria. La vittoria all'ottava giornata contro l' e i due pareggi seguenti interrompono l'emorragia di risultati, ma nelle successive sei gare i giallorossi raccolgono solo un punto, pareggiando in casa contro la , per poi chiudere il girone d'andata con una vittoria esterna sulla portandosi a quota 12 punti, cinque in meno rispetto ai calabresi, ultima squadra virtualmente salva. Rinforzatosi nella finestra di gennaio del calciomercato con gli ingaggi di Vincenzo Sicignano, Jorge Eladio Bolano e Daniele Franceschini, il Lecce cambia volto nel girone di ritorno: dopo la sconfitta interna contro la Lazio arrivano, infatti, ben sette risultati utili consecutivi (quattro vittorie e tre pareggi) che consentono al club salentino di risalire posizioni in graduatoria. Dopo una mini-crisi tra la ventiseiesima e la ventinovesima giornata (tre sconfitte e un pari in quattro partite), i giallorossi sono autori di un grande finale di stagione: con ben quattro vittorie e un pareggio nelle ultime cinque giornate ottengono la salvezza grazie al decimo posto finale. Per la permanenza in massima serie del Lecce risultano decisive le vittorie conseguite contro Juventus (mai battuta in precedenza a Torino) e Inter. Al termine di Lecce- del 16 maggio 2004, i tifosi di entrambe le squadre festeggiarono le salvezze di giallorossi e amaranto.\nIn questa stagione il Lecce stabilisce il proprio primato di vittorie consecutive in Serie A: tre (dalla trentesima alla trentaduesima giornata, contro in casa, Juventus in trasferta e Inter in casa); la striscia sar\u00e0 eguagliata nella stagione 2019-2020. Tra i protagonisti della stagione dei salentini figura Ernesto Chevant\u00f3n: i 19 gol realizzati in Serie A in 31 giornate gli valgono la quarta piazza nella classifica dei cannonieri della massima serie e il titolo di miglior marcatore del Lecce in Serie A, primato che poi sar\u00e0 eguagliato da Mirko Vu\u010dini\u0107 nel 2004-2005. Chevant\u00f3n stabilisce inoltre il nuovo record di gol totali con la maglia leccese, 30 reti, grazie alle quali batte il precedente primato stabilito da Pedro Pablo Pasculli.\nMaglie e sponsor.\nIl fornitore di materiale tecnico per la stagione 2003-2004 \u00e8 stato Asics, mentre lo sponsor di maglia Provincia di Lecce.\nCalciomercato.\nCessioni\nAcquisti\nStatistiche.\nStatistiche di squadra.\n\"Statistiche aggiornate al 13 luglio 2019\"."}
{"id": "806157", "revid": "1543377", "url": "https://it.wikipedia.org/wiki?curid=806157", "title": "Gassificatore", "text": "Per gassificatore (da non confondersi con rigassificatore) si intende un impianto che a partire da vari materiali (fra cui determinati tipi di rifiuti) ricava combustibili gassosi impiegabili per la produzione di energia. Vengono spesso proposti come alternativa agli inceneritori.\nPrincipi.\nI gassificatori sfruttano la dissociazione molecolare, definita pirolisi, usata per convertire direttamente i materiali organici in gas, appunto, mediante riscaldamento in presenza di ridotte quantit\u00e0 di ossigeno: essi sono completamente distrutti scindendone le molecole, generalmente lunghe catene carboniose, in molecole pi\u00f9 semplici di monossido di carbonio, idrogeno e metano, che formano un \"gas di sintesi\" (syngas), questo \u00e8 un gas combustibile costituito in gran parte da metano e monossido di carbonio. Altri prodotti della gassificazione sono il \"char\", un solido carbonioso, molto simile al carbone ed il \"tar\", un liquido dannoso per gli impianti, composto da idrocarburi aromatici di tipo catramoso, anidride carbonica e nanoparticolato. L'impatto ambientale di un gassificatore aumenta all'aumentare della percentuale di tar all'interno del syngas, la cui presenza dipende da molteplici fattori, quali la temperatura di combustione, la pressione nel reattore ed il tipo di combustibile utilizzato.\nA differenza dei pirolizzatori, i quali attuano la pirolisi in senso stretto, ovvero in totale assenza di ossigeno, i gassificatori operano invece in presenza di piccole quantit\u00e0 di tale elemento producendo anche una ossidazione parziale; in relazione al tipo di processo utilizzato, i gassificatori possono considerarsi come una tecnologia intermedia tra l'incenerimento e la pirolisi propriamente detta. Le applicazioni pi\u00f9 diffuse e collaudate riguardano specifiche tipologie di rifiuti, quali ad esempio scarti di cartiera, pneumatici, plastiche, biomasse (scarti vegetali, legno, sansa di olive, ecc).\nAlcuni produttori di impianti affermano di poter trattare anche rifiuti urbani indifferenziati senza alcun genere di pretrattamento, ma, mentre nei casi appena citati, conoscendo molto bene il combustibile introdotto, \u00e8 possibile tenere sotto controllo la reazione di gassificazione, e quindi la quantit\u00e0 di tar, anidride carbonica ed ossidi d'azoto emessi, nel caso della combustione di rifiuti solidi urbani non si \u00e8 in grado (o lo si \u00e8 in maniera molto minore) di determinare la composizione del syngas e la presenza di inquinanti al suo interno.\nSe si trattano biomasse, l'energia imprigionata attraverso la fotosintesi clorofilliana in tali sostanze organiche pu\u00f2 cos\u00ec essere liberata o bruciando il gas di sintesi (\"syngas\") in una camera di combustione a contatto con una caldaia per sfruttarne il calore o alimentare una turbina a vapore, o usandolo come combustibile per sistemi turbogas e motori a scoppio, o ricavandone idrogeno da usare poi in pile a combustibile per produrre elettricit\u00e0. Questo gas pu\u00f2 essere successivamente utilizzato per produrre energia elettrica (con rendimenti da due a tre volte pi\u00f9 alti di un comune inceneritore) nonch\u00e9 ovviamente calore. Il syngas combusto \u00e8 ricchissimo di inquinanti quali ossidi d'azoto (ed in parte di zolfo) ed inquinanti organici e deve, quindi, essere sottoposto a trattamenti per l'abbattimento di queste sostanze, mediante reagenti quali ammoniaca, bicarbonato e forti getti d'acqua, dopodich\u00e9 solitamente viene filtrato attraverso filtri a maniche prima di poter essere immesso in atmosfera. Tutti questi trattamenti non possono, per\u00f2 abbattere le quantit\u00e0 di nanoparticolato emesse, in quanto nessun sistema di filtraggio \u00e8 ancora in grado di arrestare questo tipo di particelle.\nI gassificatori sono impiantisticamente molto versatili \u2013 possono essere di varia tipologia e potenza, perci\u00f2 si possono costruire direttamente dove servono diminuendo i costi e l'inquinamento del trasporto\u00a0\u2013 e sono un sistema efficiente per sfruttare le potenzialit\u00e0 energetiche delle biomasse in generale, oltre che dei rifiuti solidi urbani: si prestano pertanto a essere usati in agricoltura, poich\u00e9 permettono di sfruttare terreni poco produttivi o adatti solo a colture non pregiate per produrre energia, un bene invece dal valore in continua crescita.\nPertanto, a fronte di un investimento relativamente modesto sia in fase di costruzione sia in gestione (grazie alla possibilit\u00e0 di introdurre una grande variet\u00e0 di materiale organico anche non trattato), permettono di ottenere un guadagno costante e sicuro, grazie anche agli incentivi statali (Certificati Verdi o Tariffa Onnicomprensiva) che questo tipo di fonti ottengono, il che d\u00e0 loro alte potenzialit\u00e0 di sviluppo anche nel medio-breve termine, in un contesto di difficolt\u00e0 di smaltimento dei rifiuti (e di opposizione alla costruzione di inceneritori tradizionali per i timori per la salute e l'ambiente) e di contrazione del mercato per gli agricoltori.\nImpianti e tecnologie specifiche.\nLe emissioni sono molto variabili a seconda della tecnologia e dell'impianto: si veda la voce Inceneritore per un confronto.\nGli impianti si possono differenziare in base alle temperature di reazione, quelli che operano ad una temperatura pi\u00f9 alta di 1000\u00a0\u00b0C svolgono la reazione in modo pi\u00f9 rapido, quelli che operano a temperature pi\u00f9 basse 350-600\u00a0\u00b0C, hanno tempi di reazione molto lunghi, anche di 24 ore.\nNel caso dell'impianto islandese di H\u00fasav\u00edk, che opera a temperature inferiori ai 400\u00a0\u00b0C (permettendo fra l'altro la completa autonomia di funzionamento, in quanto per raggiungere questa temperatura si usa parte del gas di sintesi prodotto), alla fine del processo rimangono ceneri per il 3% della massa immessa, mentre dal lato delle emissioni, in particolare:\nIl rendimento energetico totale (elettricit\u00e0 + calore) di tali impianti \u00e8 dichiarato attorno al 70% ed \u00e8 gestibile in modo molto pi\u00f9 flessibile rispetto ad un inceneritore. Si pu\u00f2 infatti scalare, a seconda della necessit\u00e0 e della stagione da un 60% elettrico + 10% termico ad un 20% elettrico + 50% termico. Viceversa un inceneritore \u00e8 molto pi\u00f9 rigido ed in ogni caso la produzione elettrica a stento supera il 25% anche nelle migliori condizioni. I rendimenti di entrambe le tipologie di impianti ovviamente salgono molto se si ha la possibilit\u00e0 di sfruttare il calore in una rete di teleriscaldamento.\nUn classico processo di gassificazione dei rifiuti \u00e8 quello basato sull'utilizzo di un reattore HTCW (\"High Temperature Conversion of Waste\"): produce la dissociazione molecolare a una temperatura di 2700\u00a0\u00b0C, mentre le ridotte quantit\u00e0 di ossigeno impediscono la combustione favorendo piuttosto un processo di ossidazione parziale che trasforma il carbonio in CO e produce H2. Le diossine, i furani e altri inquinanti correlati, in queste condizioni subiscono scissione in composti non nocivi. Rispetto a un classico inceneritore, le emissioni di polveri ed inquinanti gassosi (gas acidi, CO ecc.) risultano variabili in funzione della tecnologia utilizzata e comunque minori, mentre il livello di metalli pesanti \u00e8 sostanzialmente identico ma il mercurio pu\u00f2 anche essere maggiore (in particolare in funzione del tipo di rifiuti trattati, ad esempio plastiche e pneumatici hanno emissioni diverse da biomasse legnose): si veda la voce inceneritore per un confronto. La frazione minerale viene trasformata in una fase vetrosa che trova uso in svariate applicazioni.\nTorcia al plasma.\nUn processo di gassificazione differente adotta come fonte di calore una torcia al plasma, originariamente sviluppata per la NASA allo scopo di mettere alla prova i materiali realizzati per resistere alle altissime temperature cui sono sottoposte le navicelle spaziali al rientro nell'atmosfera a causa dell'attrito.\nIl plasma generato dalla torcia comprende gas ionizzato a temperature comprese fra i 7000 e i 13000\u00a0\u00b0C: l'elevatissima quantit\u00e0 di energia, applicata ai rifiuti:\nPer questo un reattore al plasma pu\u00f2 trattare pneumatici, PVC, rifiuti ospedalieri e altri rifiuti industriali con emissioni minori di un normale inceneritore.\nSecondo alcune fonti l'adozione di questa tecnologia sarebbe relativamente economica: circa il 20-40% in meno di un termovalorizzatore di ultima generazione per costi di costruzione e gestione, a parit\u00e0 di produzione netta di energia, nonostante la generazione di plasma a 7000-13000\u00a0\u00b0C comporti come ovvio elevatissimi consumi energetici; non risultano tuttavia impianti di questo genere per i rifiuti urbani, ma solo per lo smaltimento dei rifiuti tossici come ceneri volanti da inceneritori, residui amiantiferi e PCB, mentre\u00a0\u2013 come si \u00e8 detto a proposito delle scorie\u00a0\u2013 sono allo studio applicazioni della tecnologia della torcia al plasma per la loro vetrificazione, che risolverebbero un problema piuttosto grave degli inceneritori (cio\u00e8 lo smaltimento delle scorie pesanti, che sono rifiuti pericolosi). La convenienza di questa operazione dipende dai consumi energetici del processo, come visto elevati, e dall'uso che si pu\u00f2 fare del materiale ottenuto.\nA proposito del secondo aspetto, secondo uno studio del Politecnico di Torino nell'impianto pilota di Treviso, le tecnologie attuali permettono di usarlo per produrre piastrelle vetroceramiche di qualit\u00e0 e ottimo materiale da costruzione, a partire da una sostanza vetrosa composta prevalentemente di SiO2, Al2O3, Na2O, CaO e Fe2O3 e di volume minore del 70% rispetto alle scorie di partenza (dall'inceneritore di Vercelli), contenenti principalmente ossidi di silicio, calcio, sodio, alluminio e ferro, oltre che vari inquinanti (eliminati dal processo, come previsto).\nAspetti normativi.\nA livello normativo il gassificatore \u00e8 parificato a un impianto di incenerimento: \"impianto di incenerimento: qualsiasi unit\u00e0 e attrezzatura tecnica, fissa o mobile, destinata al trattamento termico di rifiuti ai fini dello smaltimento, con o senza recupero del calore prodotto dalla combustione. Sono compresi in questa definizione l'incenerimento mediante ossidazione dei rifiuti, nonch\u00e9 altri processi di trattamento termico, quali ad esempio la pirolisi, la massificazione ed il processo al plasma, a condizione che le sostanze risultanti dal trattamento siano successivamente incenerite. La definizione include il sito e l'intero impianto di incenerimento, compresi le linee di incenerimento, la ricezione dei rifiuti in ingresso allo stabilimento e lo stoccaggio, le installazioni di pretrattamento in loco, i sistemi di alimentazione dei rifiuti, del combustibile ausiliario e dell'aria di combustione, i generatori di calore, le apparecchiature di trattamento, movimentazione e stoccaggio in loco delle acque reflue e dei rifiuti risultanti dal processo di incenerimento, le apparecchiature di trattamento degli effluenti gassosi, i camini, i dispositivi ed i sistemi di controllo delle varie operazioni e di registrazione e monitoraggio delle condizioni di incenerimento\" (cfr. art. 2 comma 1 Dlgs 133/05)."}
{"id": "806158", "revid": "287204", "url": "https://it.wikipedia.org/wiki?curid=806158", "title": "Ernesto Javier Chevanton", "text": ""}
{"id": "806159", "revid": "834", "url": "https://it.wikipedia.org/wiki?curid=806159", "title": "Jorge Eladio Bolano", "text": ""}
{"id": "806162", "revid": "24823", "url": "https://it.wikipedia.org/wiki?curid=806162", "title": "Monte di piet\u00e0", "text": ""}
{"id": "806163", "revid": "486946", "url": "https://it.wikipedia.org/wiki?curid=806163", "title": "Th\u00e9\u00e2tre de l'Od\u00e9on", "text": ""}
{"id": "806165", "revid": "17654", "url": "https://it.wikipedia.org/wiki?curid=806165", "title": "Amandebele", "text": ""}
{"id": "806167", "revid": "767487", "url": "https://it.wikipedia.org/wiki?curid=806167", "title": "Reco-reco", "text": "Il reco-reco \u00e8 uno strumento a sfregamento utilizzato nella musica brasiliana. La voce \u00e8 onomatopeica e sta solo ad indicare il suono emesso dallo strumento.\n\u00c8 costituito da un pezzo di tronco di bamb\u00f9 con delle incisioni trasversali, molto simile al g\u00fciro che invece \u00e8 ricavato invece da una zucca cava. Sfregando con una bacchetta di legno la parte intagliata, si ottiene un effetto ritmico caratteristico, molto utilizzato nella musica popolare brasiliana.\nOltre che i tradizionali reco-reco di bamb\u00f9, attualmente sono in commercio anche analoghi strumenti realizzati in metallo."}
{"id": "806168", "revid": "110157", "url": "https://it.wikipedia.org/wiki?curid=806168", "title": "Chiesa di Santa Maria Maggiore alla Pietrasanta", "text": "La chiesa di Santa Maria Maggiore alla Pietrasanta \u00e8 una chiesa basilicale del centro storico di Napoli; \u00e8 tra le pi\u00f9 interessanti dal punto di vista storico ed artistico e fu la prima chiesa della citt\u00e0 ad essere dedicata alla Vergine. Sorge dinanzi alla cappella dei Pontano e alla chiesa dell'Arciconfraternita del Cappuccio alla Pietrasanta.\nStoria.\nL'edificio sorse nel VI secolo come basilica paleocristiana su una struttura di epoca romana, probabilmente un tempio dedicato a Diana; la chiesa attuale fu eretta tra 1653 e il 1678 su progetto di Cosimo Fanzago che la riedific\u00f2 in chiave barocca.\nNotevole \u00e8 la facciata il cui frontone \u00e8 stato rimosso in seguito alla seconda guerra mondiale. Essa presenta un portale realizzato da Pietro Sanbarberio nel 1675.\nUlteriori restauri furono compiuti tra il XVIII ed il XIX secolo; inoltre, nel 1803 il complesso conventuale venne adibito a caserma dei pompieri.\nI bombardamenti della seconda guerra mondiale colpirono gravemente la struttura religiosa ed il restauro fu portato a termine nel 1976. La chiesa \u00e8 rimasta chiusa per decenni; ad oggi risulta riaperta ed \u00e8 visitabile, ma svolge la funzione di auditorium.\nVenne chiamata \"della Pietrasanta\" perch\u00e9 all'interno veniva custodita una pietra che, quando la si baciava procurava l'indulgenza. La tradizione vuole che vi sia stato sepolto papa Evaristo.\nDescrizione.\nCampanile.\nIl campanile, in laterizio, \u00e8 in stile romanico e risale all'XI secolo; si tratta di una delle pi\u00f9 antiche torri campanarie d'Italia e conserva numerosi elementi architettonici e iscrizioni di epoca romana, in marmo, rilavorati e riutilizzati come blocchi da costruzione, in particolare alla base della struttura. \nTale particolarit\u00e0 \u00e8 dovuta al fatto che nello stesso luogo sorgeva in epoca Romana un grande tempio romano dedicato alla Dea Diana. Sul lato della base che affaccia sul Decumano Maggiore \u00e8 possibile notare un blocco di marmo intarsiato e un'ara, entrambi di epoca romana.\nEsterno.\nLa facciata della chiesa \u00e8 addossata ad un corpo laterale composto dalla Cappella Pontano e dalla settecentesca Cappella del Salvatore.\nIl prospetto della chiesa si eleva su due ordini collegati da volute in pietra stuccata: il primo ionico ed il secondo corinzio oggi non pi\u00f9 visibile a seguito del crollo del timpano superiore, terminando cos\u00ec le lesene con il collo del capitello.\nLa parte inferiore presenta una rampa d'accesso che conduce al maestoso portale in marmo bianco, incassonato in un arco cieco, realizzato dallo scappellino Pietro Sanbarberio.\nI laterali della chiesa sono a vista, infatti si notano le volte estradossate del transetto, mentre ai lati dell'intersezione fra i bracci si sviluppano le cappelle; le finestre sono a nudo e inclinate rispetto all'asse orizzontale.\nInterno.\nL'interno, a pianta combinata che pone particolare attenzione sulla spazialit\u00e0 creata dal gioco delle volte a calotta e cupole, presenta una decorazione in stucco con ordine gigante di lesene corinzie. La pavimentazione in maiolica risale al XVIII secolo e fu realizzata da Giuseppe Massa.\nIn una cappella furono collocate sculture di Matteo Bottiglieri.\nNella cripta sono i resti dell'antica basilica paleocristiana e si conservano i frammenti di un antico mosaico di epoca romana. \nNel 2011 degli speologi avrebbero rinvenuto nel sottosuolo della chiesa dei simboli templari. I simboli, ricercati da sempre dagli archeologici e speleologi napoletani, sono stati infissi nell'acquedotto sottostante la struttura in oggetto.\n&lt;br&gt;In realt\u00e0 le suddette incisioni cruciformi ritrovate sulle pareti del Formale di via Tribunali sono ascrivibili a quei segni realizzati nella gran parte dei cunicoli, delle cisterne e delle cave presenti in tutta la citt\u00e0 di Napoli. Perlopi\u00f9 sono rappresentazioni devozionali (da annoverare anche gli altarini tufacei) che cavatori e pozzari nei secoli hanno inciso nella pietra come simboli protettori. La notizia riportata a quel tempo da Il Mattino \u00e8 priva di qualsiasi fondamento storico-scientifico.\nDurante gli ultimi restauri, \u00e8 stato rinvenuto il feretro del celebre scienziato teanese Stefano Delle Chiaie che venne qui deposto per volere dell'Accademia nel 1860."}
{"id": "806171", "revid": "765341", "url": "https://it.wikipedia.org/wiki?curid=806171", "title": "Chiesa della Santissima Trinit\u00e0 degli Spagnoli", "text": "La chiesa della Santissima Trinit\u00e0 degli Spagnoli \u00e8 una delle chiese storiche di Napoli; si erge nell'omonima piazza.\nStoria.\nLa struttura venne fondata nel 1573 da alcuni cittadini e successivamente, dapprima venne ceduta agli spagnoli residenti nel quartiere, ed in seguito pass\u00f2 alla Comunit\u00e0 della Santissima Trinit\u00e0 della Redenzione dei Cattivi.\nL'ordine, istituito da papa Innocenzo III, aveva tra i suoi obiettivi quello di adoperarsi affinch\u00e9 i molti prigionieri occidentali, caduti nelle mani dei pirati, venissero liberati.\nLa chiesa, grazie ai padri trinitari che raccolsero i fondi, sub\u00ec i primi rifacimenti ed ammodernamenti; questi furono completati nel 1788 e anche l'interno assunse un aspetto pi\u00f9 gradevole grazie al restauro e all'ampliamento della decorazione.\nAlla met\u00e0 del XVII secolo risale invece il portico antistante la facciata.\nNel 1794, Ferdinando I promosse un intervento vistoso.\nNel decennio francese, con la soppressione dell'ordine e la trasformazione del convento in abitazioni private, la chiesa venne privata dei suoi arredi e di quasi tutte le sue opere d'arte (una documentata \"Apparizione della Madonna del Pilar a San Giacomo\" di Paolo De Matteis venne acquistata da un privato per poi essere donata al Museo Nazionale di Napoli e da parecchi decenni il Museo di Capodimonte l'ha data in sottoconsegna a un museo di Gaeta, mentre \"la Vergine che rivela a San Pio V la vittoria della flotta cristiana nella battaglia di Lepanto\" affrescata da Tommaso Martini all'ingresso del chiostro \u00e8 scomparsa ). Il depauperamento subito in quegli anni venne rimediato da un lungo restauro concluso nel 1859.\nI numerosi dipinti sparsi per la chiesa sono tutti ottocenteschi e novecenteschi (tre di essi, il \"San Felice di Valois\", il \"San Giovanni de Matha\" e il \"San Giovanni Battista della Concezione\" recano la firma di Raimondo Bruno e la data 1853), ad eccezione di una superstite tela seicentesca ritraente la \"Vergine del Rimedio con la Santissima Trinit\u00e0\" (collocata sull'altare sinistro del transetto)."}
{"id": "806175", "revid": "1718925", "url": "https://it.wikipedia.org/wiki?curid=806175", "title": "Reato ministeriale", "text": "Il reato ministeriale \u00e8 una tipologia di reato prevista dall'ordinamento giuridico italiano, cos\u00ec detto poich\u00e9 commessa dei membri del governo italiano.\nSi tratta di reati commessi nell'esercizio delle funzioni ministeriali (solitamente contro la pubblica amministrazione) dal presidente del Consiglio o da un ministro. La materia \u00e8 disciplinata direttamente dall'articolo 96 della Costituzione della Repubblica Italiana; competente a giudicare in tema \u00e8 il tribunale dei ministri.\nStoria.\nPrima del varo della legge costituzionale 16 gennaio 1989, n. 1, l'articolo 96 della costituzione italiana prevedeva che il presidente del Consiglio e i ministri potessero essere messi in stato d'accusa dal Parlamento in seduta comune per quanto atteneva ai reati commessi nell'esercizio delle loro funzioni. Dopo lo scoppio dello scandalo Lockheed in Italia nel 1977 - che port\u00f2 alla condanna di fronte alla Corte costituzionale del ministro della Difesa Mario Tanassi - la procedura tuttavia si dimostr\u00f2 inefficace.\nCon i referendum abrogativi in Italia del 1987 vennero abolite del tutto le disposizioni legislative riguardanti le \"commissioni inquirenti\", ossia quelle commissioni bicamerali d'inchiesta che istruivano le denunce pervenute a carico dei ministri.\nDisciplina normativa.\nPer effetto del referendum abrogativo del 1987 in tema di commissione inquirente, la disciplina procedurale per i reati ministeriali \u00e8 stata riformata. Sul punto \u00e8 intervenuta una legge di revisione costituzionale che, riformulando l'art. 96, ha previsto che sui suddetti reati giudica la magistratura ordinaria e non pi\u00f9 la Corte costituzionale in composizione integrata; ci\u00f2 avviene previa autorizzazione della Camera a cui l'indagato appartiene e, se l'inquisito non \u00e8 un ministro parlamentare, l'autorizzazione a procedere verr\u00e0 richiesta al Senato. \nLa richiesta viene avanzata dal cosiddetto \"Tribunale dei ministri\" e la Camera competente pu\u00f2 negarla nel caso in cui l'inquisito \u00ababbia agito per la tutela di un interesse dello Stato costituzionalmente rilevante o per il perseguimento di un preminente interesse pubblico nell'esercizio delle funzioni di governo\u00bb.\nLa stessa Camera deve poi autorizzare le eventuali misure limitative della libert\u00e0 personale. Nella fase di giudizio, comunque, nei confronti del presidente del Consiglio dei ministri e dei ministri non pu\u00f2 essere disposta alcuna pena accessoria che comporti la sospensione dal loro ufficio. \nPer qualsiasi altro reato, non commesso nell'esercizio delle proprie funzioni, il Ministro o il Presidente del Consiglio rispondono al pari di qualsiasi altro cittadino. In questo caso saranno possibili anche l'irrogazione provvisoria o definitiva di pene che portano alla decadenza dell'incarico ministeriale."}
{"id": "806182", "revid": "1543377", "url": "https://it.wikipedia.org/wiki?curid=806182", "title": "Missile antiradar", "text": "Un missile anti-radar, chiamato anche ARM (\"Anti Radiation Missile\", missile anti-radiazione), \u00e8 un tipo di missile progettato per rilevare e dirigersi verso le emissioni di un radar.\nImpiego aria-superficie.\nLa maggioranza dei missili ARM moderni \u00e8 ideata per essere impiegata contro i radar basati a terra.\nSolitamente vengono imbarcati su aerei specializzati nel ruolo SEAD (\"Suppression of Enemy Air Defences\") denominati dall'USAF \"Wild Weasels\". Queste pericolose missioni vengono compiute per diminuire l'efficienza delle difese aeree nemiche nelle prime fase di un conflitto, per aumentare le probabilit\u00e0 di sopravvivenza per le successive ondate di aerei da attacco. Questi missili possono anche essere utilizzati per distruggere rapidamente siti di missili anti-aerei che si attivano improvvisamente nel corso di un raid aereo di altra natura. Nel caso di missioni aeree inviate in zone dove sono presenti batterie nemiche di missili antiaerei, pu\u00f2 essere prevista la contemporanea presenza di velivoli armati di missili ARM e bombe a grappolo \"(\"cluster bombs\")\". Questi velivoli prendono il nome di \"scorta SEAD\". Le bombe a grappolo possono venire utilizzate dopo che i missili ARM hanno distrutto il sensore radar, per garantire la distruzione del posto di comando, del lanciatore e delle altre installazioni della batteria di missili.\nI primi missili anti-radar, come l'AGM-45 Shrike, non erano particolarmente precisi, si limitavano a dirigersi verso una sorgente di onde elettromagnetiche, detonando nella prossimit\u00e0 del trasmettitore. Gli operatori delle batterie antiaeree, impararono rapidamente a spegnere il sensore se venivano attaccati con missili antiradar, salvo poi riaccendere il sistema in un secondo momento, in ci\u00f2 riducendo grandemente l'efficacia di questi missili. Questi comportamenti suggerirono lo sviluppo di testate di ricerca pi\u00f9 avanzate, come quelle dei missili AGM-78 Standard ARM e AGM-88 HARM. Questi erano forniti di un sistema di guida inerziale, che consentiva di memorizzare l'ultima posizione nota del radar, in modo da poter continuare a mantenere la giusta traiettoria anche se l'emissione veniva fatta improvvisamente cessare. In ogni caso, tanto prima veniva spento il radar bersaglio, tanto minore era la precisione di questi sistemi d'arma.\nPer aumentare la loro efficacia, i missili dell'ultima generazione come l'HARM, sono stati potenziati in termini di velocit\u00e0 e utilizzano motori che producono poco fumo, proprio per fare in modo che l'arma copra la distanza verso il bersaglio prima ancora che la reazione al lancio venga messa in atto. Per questa ragione, i missili di ultima generazione hanno una maggiore efficacia e la semplice loro presenza nello scenario di battaglia, costringendo i radar di tiro a rimanere spenti, fornisce un vantaggio agli altri velivoli.\nIl missile inglese ALARM ha una funzionalit\u00e0 supplementare: il \"temporeggiamento\". Un paracadute consente di rallentare la caduta, attendendo che il radar bersaglio si riattivi. Anche l'americano AGM-136 Tacit Rainbow era stato progettato per adottare questa modalit\u00e0 operativa. In origine si trattava di un piccolo missile da crociera avio lanciato, che poteva essere impiegato contro una sorgente radar in trasmissione o poteva essere lanciato contro una zona dove si ipotizzava fossero nascoste postazioni missilistiche antiaeree. Nel caso che i trasmettitori bersaglio fossero rimasti spenti, il Tacit Rainbow avrebbe messo in atto il temporeggiamento utilizzando il proprio motore a getto di piccole dimensioni. Il progetto fu cancellato nel 1991 per taglio dei finanziamenti.\nUn punto di forza dei missili moderni \u00e8 la velocit\u00e0 oltre che la portata dimensionata per essere superiore a quella delle batterie antiaeree. In effetti, alcuni moderni missili SAM sono realizzati di grande dimensione e sono in grado di effettuare grandi accelerazioni, raggiungendo velocit\u00e0 che arrivano fino a mach 6. Per contrastare queste minacce in un ipotetico \"duello\" tra aereo attaccante e batteria contraerea, il missile AGM-88 HARM \u00e8 in grado di raggiungere Mach 4, il che, unitamente al vantaggio della quota, rende molto probabile la vittoria dell'aereo nella sfida contro la batteria antiaerea, forse con la sola eccezione dei missili terra-aria di ultima generazione come il SA-10 Grumble.\nImpiego aria-aria.\nDi recente, varianti aria-aria dei missili ARM hanno iniziato a fare la loro comparsa. Il pi\u00f9 rappresentativo di questi \u00e8 il russo Vympel R-27P. Questo tipo di missile ha molti vantaggi rispetto agli altri modelli aria-aria, per esempio non viene rilevato dai Radar Warning Receiver e quindi colpisce sfruttando l'effetto sorpresa. Inoltre, i missili ARM aria-aria possono avere una maggiore portata, in quanto non sono limitati dalla durata della batteria che, al contrario, viene sollecitata e limita la distanza operativa dei missili a guida radar attiva.\nIl missile aria-aria americano AIM-120 AMRAAM si autoguida sulla trasmissioni di jamming emesse dagli aerei nell'ambito delle contromisure elettroniche e viene chiamata capacit\u00e0 \"home on jam\". Comunque, la modalit\u00e0 anti-radiazione non \u00e8 l'unica modalit\u00e0 di guida del missile."}
{"id": "806190", "revid": "6923", "url": "https://it.wikipedia.org/wiki?curid=806190", "title": "Unione Sportiva Lecce 2002-2003", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 2002-2003.\nStagione.\nNel campionato di B 2002-03 il Lecce si candid\u00f2 da subito per l'immediata risalita: alla sconfitta di Genova fece seguito un'imbattibilit\u00e0 di 14 giornate (12 da calendario, pi\u00f9 i recuperi dei primi 2 turni). Il terzo posto finale garant\u00ec la promozione, con il 3-0 al Palermo: gli stessi siciliani avevano fermato, al termine del girone di andata, la striscia positiva.\nMaglie e sponsor.\nIl fornitore di materiale tecnico per la stagione 2002-2003 \u00e8 stato Asics, mentre lo sponsor di maglia \"Provincia di Lecce\".\nTrasferimenti durante la stagione.\nPartenze\nArrivi"}
{"id": "806191", "revid": "991694", "url": "https://it.wikipedia.org/wiki?curid=806191", "title": "Khosrau II", "text": ""}
{"id": "806194", "revid": "287204", "url": "https://it.wikipedia.org/wiki?curid=806194", "title": "Cosroe", "text": ""}
{"id": "806199", "revid": "3082", "url": "https://it.wikipedia.org/wiki?curid=806199", "title": "Legio II Traiana fortis", "text": ""}
{"id": "806203", "revid": "486946", "url": "https://it.wikipedia.org/wiki?curid=806203", "title": "Sora Calcio", "text": ""}
{"id": "806204", "revid": "486946", "url": "https://it.wikipedia.org/wiki?curid=806204", "title": "AS Sora", "text": ""}
{"id": "806205", "revid": "287204", "url": "https://it.wikipedia.org/wiki?curid=806205", "title": "Carlo Gualteruzzi", "text": "Biografia.\nApprod\u00f2 alle materie letterarie e filosofiche, com'era abitudine al tempo, dopo aver concluso gli studi in legge. Conobbe diversi personaggi illustri dell'epoca quali Bembo, Beccadelli e divenne in particolar modo amico di Giovanni Della Casa tanto da diventare il curatore dell\"editio princeps\" del Galateo.\nSecondo delle recenti ricerche, Gualteruzzi viene indicato come il maggior responsabile degli aggiustamenti stilistici e linguistici della edizione a stampa del 1558. Notevoli sono infatti i cambiamenti in senso \"bembesco\" della lingua, una normalizzazione all'uso letterario. Vengono modificate anche alcune parti ritenute non conformi alla morale, come, ad esempio, accostamenti tra termini sacri e profani.\nTuttavia la curatrice dell'edizione critica, Emanuela Scarpa, ritiene che si debba ridimensionare il ruolo del Gualteruzzi. La sua convinzione \u00e8 che le correzioni del codice a stampa (Ge), o la maggior parte di esse, siano da imputare all'autore: ipotizza quindi un manoscritto intermedio tra il Ricci-Parracciani (RP) e la \"princeps\" (Ge), contenente il testo con le correzioni attuate in \"Ge\". In questo caso, dunque, l'azione del Gualteruzzi si sarebbe limitata alla supervisione della stampa."}
{"id": "806206", "revid": "123876", "url": "https://it.wikipedia.org/wiki?curid=806206", "title": "Gualteruzzi", "text": ""}
{"id": "806209", "revid": "125733888", "url": "https://it.wikipedia.org/wiki?curid=806209", "title": "Wendy Windham", "text": "\u00c8 stata particolarmente nota in Italia dalla fine degli anni 80 e per tutti i successivi anni 90, partecipando a diverse trasmissioni televisive grazie al suo personaggio, caratterizzato da un improbabile accento italo-americano.\nBiografia.\nDi famiglia paterna imparentata con George Gordon Jefferson (fratello maggiore del celebre attore Stan Laurel), \u00e8 giunta in Italia nel 1988 e ha esordito in televisione nel variet\u00e0 \"Raimondo\", in onda su Rai 1. Subito dopo \u00e8 passata a Canale 5 in qualit\u00e0 di ospite ricorrente del quiz \"Il gioco dei 9\" e del \"Maurizio Costanzo Show\". Nelle estati 1991 e 1992 ha condotto una rubrica comica all'interno del \"TG delle vacanze\", durante la quale, con il suo caratteristico accento italo-americano, spiegava alle donne come difendersi dai playboy. Sempre nei primi anni novanta ha preso parte alle trasmissioni \"Sabato al circo\", \"Ma mi faccia il piacere\" e alla sit com \"Casa dolce casa\".\nIn seguito \u00e8 apparsa nelle 5 edizioni del fortunato variet\u00e0 \"I cervelloni\", affiancando prima Paolo Bonolis e successivamente Giancarlo Magalli. Ha condotto \"Il gioco delle coppie beach\" su Rete 4 (con i Trettr\u00e9), \"Faccia tosta\" su Rai 1 (con Teo Teocoli) e \"Miss Italia nel mondo\" su Rai 1 e \"Il gatto e la volpe\" su Canale 5 (ambedue con Paolo Bonolis). Nel 1995 ha partecipato inoltre alla versione serale de \"I fatti vostri\" e recitato nel film \"Gratta e vinci\". Dal 1995 al 1997 \u00e8 stata testimonial per la Balocco. Nel 2000 ha partecipato allo show \"Ciao Darwin\".\nVita privata.\nDal 2001 ha cessato di apparire sulla televisione italiana, ritirandosi a vita privata negli USA, a Miami, Florida, dove si \u00e8 sposata con il costruttore Jeff Safchik. La coppia non ha avuto figli."}
{"id": "806211", "revid": "287204", "url": "https://it.wikipedia.org/wiki?curid=806211", "title": "Le Chevalier D'Eon", "text": " \u00e8 una serie anime creata dallo scrittore Tow Ubukata e prodotta dallo studio Production I.G, distribuita in Italia da Yamato Video. Un manga, scritto da Ubukata ed illustrato da Kiriko Yumeji \u00e8 stato pubblicato dalla K\u014ddansha un anno prima della serie TV, anche se le due storie sono molto diverse. Il manga \u00e8 stato pubblicato in Italia dalla Star Comics.\nTrama.\nLa storia si svolge nel XVIII secolo, sotto il regno di Luigi XV, alla vigilia della Rivoluzione francese. La corte di Versailles, all'apice del suo splendore, vede gli aristocratici impegnati nella loro tranquilla vita quotidiana, fatta di balli e di banchetti, ma dove cominciano gi\u00e0 ad intravedersi le prime crepe, destinare a minare le fondamenta di un'era che volge inesorabilmente alla fine. Una mattina, per\u00f2, nella Senna viene trovata una cassa che galleggia sulle acque indisturbata. Ben presto si rivela essere una bara, sul coperchio della quale \u00e8 incisa la parola PSALMS, e dentro la quale viene ritrovato il corpo di una donna, che viene riconosciuta come Lia de Beaumont.\nIl Cavaliere d'\u00c9on de Beaumont, il fratello minore di Lia, \u00e8 membro della polizia segreta e sta svolgendo indagini su una serie di sparizioni di giovani donne. Non appena viene ritrovato il corpo di sua sorella, il cavaliere viene avvisato della scoperta, ritrovandosi inconsapevolmente all'inizio di una storia torbida e misteriosa.\nNei corridoi della corte del Duca d'Orl\u00e9ans, infatti, si aggira il Conte di Saint-Germain, un alchimista che riveler\u00e0 poteri straordinari. Il ritrovamento di Lia non \u00e8 che il primo atto di una vicenda che trasciner\u00e0 D'Eon de Beaumont attraverso i misteri dei \"Poeti\", un gruppo di alchimisti capaci di rianimare i cadaveri grazie alla lettura di versetti di particolari Salmi per poi scagliarli contro i propri nemici, alla stregua di zombie.\nMa se la volont\u00e0 di vendicare sua sorella spinge D'Eon ad iniziare indagini su quanto possa esserle accaduto, causando involontariamente la morte della squadra della Polizia Segreta nella quale lavorava, ben presto si iniziano a scoprire le trame di un intrigo molto pi\u00f9 vasto. Ci sono infatti cospiratori che attentano al trono del Re di Francia, relazioni segrete intessute fra i membri della Corte e rapporti con nazioni estere a rischio di boicottaggio.\nD'Eon de Beaumont, pervaso dallo spirito di giustizia, partir\u00e0 dalla Corte su missione di Luigi XV in persona, seguito da Robin, giovane paggio della Regina. Fortunatamente, ben presto trover\u00e0 due importanti alleati pronti a schierarsi dalla sua parte: Durand, uno spadaccino abile e sfrontato, dal bel viso e dalla mente acuta, e Teillagory, il vecchio maestro di spada dei fratelli Beaumont. I \u201cQuattro Moschettieri\u201d, cos\u00ec come si soprannominano in onore dei cavalieri dei tempi andati, portano avanti con energia le indagini, ma i misteri non sono finiti; infatti, sembra che lo spirito di Lia stia ancora gridando vendetta per la sua morte e sia intenzionato a impossessarsi del corpo di D'Eon...\nLa vicenda \u00e8 vagamente ispirata alla figura storica, realmente esistita, di Charles d'\u00c9on de Beaumont, che visse a cavallo fra XVIII e XIX secolo e fu diplomatico e spia francese.\nPersonaggi.\nI Beaumont.\nSeiyuu: Yuuki Tai, Akio Nojima (da vecchio). Doppiatore italiano: Davide Albano, Adolfo Fenoglio (da vecchio)\n\u00c8 membro della Polizia Segreta, e lavora negli interessi del Re e della Francia. Giovane cavaliere, addestrato sin da bambino all'arte della spada insieme a sua sorella Lia, divide il suo tempo fra la Corte e le sue indagini segrete.\nQuando sua sorella viene trovata morta, chiusa in una cassa che galleggia lungo la Senna e che riporta sul coperchio la parola \"Psalms\", si ritrova catapultato in una battaglia mortale, dove rivoluzionari e forze sovrannaturali si mescolano agli intrighi politici messi in piedi dal Duca D'Orl\u00e9ans per prendere il trono di Re di Francia.\nLa figura di D'Eon de Beaumont prende ampiamente a modello quella del Cavalier D'Eon, veramente esistito, e con il suo illustre ispiratore condivide la propensione al travestitismo, abbigliandosi talvolta da donna per farsi passare per sua sorella, alla quale assomiglia moltissimo.\nSeiyuu: Risa Mizuno. Doppiatrice italiana: Cristiana Rossi\n\u00c8 la sorella maggiore di D'Eon. Bellissima giovane donna, abile sia con la spada che con la parola, per via del suo spirito acuto, della sua intelligenza e dei suoi modi impeccabili \u00e8 molto amata pressoch\u00e9 da tutti. Questo malgrado frequenti la Corte solamente a tratti, perch\u00e9 spesso impegnata in viaggi di cui nessuno conosce bene la natura, sino a quando dopo la sua morte, che incorre nel primo episodio della serie, suo fratello non viene a sapere che sua sorella portava a termine incarichi diplomatici segreti per conto della Corona, durante la serie si scoprira essere la figlia illegittima del re Luigi XIV \nLa sua morte fa nascere nel cuore di suo fratello la voglia di riscatto e di svelare cosa le sia accaduto. Quel che D'Eon per\u00f2 non pu\u00f2 prevedere \u00e8 che lo spirito di sua sorella, incendiato dal furore, possa arrivare persino a possederlo pur di compiere la sua vendetta nei confronti dei suoi assassini.\nLei e Maximillien erano innamorati l'uno della altra e avevano deciso di sposarsi, in seguito per\u00f2 Lia ruppe il fidanzamento senza dare spiegazioni a Maximillien, ma nonostante questo lo ha amato fino alla morte e oltre.\nIl personaggio \u00e8 ispirato all'identit\u00e0 che D'Eon us\u00f2 in una missione in Russia nel 1756.\nI Quattro Moschettieri.\nSeiyuu: Megumi Matsumoto. Doppiatore italiano: Stefano Pozzi\n\u00c8 il paggio personale della Regina di Francia, e malgrado la sua giovane et\u00e0 si lancia senza esitazione, seguendo il volere della Corona, nell'avventura che coinvolge D'Eon.\nOdia essere trattato come un ragazzino, ed \u00e8 l'unico fra i Moschettieri ad usare una pistola come arma. Molti anni dopo la fine della serie assume l'identit\u00e0 di Maximilien de Robespierre.\nSeiyuu: Haruo Sato. Doppiatore italiano: Antonio Paiola\n\u00c8 il vecchio maestro di spada di Lia e D'Eon, verso i quali prova un forte legame d'affetto. \u00c8 il primo a riconoscere quando Lia prende possesso del corpo del fratello, per via dello stile di combattimento, che cambia sensibilmente andando ad assomigliare a quello della ragazza, molto pi\u00f9 efficace.\n\u00c8 lui a coniare il nome \"Quattro Moschettieri\" per il gruppo che orbita intorno a D'Eon.\nSeiyuu:Ken Narita. Doppiatore italiano: Riccardo Niseem Onorato\n\u00c8 un giovane uomo di bell'aspetto, che presenta modi raffinati ed una spiccata intelligenza. Abile conversatore, all'apparenza pu\u00f2 sembrare un nobile come tanti. Ma in realt\u00e0 \u00e8 anche un provetto spadaccino, e soprattutto agente segreto per conto del Re.\nAccenni sparsi durante la serie suggeriscono che fosse innamorato di Lia de Beaumont.\nVersailles - fazione conservatrice.\nSeiyuu: Testu Inada. Doppiatore italiano: Gabriele Calindri\nRe Luigi XV, battezzato dal popolo francese come il \"Beneamato\". Uomo dotato di straordinario fascino e seduzione, lasci\u00f2 in eredita al nipote Luigi Augusto, Re Luigi XVI, una nazione sgretolata, in cui si erano gi\u00e0 costruite le fondamenta della Rivoluzione Francese.\nSeiyuu: Yuki Kaida. Doppiatrice italiana: Daniela Trapelli\nLa Regina \u00e8 colei che spinge D'Eon ad accettare in s\u00e9 lo spirito di sua sorella Lia, e che comanda a Robin di accompagnarlo nelle sue avventure. \u00c8 legata ad un misterioso teschio parlante, di nome Belle, che porta sempre con s\u00e9 e con il quale dialoga spesso.\nSeiyuu: Mayumi Yanagisawa. Doppiatrice italiana: ?\n\u00c8 un teschio parlante che riporta incise, sulla fronte, le lettere nqm. La Regina \u00e8 solita portarlo con s\u00e9, agghindandolo con vestiti, parrucche e nastri, e parlarvi. In realt\u00e0 il teschio serve da \"contenitore\" per l'anima di Belle, che altri non \u00e8 che la figlia di Madame de Pompadour, uccisa dalla sua stessa madre per potersi dedicare alla politica di corte.\nSeiyuu: Eri Kitamura. Doppiatrice italiana: Benedetta Ponticelli\n\u00c8 l'amica d'infanzia di D'Eon, e cova nei suoi confronti sentimenti romantici. Ammirava moltissimo Lia de Beaumont, con la quale aveva avuto modo di passare del tempo negli intervalli fra i viaggi della giovane. A Corte la sua mansione \u00e8 quella di prendersi cura del Delfino di Francia, Luigi XVI.\nSeiyuu: Masami Suzuki. Doppiatore italiano: Davide Perrone\n\u00c8 il giovane delfino Luigi XVI, il nipote del Re. \nSeiyuu: Akihiko Ishizumi. Doppiatore italiano: Luca Catanzaro\n\u00c8 il capo del \"Segreto del Re\", il servizio segreto del Re.\nVersailles - fazione progressista.\nSeiyuu: Sh\u014dko Tsuda. Doppiatrice italiana: Donatella Fanfani\n\u00c8 l'amante di Luigi XV, omaggiata da tutti e rispettata. All'interno della reggia di Versailles, cerca segretamente di risvegliare le coscienze degli aristocratici, addormentate dalla vita di corte. Fra lei e la Regina non scorre buon sangue, ed i loro rapporti sono tesi ma sempre nei limiti del rispetto reciproco.\n\u00c8 il Duca di Praslin, Segretario di Stato degli Affari Esteri.\nFratellanza Rivoluzionaria.\nSeiyuu: Ryusaku Sakurai. Doppiatore italiano: Massimiliano Lotti\nFratello di Re Luigi XIV, \u00e8 stato Reggente di Luigi XV durante la sua infanzia. Trama segretamente per poter occupare il trono del nipote.\nPer quanto sia storicamente esistito un Duca d'Orl\u00e9ans nel periodo storico preso in oggetto, il personaggio qui raffigurato \u00e8 meramente inventato, e risulta la mescolanza di ben quattro generazioni di duchi: Filippo I, Filippo II, Luigi e Luigi Filippo I.\nSeiyuu: Yasunori Matsumoto. Doppiatore italiano: Oliviero Corbetta\nProdigioso alchimista, attraverso il potere dei Salmi pu\u00f2 comandare schiere intere di Gargoyles. \u00c8 al servizio del Duca d'Orl\u00e9ans.\nSeiyuu: Hideyuki Umezu. Doppiatore italiano: Diego Sabre\n\u00c8 un Poeta al servizio del Conte di Saint-Germain. Ha la capacit\u00e0 di lanciare incantesimi attraverso la lettura dei Salmi che gli vengono dati dal Conte.\nSeiyuu: Takahiro Sakurai. Doppiatore italiano: Alessandro Rigotti\nUn altro alchimista, animato da ideali rivoluzionari. In passato aveva servito Re Luigi al fianco di Lia, della quale si era innamorato arrivando a chiederle di sposarlo. In realt\u00e0 \u00e8 lui l'erede della famiglia reale in quanto figlio di Luigi XIV, e non Luigi XV. Nell'ultimo episodio muore, potendo cos\u00ec riunirsi con lo spirito della sua amata. Prima di morire lascia il suo nome in eredit\u00e0 a Robin.\nSeiyuu: Keiichi Sonore. Doppiatore italiano: Tony Fuochi\nUn russo protetto dal Duca d'Orl\u00e9ans che sembra avere molto a che vedere con la morte di Lia. Lavora sotto copertura, spacciandosi per un semplice commerciante di pellicce pregiate.\nSeiyuu: Nobuyuki Kobushi \nDoppiatore italiano: Raffaele Fallica\n\u00c8 una via di mezzo fra un alchimista e un cialtrone, ed \u00e8 il compagno di Lorenza Feliciani. Il suo vero nome \u00e8 Giuseppe Balsamo, e lavora al soldo del Duca d'Orl\u00e9ans. \u00c8 basato sul personaggio realmente esistito Cagliostro.\nSeiyuu:Kaori Nazuka. Doppiatrice italiana:Patrizia Mottola\n\u00c8 la compagna di Cagliostro ed anche un Poeta, capace di animare i Gargoyles. \u00c8 basata sulla moglie storicamente esistita di Cagliostro.\nCorte di Russia.\nDonna coraggiosa e scaltra, era una grande amica di Lia de Beaumont, che era riuscita cos\u00ec ad intessere una forte intesa diplomatica fra la Francia e la Russia.\nAlla sua Corte \u00e8 d'uso il travestitismo, dal momento che a cadenza regolare l'Imperatrice indice balli in maschera nei quali i partecipanti sono tenuti a vestirsi con abiti dell'altro sesso. \u00c8 in una di queste occasioni che incontra D'Eon de Beaumont, travestito da donna, e riconoscendo la somiglianza sorprendente del ragazzo con Lia accoglie presso di s\u00e9 il Cavaliere e Robin, che l'aveva accompagnato.\nIl futuro Pietro III di Russia \u00e8 un giovane ubriacone e dagli interessi infantili, primo fra i quali diventare Imperatore per poter amministrare il potere a suo piacimento. \u00c8 sposato con Caterina, ma la loro unione \u00e8 molto instabile. Spesso sembra non sopportarla, ed arriva a minacciarla di ripudiarla, o di picchiarla. Il suo sogno \u00e8 quello di rovesciare l'Imperatrice, e lasciandosi guidare da politici ben pi\u00f9 scaltri di lui spera di ottenere questo risultato.\nSeiyuu: Yukiko Takaguchi. Doppiatrice italiana: Debora Magnaghi\nLa futura Caterina la Grande \u00e8 qui una giovane donna sposata a Pyotr, evidentemente infelice della sua condizione. Non appena viene a conoscenza delle intenzioni del marito e del complotto, va alla ricerca dei Quattro Moschettieri per avvisarli della trappola che hanno intenzione di far scattare gli oppositori di Elisabetta I.\n\u00c8 il Gran Cancelliere di Russia, e trama alle spalle dell'Imperatrice sperando di poter prendere il potere. Arriva ad architettare un piano nel quale prevede di uccidere la donna ed il suo amante, salvo poi essere sventato dall'ingegno dei Quattro Moschettieri e dal coraggio di Elisabetta I.\nColonna sonora.\nSigla d'Apertura: \"BORN\" - Miwako Okuda\nSigla di chiusura: \"OVER NIGHT\" - Aya"}
{"id": "806222", "revid": "729019", "url": "https://it.wikipedia.org/wiki?curid=806222", "title": "Pseudocubo", "text": "In geometria solida, lo pseudocubo \u00e8 un poliedro convesso avente lo stesso numero di facce (6), vertici (8), spigoli (12) e valenza dei vertici (numero degli spigoli che fanno capo allo stesso vertice = 3), del cubo, ma non avente tutte le facce quadrilaterali. Lo pseudocubo \u00e8 un esaedro.\nCostruzioni.\nUno pseudocubo pu\u00f2 essere costruito troncando poliedri pi\u00f9 semplici.\nTroncatura di un tetraedro.\nLa prima costruzione consiste nel troncare due cuspidi (su quattro) del tetraedro: in tal modo si ottengono come facce 2 triangoli, 2 quadrilateri e 2 pentagoni.\nSe si effettuano due troncamenti opportunamente simmetrici sul tetraedro regolare si possono ottenere come facce 2 triangoli equilateri, 2 trapezi isosceli e 2 trapezoidi pentagonali con un asse di simmetria.\nTroncatura di un prisma.\nLa seconda costruzione consiste nel troncare una cuspide (su 6) del prisma a base triangolare. Si pu\u00f2 constatare nelle figure che si continua ad ottenere 2 facce triangolari, 2 quadrilaterali e 2 pentagonali.\nSe si effettua il troncamento sul prisma regolare triangolare ritagliando un triangolo equilatero si ottengono come facce 2 triangoli equilateri (diversi), 1 quadrato, 1 trapezio isoscele e due pentagoni con un asse di simmetria e sovrapponibili nello spazio."}
{"id": "806226", "revid": "729019", "url": "https://it.wikipedia.org/wiki?curid=806226", "title": "The Lounge", "text": "The Lounge \u00e8 un fumetto online creato da Josh Coseco nel giugno 2002, e che ancora oggi \u00e8 in fase di pubblicazione. Ne esiste esclusivamente la versione originale, in lingua inglese, che esce regolarmente con una tavola al giorno, dal luned\u00ec al venerd\u00ec.\nLa storia ruota intorno alle vicende di un negozio, il The Lounge, che si occupa di vendita di articoli come manga, doujinshi e videogames. Gestito da Italy Ishida, vi lavorano diversi ragazzi che intrecciano le loro storie con quelle del negozio, e dei nemici giurati di Italy e della sua famiglia, i Vilehelm.\nPersonaggi principali.\nThe Lounge.\nItaly Ishida.\n\u00c8 la manager del The Lounge, che in realt\u00e0 appartiene a suo nonno, e protagonista indiscussa del fumetto. Dopo un trauma subito quando era adolescente, e dopo aver terminato bruscamente la sua storia con Alex, per lungo tempo \u00e8 rimasta da sola. Adesso ha da lungo tempo una relazione omosessuale con Aya.\n\u00c8 insuperabile nei videogames di qualunque genere e tipo, ma soprattutto imbattibile quando gioca a DDR. Ha un amore spassionato per Love Tomorrow Love, una serie shoujo che esiste solo nell'ambito del mondo di The Lounge e che tutti gli altri personaggi non riescono a sopportare, tale addirittura da chiedere a sua nipote Hiromi di disegnare per lei doujinshi a suo piacimento, talvolta di genere hentai. Per via dei suoi capelli rossi, viene spesso soprannominata \"volpe\".\nAya Fukuno.\n\u00c8 lesbica, e malgrado un tempo fosse la migliore amica di Italy, adesso \u00e8 la sua amante. Gelosa della sua ragazza, cerca di tenerla lontana soprattutto dalle mire di Raine Vilhelm, con la quale ha un pessimo rapporto. \u00c8 l'ultima entrata al The Lounge e lavora al secondo piano, dove vende abiti disegnati da lei. Ama fare regali a Italy, soprattutto se si tratta di lingerie.\nAya \u00e8 il personaggio che modifica colore e taglio di capelli pi\u00f9 spesso di tutti quelli che appaiono nel fumetto, e questa sua caratteristica viene spesso sottolineata dall'autore, che ama ironizzare sui cambiamenti di Aya.\nMax Espinosa.\n\u00c8 il braccio destro di Italy, e ha da sempre una cotta incredibile nei suoi confronti. \u00c8 un ragazzo timido, di chiara origine latinoamericana, e da quando ha capito che Italy \u00e8 felice con Aya ha iniziato a cercare di dimenticarla, sino a finire per fidanzarsi con Amy, pur senza riuscire a scacciare del tutto ogni rimasuglio di innamoramento per il suo capo.\nAma il riso in modo particolare, ed indossa spesso una maglietta che riporta la scritta \"Rice King\".\nJamie Mackenzie.\n\u00c8 l'addetta alla sezione doujinshi, nonch\u00e9 la mascotte del \"The Lounge\". \u00c8 bassa e minuta, e molto spesso ama comportarsi come un gatto, semplicemente miagolando quando \u00e8 felice oppure preparando veri e propri assalti felini. Tutti la trovano irresistibile per via del suo aspetto, dei suoi atteggiamenti e dei suoi grandi occhi dolci.\nWiccan.\n\u00c8 il gatto di Jamie, la vera mascotte del The Lounge. N\u00e9 Italy n\u00e9 Angel vogliono che lei lo porti all'interno del negozio, ma in un modo o nell'altro Jamie riesce sempre a farlo intrufolare e portarlo con s\u00e9.\nKimmy Mentges.\n\u00c8 la partner di Jamie nella sezione doujinshi ed abita con Angel, per la quale sembra avere un'ammirazione che talvolta sembra tendere ad un interesse di tipo romantico.\nJerry Fieldsted.\n\u00c8 l'addetto al settore arcade. Occupandosi di videogames praticamente tutto il giorno, \u00e8 l'unico che possa riuscire un minimo a tener testa all'abilit\u00e0 videoludica innata di Italy.\nBetty Rage.\nSi occupa della sezione per adulti del negozio, e di recente ha intessuto una relazione con Tobias Ingram.\nSirea Jordan.\n\u00c8 l'addetta alla caffetteria del negozio.\nGli Amici.\nAlex Womack.\n\u00c8 l'ex ragazzo di Italy. Muscoloso, sicuro di s\u00e9 e talvolta arrogante, quando si tratta di Italy \u00e8 capace di ritrovare la gentilezza che c'\u00e8 in lui, e di esprimersi talvolta persino con gesti teneri. Si fa chiamare \"Signore dell'Hentai\", e pi\u00f9 volte ha cercato di sedurre Italy, o di proporre un m\u00e9nage-\u00e0-trois a lei ed Aya. Senza ottenere mai successo.\nAmy.\n\u00c8 la ragazza di Max. Gentile e sincera, \u00e8 disposta a tutto pur di trattenere il cuore di Max, che tende spesso a volare in direzione di Italy.\nGli Ishida.\nKisho Ishida.\n\u00c8 il padre di Italy, nonch\u00e9 proprietario del locale. Un tempo gravemente malato, si \u00e8 ristabilito, ma ha chiuso ogni contatto con sua figlia dopo aver saputo della sua relazione con Amy, che non ha voluto accettare per nessun motivo. \u00c8 andato a vivere in Giappone, insieme a sua sorella Yumi.\nYumi Ishida.\nZia di Italy e sorella minore di Kisho, \u00e8 una donna moderna e dal carattere deciso. Sembra sempre poter fare qualsiasi cosa e non \u00e8 mai chiaro il genere di lavoro che svolga, il che rende la sua figura misteriosa ed apparentemente capace di tutto. Ha una figlia ormai adolescente, Hiromi, che ha deciso di lasciare per un po' in America quando \u00e8 ritornata in Giappone con il fratello.\nHiromi Ishida.\n\u00c8 la cugina giapponese di Italy, figlia della sorella di suo padre. Dopo essere sbarcata in America in compagnia della madre, alla ripartenza di quest'ultima si \u00e8 stabilita temporaneamente a casa di Angel. Ingenua e timida, presenta il prototipo della ragazzina giapponese. \u00c8 abilissima nel disegno, e talvolta viene costretta da Italy a disegnare cose che scandalizzano persino lei.\nDopo aver incontrato Alex ha sviluppato nei suoi confronti una cotta che non sembra capace di confessargli.\nAngel Fox.\nZia di Italy poich\u00e9 sorella minore di sua madre, tecnicamente \u00e8 il gestore del locale. Ma lascia che sia Italy a disporre ogni cosa, limitando il suo lavoro ai documenti. Attualmente ospita in casa sua Kimmy e si prende cura di Hiromi.\nUn tempo era molto innamorata di Kisho Ishida, motivo per cui si \u00e8 presa cura di lui durante la sua lunga malattia. Si \u00e8 molto dispiaciuta quando ha visto la reazione omofoba del padre di Italy davanti alla scelta di Aya, ma non \u00e8 riuscita a ricucire lo strappo fra padre e figlia.\nI Vilehelm.\nIl Signor Vilehelm.\nPadre di Elsa e Raine, un tempo era il migliore amico del padre di Italy. I due aprirono il \"The Lounge\", ma poi s'innamorarono della stessa donna. Alla fine, il Signor Ishida lo trad\u00ec, prendendosi donna e locale, e da quel momento il Signor Vilehelm ha iniziato a odiare lui e, di riflesso, tutti i suoi discendenti. Trasmettendo quest'odio anche alle figlie, con le quali ha un rapporto freddo, e che spesso sprona a fare di tutto per rovinare Italy.\nElsa Vilehelm.\nHa ereditato dal padre l'odio per la dinastia degli Ishida, ed impiega tutte le sue energie nel tentativo di schiacciare Italy, sino all'ultimo respiro. Ha persino aperto un locale che fa concorrenza al \"The Lounge\", il Reizvoll, nel tentativo di mettere i bastoni fra le ruote al commercio della sua nemica. Dal carattere duro e deciso, spesso si trova a rimproverare la sua sorella minore, Raine, per via del suo interesse nei confronti di Italy. Non \u00e8 detto che non si nasconda la gelosia dietro i suoi continui rimbrotti, dato che ha con la sorella un rapporto incestuoso.\nRaine Vilehelm.\nSorella minore di Elsa, prova nei confronti di Italy un misto di odio ed attrazione. Al contrario della sorella, i suoi tentativi di irretire Italy sono finalizzati non a distruggerla, bens\u00ec a portarla a letto con s\u00e9. Ha un pessimo rapporto con Aya, che naturalmente vede come un ostacolo sulla strada che conduce al suo obiettivo. Ha avuto una relazione con Scott Espinosa, il fratello di Max, in seguito terminata.\nDai modi taglienti e suadenti insieme, quella di Raine \u00e8 la natura di una vera ingannatrice. Forse per via del rapporto che ha con la sorella non ha nessun pudore riguardo al sesso, ed \u00e8 solita esprimersi in atteggiamenti promiscui, flirtando con chiunque le venga a tiro, purch\u00e9 possa guadagnarci qualcosa.\nTobias Ingram.\n\u00c8 l'aiutante di Elsa e Raine, e si occupa di tutto quello che gli viene affidato. Di recente ha dato vita ad una relazione segreta con Betty Rage, dell'area adulti del \"The Lounge\".\nLa famiglia di Max.\nIl Signor Espinosa.\nSudamericano, come suggerisce chiaramente il nome, \u00e8 il padre di Max.\nLa Signora Espinosa.\n\u00c8 la madre di Max, nonch\u00e9 provetta cuoca. Adora Italy, e la invita a casa Espinosa a mangiare il tacchino ad ogni Festa del Ringraziamento.\nScott Espinosa.\n\u00c8 il fratello maggiore di Max. Arrogante e presuntuoso, ha una relazione molto instabile con Julia Aquino, con la quale si prende e si lascia con estrema facilit\u00e0. Per qualche periodo \u00e8 stato insieme a Raine Vilehelm. Italy lo malsopporta, ma nel tempo lui si \u00e8 messo in testa l'idea di conquistarla, soprattutto per dare una lezione al suo fratello minore e dimostrarsi per l'ennesima volta superiore a lui.\nMaria Espinosa.\n\u00c8 la sorellina di Max, e adora spassionatamente Italy, alla quale chiede sempre di fermarsi a dormire ogni volta che va a trovarli.\nJulia Aquino.\n\u00c8 la ragazza di Scott. Arrogante come lui, vede Italy come una possibile rivale, e per questo motivo la malsopporta, preferendo di solito tenerla lontana da s\u00e9."}
{"id": "806235", "revid": "767487", "url": "https://it.wikipedia.org/wiki?curid=806235", "title": "Sun Mingming", "text": "Con 236,17\u00a0cm, \u00e8 il giocatore professionista di pallacanestro pi\u00f9 alto della storia dopo Aleksandr Sizonenko e Suleiman Ali Nashnush, alcuni centimetri pi\u00f9 di Gheorghe Mure\u0219an. Di scarpe porta il 53.\nCarriera.\nCresciuto nella provincia di Heilonjiang, inizi\u00f2 a giocare a pallacanestro a quindici anni. Nel 2005 si trasfer\u00ec negli Stati Uniti d'America per tentare di entrare nella National Basketball Association. Malgrado potesse essere selezionato al NBA Draft di quell'anno, riusc\u00ec solamente ad effettuare un provino con i Los Angeles Lakers, che non lo tesserarono.\nSuccessivamente si scopr\u00ec che la sua altezza era dovuta ad un tumore all'ipofisi che faceva produrre un'eccessiva quantit\u00e0 dell'ormone della crescita. L'acromegalia di cui era affetto l'avrebbe condotto ad una morte precoce se non fosse stato operato. Gli alti costi (circa 100.000 dollari) costrinsero il suo manager a compiere una raccolta di fondi.\nIl 30 marzo 2006 i Dodge City Legend, squadra della United States Basketball League, lo tesserarono. Il 31 gennaio 2007 pass\u00f2 ai Maryland Nighthawks, nell'American Basketball Association. L'11 marzo dello stesso anno, Ming Ming fece parte del quintetto iniziale pi\u00f9 alto della storia della pallacanestro: con lui scesero in campo Gheorghe Mure\u0219an, Ayo Adigun, Deng D'Awol e Barry Mitchell. Due giorni dopo passa ai Rapid Rapids Flight, nell'International Basketball League.\nPer la stagione 2007-08 passa in Messico, nei Fuerza Regia.\nSun Ming Ming \u00e8 stato protagonista di un documentario su Discovery Health Channel, del talk show statunitense \"Jimmy Kimmel Live!\" e ha una piccola parte nel film \"Rush Hour 3\" con Jackie Chan e Chris Tucker."}
{"id": "806236", "revid": "4711", "url": "https://it.wikipedia.org/wiki?curid=806236", "title": "Ochrida", "text": ""}
{"id": "806237", "revid": "4711", "url": "https://it.wikipedia.org/wiki?curid=806237", "title": "Achrida", "text": ""}
{"id": "806243", "revid": "226458", "url": "https://it.wikipedia.org/wiki?curid=806243", "title": "Estirpatura", "text": "L'estirpatura \u00e8 una lavorazione del terreno complementare che tradizionalmente si colloca fra l'aratura e l'erpicatura per la preparazione del letto di semina.\nCaratteristiche del lavoro.\nLa lavorazione si esegue con un attrezzo discissore, detto estirpatore, che effettua dei tagli verticali sul terreno gi\u00e0 lavorato in precedenza, rompendo l'eventuale crosta superficiale formata, riducendo in parte la zollosit\u00e0 e la cavernosit\u00e0, rendendo omogeneo il profilo del terreno, portando in superficie rizomi di piante infestanti, eliminando eventuali piante infestanti sviluppate in superficie.(Per una maggiore profondit\u00e0 di lavoro vengono utilizzate ancore fisse mentre per un livellamento pi\u00f9 accurato ancore a molle integrate da erpice a dischi anteriore).\nIn determinate condizioni pedologiche (terreni non particolarmente compatti e in tempera) l'estirpatura pu\u00f2 anche sostituire l'erpicatura. Un terreno estirpato ha, in questi casi, una superficie abbastanza regolare, leggermente ondulata per l'azione di taglio eseguito dai singoli bracci e con scarsa zollosit\u00e0 in superficie. Condizioni di questo genere si sfruttano, semplificando le lavorazioni di preparazione, soprattutto con colture che non necessitano di particolari cure come ad esempio i cereali autunno-vernini (frumento, orzo, avena).\nEsecuzione del lavoro.\nL'estirpatore tipico \u00e8 costituito da un telaio portante sul quale sono inserite 1-2 serie di bracci a profilo diritto o ricurvo, terminanti con una vangheggia che favorisce la penetrazione nel terreno e nel contempo esalta l'azione di discissione in profondit\u00e0. I bracci possono essere rigidi oppure elastici.\nLa lavorazione si esegue a velocit\u00e0 abbastanza sostenuta in modo da avere anche un'azione di disgregazione sulle zolle superficiali. In generale la profondit\u00e0 di lavoro pu\u00f2 arrivare a 20-30 cm, raramente oltre. Non richiede forze di trazione particolarmente elevate, perci\u00f2 si ricorre, con trattori di una certa potenza, ad estirpatori in grado di lavorare fasce abbastanza larghe, dell'ordine di 3 metri.\nEpoca di esecuzione.\nL'estirpatura si esegue prima dell'erpicatura, perci\u00f2 l'epoca dipende dall'organizzazione aziendale e dall'avvicendamento colturale. Quando l'aratura \u00e8 eseguita a distanza dalla semina, l'estirpatura \u00e8 il primo lavoro di rifinitura che si esegue in prossimit\u00e0 della semina. In queste condizioni si sfrutta l'azione sgretolatrice degli agenti atmosferici sulle zolle, si rompe l'eventuale crosta superficiale formata, si eliminano le piante infestanti che sono cresciute dopo l'aratura. Condizioni di questo genere si verificano ad esempio quando si esegue l'aratura estiva prima di una semina autunnale oppure l'aratura autunnale o invernale prima di una semina primaverile. Nel primo caso l'estirpatura si esegue in autunno, nel secondo caso in primavera.\nUn particolare ruolo dell'estirpatura \u00e8 l'esecuzione come lavorazione principale in una delle tecniche di minimum tillage. In questo caso l'estirpatura surroga l'aratura eseguendo una lavorazione meno energica e meno profonda. In Italia si esegue spesso in alternativa all'aratura nei lavori di preparazione autunnale, quando le condizioni pedoclimatiche sfavorevoli hanno ritardato il momento in cui eseguire l'aratura. In questo caso \u00e8 preferibile guadagnare tempo e ricorrere a lavorazioni meno energiche in grado di preparare il letto di semina in modo pi\u00f9 spedito.\nL'estirpatura si pu\u00f2 infine eseguire come lavoro di coltivazione in alternativa alla sarchiatura. In questo caso si opera con piccoli estirpatori nell'interfila quando le file sono sufficientemente separate o, pi\u00f9 frequentemente, su pi\u00f9 file se l'interdistanza fra i bracci \u00e8 compatibile con la distanza fra le file. "}
{"id": "806250", "revid": "78273", "url": "https://it.wikipedia.org/wiki?curid=806250", "title": "Thera", "text": ""}
{"id": "806253", "revid": "1543377", "url": "https://it.wikipedia.org/wiki?curid=806253", "title": "Grazer Athletiksport-Klub", "text": "Il Grazer Athletiksport-Klub, noto anche con la sigla GAK, fu una societ\u00e0 polisportiva austriaca con sede a Graz. Il club venne fondato il 18 agosto 1902 con il nome di \"Grazer Athletik-Sport Klub\" e storicamente ha compreso squadre di pallacanestro, tuffi e tennis, ma la squadra pi\u00f9 nota \u00e8 stata sicuramente quella calcistica, militante fino alla stagione 2006-2007 nella Bundesliga austriaca.\nMolto sentita \u00e8 stata la rivalit\u00e0 con i concittadini dello .\nAd oggi \u00e8 stata l'unica squadra di club che ha subito la sconfitta al silver goal.\nStoria.\nNel marzo 2007 la squadra di fu penalizzata di 28 punti a causa di illeciti amministrativi che ne decretarono la retrocessione dalla Bundesliga. La societ\u00e0 fall\u00ec e non ripart\u00ec neppure dalla Erste Liga, bens\u00ec dal campionato di Regionalliga.\nIl 19 ottobre 2012 la societ\u00e0, presieduta da Benedikt Bittmann, ha dichiarato fallimento per la quarta volta nella sua storia. Il 30 ottobre dello stesso anno viene reso noto che la societ\u00e0 non potr\u00e0 far fronte ai debiti contratti, ammontanti a 150.000 euro. Il Grazer AK scompare cos\u00ec proprio nel corso del 110\u00ba anniversario di fondazione. L'ultima partita della sua storia \u00e8 andata in scena il 27 ottobre 2012 contro il , una sconfitta casalinga per 2-6.\nIl 2 maggio 2013 la dirigenza del ha annunciato il cambiamento di denominazione in GAK\u00b2, dopo una \"fusione\" patrocinata, tra gli altri, dall'ex-presidente del Grazer AK, Bittmann. Tuttavia buona parte dei tifosi dei \"Roten Teufel\" hanno preso posizione contraria a questo nuovo \"GAK Quadrat\", preferendo la squadra del Grazer Athletiksport-Club (GAC) che ha deciso di ripartire nel 2013-2014 dalla 1. Klasse, proponendosi come unico, legittimo successore del club originale.\nRosa 2020-2021.\n\"Aggiornata all'8 ottobre 2020\""}
{"id": "806255", "revid": "125749692", "url": "https://it.wikipedia.org/wiki?curid=806255", "title": "Sportklub Sturm Graz", "text": "Lo Sportklub Sturm Graz, ufficialmente \"Sportklub Puntigamer Sturm Graz\" per motivi di sponsor, comunemente abbreviato in SK Sturm Graz o solo Sturm Graz, \u00e8 una societ\u00e0 calcistica austriaca con sede a Graz, in Stiria. Milita nella Bundesliga, la massima categoria del campionato austriaco di calcio.\nLa squadra \"Amateure\" gioca invece in Regionalliga Mitte. Dal 1997 disputa le partite casalinghe nello Stadion Graz-Liebenau, impianto sito nel distretto di Liebenau, mentre la squadra \"Amateure\" gioca nel Kumberger Well Welt Stadion. I colori sociali sono il bianco e il nero. La locale birreria Puntigamer \u00e8 lo sponsor principale del club dal 1996.\nA livello nazionale il club pu\u00f2 vantare 3 titoli, 5 coppe nazionali e 3 supercoppe. In ambito europeo, invece, la partecipazione a ben tre edizioni consecutive (1998-1999, 1999-2000 e 2000-2001) della Champions League, con raggiungimento della fase a gruppi in tutte queste occasioni. Milita nel massimo campionato austriaco ininterrottamente dal 1966-1967, in questo seconda solo alle due grandi squadre della capitale (Austria e Rapid), che vi giocano dalla fondazione, nel 1911.\n\u00c8 conosciuta per il proprio vivaio, uno dei pi\u00f9 floridi del Paese, capace di produrre negli ultimi anni elementi di valore come Markus Schopp, Mario Haas, Ronald G\u00ebr\u00e7aliu, Ferdinand Feldhofer, Christoph Leitgeb, J\u00fcrgen S\u00e4umel e Sebastian Pr\u00f6dl. Forse per\u00f2 il giocatore pi\u00f9 famoso ad aver vestito la maglia \"blackie\" \u00e8 stato Ivica Vasti\u0107.\nStoria.\nFondazione.\nIl club fu fondato nel 1909 e con esso nacque anche la rivalit\u00e0 con i \"cugini\" del Grazer AK, societ\u00e0 fondata nel 1902.\nPrimo successo.\nIl primo grande successo del club fu conquistato sotto la guida di Otto Bari\u0107 nella stagione 1982-1983, quando la squadra ottenne il secondo posto in campionato. Questo piazzamento permise allo Sturm di partecipare alla Coppa UEFA della stagione seguente, dove si ferm\u00f2 soltanto ai quarti di finale, eliminato dagli inglesi del Nottingham Forest.\nUna nuova era.\nNel dicembre 1992 Hannes Kartnig sal\u00ec alla presidenza chiamando in panchina il suo amico Heinz Schilcher. All'epoca lo Sturm soffriva di forti problemi economici, pesantemente indebitato, ciononostante riusc\u00ec a qualificarsi per partecipare alla neonata Bundesliga, e il duo Kartnig-Schilcher decise che la cosa migliore da farsi non fosse la contrattazione di calciatori gi\u00e0 affermati bens\u00ec l'utilizzo dei giovani provenienti dal vivaio.\nNel 1993 Schilcher fu sostituito da Milan \u0110uri\u010di\u0107 riuscendo ad ottenere la salvezza con una squadra di giovanissimi.\nL'era Osim.\nIl 1994 \u00e8 un punto cruciale nella storia dello Sturm Graz che fino ad allora aveva ottenuto scarsi successi. In quell'anno fu chiamato a guidare la squadra il bosniaco Ivica Osim, il quale trasse il massimo profitto dai giovani a sua disposizione con l'inserimento di qualche calciatore di esperienza. Il metodo Osim diede subito i suoi primi frutti in quella stessa stagione (1994-1995) quando la squadra si classific\u00f2 al secondo posto in campionato. L'anno seguente conquist\u00f2 il suo primo trofeo, battendo l'Admira/Wacker nella finale della coppa d'Austria. Il campionato per\u00f2 rimaneva tab\u00f9, con la squadra che dovette accontentarsi di un nuovo secondo posto.\nIl 1997-1998 segna una svolta, con il primo titolo di campione d'Austria per lo Sturm Graz, in un campionato totalmente dominato dal club bianconero che, per giunta, fece registrare due record nel corso di quella stagione: l'imbattibilit\u00e0 nelle prime 12 giornate del torneo, record in seguito polverizzato quello stesso anno con 19 partite consecutive senza mai perdere, e la conquista del titolo con 81 punti totali, concludendo il campionato con 19 punti di vantaggio sul Rapid Vienna, seconda classificata.\nEra l'epoca del \"triangolo magico\" Haas-Reinmayr-Vasti\u0107.\nNella stagione successiva lo Sturm Graz non lasci\u00f2 nulla ai rivali, bissando il campionato e conquistando la coppa e la supercoppa nazionali, e per la prima volta fece la sua apparizione in Champions League. Nella prima partecipazione alla massima competizione europea la squadra ottenne un unico successo, contro lo Spartak Mosca.\nNel 1999-2000 la squadra ebbe una seconda occasione per giocare in Champions League, concludendo il gruppo al terzo posto. La squadra arriv\u00f2 seconda in campionato, dietro al Tirol Innsbruck, tornando in Champions League per la terza stagione consecutiva.\nLa Champions League 2000-2001 fece registrare un sorprendente primo posto nella prima fase a gruppi, che aveva visto protagonisti avversari ben pi\u00f9 quotati come Galatasaray, Rangers e Monaco) ottenendo cos\u00ec, per la prima volta nella storia, il pass per la seconda fase che per\u00f2 vide lo Sturm Graz eliminato dal torneo, visto che si piazz\u00f2 al terzo posto dietro al Valencia e al Manchester United.\nDopo i successi ottenuti in Champions League, ben 12 calciatori emigrarono richiesti da diverse squadre europee, e molti di essi non furono adeguatamente rimpiazzati. Inoltre, la frettolosa rifondazione della squadra che ne consegu\u00ec, fece svanire in poco tempo tutti i ricavi ottenuti dai tre anni consecutivi di partecipazione alla massima competizione continentale.\nLa squadra rifondata conquist\u00f2 un nuovo secondo posto in campionato ma stavolta non ottenne l'accesso alla fase finale della Champions League e Osim fu destituito del suo incarico dopo 8 anni di successi.\nDal 2002 ai giorni nostri.\nSi susseguirono due allenatori sulla panchina bianconera, Franco Foda e Gilbert Gress (7 sconfitte in 9 partite), che durarono per\u00f2 ben poco. Nell'autunno 2003 ottenne la guida della squadra Mihailo Petrovi\u0107, ex-attaccante del club, il quale mantenne la squadra su discreti livelli nel 2003-2004 e nel 2004-2005, anche se le stagioni dell'era Osim erano ormai un ricordo.\nNella stagione 2005-2006 la squadra partecip\u00f2 alla Coppa Intertoto, venendo per\u00f2 eliminata al secondo turno dai tedeschi del Wolfsburg.\nDopo un periodo convulso e caratterizzato da una crisi finanziaria e di risultati, l'annata calcistica 2007-2008 vede lo Sturm concludere il campionato al 4\u00ba posto, qualificandosi cos\u00ec per l'ultima edizione dell'Intertoto, poi vinta, con conseguente qualificazione alla Coppa UEFA. Nella stagione del centenario il club conferma il quarto posto finale, risultato che vale la qualificazione all'Europa League. Sempre nella stagione 2009-2010 arriva la vittoria della quarta coppa d'Austria, dopo il successo in finale sul Wiener Neustadt.\nNella stagione 2010-2011 lo Sturm conquista il suo terzo titolo nazionale, il primo da undici anni a quella parte. Decisiva la vittoria per 2-1 sul Wacker Innsbruck all'ultima giornata. Nella stagione successiva, tuttavia, non riesce a difendere lo \"schale\"; Foda viene sostituito dal tedesco Peter Hyballa.\nIl 22 aprile 2013 il club esonera Hyballa, sostituendolo con Markus Schopp. La causa principale dell'avvicendamento risiede nel campionato al di sotto delle aspettative.\nStrutture.\nStadio.\nPer molti anni la squadra ha disputato le sue partite casalinghe nel \"Gruabn\", uno stadio con posti (quasi nessuno a sedere). Il 1997 vide il trasferimento dello Sturm Graz (ma anche del Grazer AK) nel nuovo \"Arnold-Schwarzenegger-Stadion\", noto come \"UPC-Arena\" dal febbraio 2006 dopo che uno scandalo politico aveva coinvolto il governatore californiano. In questione era la pena di morte inflitta ad un condannato americano.\nDal 1997 al 2005 il \"Gruabn\" fu utilizzato solo come campo di allenamento o per partite di squadre giovanili e amatoriali. Nel 2005 il terreno fu venduto al comune di Graz per far fronte alle difficolt\u00e0 finanziarie.\nGiocatori celebri.\nPresenze e reti.\n\"Aggiornate al 26 dicembre 2011\".\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nTifoseria.\nLo Sturm Graz, secondo uno studio della tedesca \"Sport + Markt\", \u00e8 seconda in Austria per numero di tifosi con , alla pari con il Salisburgo e dietro solo al Rapid Vienna (circa ). In Europa occupa la 117\u00aa posizione con un totale di tifosi.\nI principali gruppi di tifo organizzato oggi attivi sono \"Jewels Sturm\", \"Brigata Graz\" (fondati nel 1994) e \"Grazer Sturmflut\", creato nel 1996. Nelle partite casalinghe la tradizionale presenza in curva sud (settori 24, 25 e 26) \u00e8 stata scardinata nel 2008-2009, con la rimodernazione dell'impianto e la costruzione di due nuovi settori destinati ai tifosi. Oggi i tifosi casalinghi occupano i settori 9, 10, 11, 12 e 13 della curva nord. Oltre ai gruppi citati, ne esistono altri di minore consistenza.\nRivalit\u00e0.\nLa rivalit\u00e0 pi\u00f9 sentita \u00e8 quella stracittadina con il Grazer AK: dai tempi del primo campionato stiriano (1920) la rivalit\u00e0 \u00e8 cresciuta continuamente. Curiosamente, i due club hanno avuto periodi di splendore quasi in contemporanea (all'inizio degli anni ottanta e tra la fine degli anni novanta e l'inizio dei duemila).\nCon l'approdo a posizioni di rilievo nel panorama calcistico nazionale, sono nate rivalit\u00e0 molto forti anche con le due \"grandi\" di Vienna, specialmente con la tifoseria del Rapid si sono venuti a creare pessimi rapporti.\nAmicizie.\nI tifosi dello Sturm Graz hanno stretto rapporti di amicizia, che perdurano tuttora, in Germania e Italia.\nOrganico.\nRosa 2021-2022.\n\"Aggiornata al 12 febbraio 2022.\"\nRosa 2020-2021.\n\"Aggiornata al 5 ottobre 2020.\""}
{"id": "806258", "revid": "80339", "url": "https://it.wikipedia.org/wiki?curid=806258", "title": "Spassk-Dalnij", "text": ""}
{"id": "806259", "revid": "80339", "url": "https://it.wikipedia.org/wiki?curid=806259", "title": "Spassk-Dalny", "text": ""}
{"id": "806272", "revid": "77594", "url": "https://it.wikipedia.org/wiki?curid=806272", "title": "Metropolitana di Salonicco", "text": "La metropolitana di Salonicco \u00e8 un sistema di trasporto pubblico sotterraneo progettato ed in fase iniziale di realizzazione per la citt\u00e0 greca di Salonicco. \nProgetto.\nLa costruzione della metropolitana a Salonicco \u00e8 cominciata a giugno del 2006 e avrebbe dovuto concludersi all'inizio del 2013. A causa di ritardi e modifiche del tracciato dovuti alle indagini archeologiche (gli scavi si sono imbattuti in resti significativi della Salonicco ellenistica, bizantina e ottomana), all'inizio di ottobre del 2012 il ministero dello Sviluppo e delle infrastrutture ha rimandato l'inizio dell'esercizio al 2023.\nLa prima fase del progetto \u00e8 un percorso di 9,6\u00a0km di linea sotterranea con tredici stazioni ed un deposito situato al capolinea orientale del tragitto con un costo di attuazione che dovrebbe essere di circa 800 milioni di euro.\nEsercizio.\nL'impianto, una volta realizzato, sar\u00e0 simile alla metropolitana di Copenaghen perch\u00e9 sar\u00e0 dotato di convogli della classe Metr\u00f2 Automatico AnsaldoBreda in numero di 18, che percorreranno tunnel separati per ogni direzione ed inoltre, per aumentare la sicurezza in ogni stazione, saranno installate anche pareti di vetro con porte automatiche sul bordo delle piattaforme. Sono previsti ulteriori prolungamenti come quello per raggiungere l'aeroporto internazionale.\nIl progetto \u00e8 stato stilato da un consorzio greco-italiano e sorvegliato dalla societ\u00e0 \"Attiko Metro S.A.\" che gestisce anche la metropolitana di Atene."}
{"id": "806275", "revid": "118801187", "url": "https://it.wikipedia.org/wiki?curid=806275", "title": "Peptide intestinale vasoattivo", "text": "Il peptide intestinale vasoattivo (in inglese: \"Vasoactive intestinal peptide\" o anche VIP) \u00e8 un ormone peptidico contenente 28 residui amminoacidici ed \u00e8 prodotto dal pancreas e da particolari cellule del duodeno.\nHa un'emivita nel sangue di circa due minuti.\nFunzione.\nIl VIP ha ruoli differenti a seconda delle differenti parti del corpo in cui agisce:\nPatologie.\nVIP \u00e8 sovrapprodotto nel VIPoma (conosciuto anche come Sindrome di Verner Morrison), rara neoplasia endocrina pancreatica."}
{"id": "806276", "revid": "125950769", "url": "https://it.wikipedia.org/wiki?curid=806276", "title": "Siamo uomini o caporali", "text": "Siamo uomini o caporali \u00e8 un film del 1955 diretto da Camillo Mastrocinque e interpretato da Tot\u00f2 e Paolo Stoppa in due rispettivi ruoli contrapposti: l\"'uomo\" e il \"caporale\".\nTrama.\nTot\u00f2 Esposito, reduce da diverse piccole esperienze come attore comico, si reca a Cinecitt\u00e0 con lo scopo di ottenere un ruolo da comparsa per un film su Napoleone, ma termina invece sul set di una pellicola dedicata a Nerone. Il responsabile comparse, tale Meniconi, viene richiamato ed incolpato di non aver fatto attenzione alla presenza di Tot\u00f2, ma cerca comunque di rimediare inserendolo nel film sull'imperatore francese. Vestito da milite napoleonico, Tot\u00f2 finisce erroneamente e nuovamente sul set del film su Nerone. Dinanzi alle minacce di Meniconi di farlo arrestare, Tot\u00f2 sfila il fioretto dal fodero minacciando di uccidere chiunque gli capiti a tiro. Viene bloccato e portato in una clinica psichiatrica in quanto considerato pazzo. Lo psichiatra che lo visita capisce fin dall'inizio che Tot\u00f2 non \u00e8 malato, e se ne convince pienamente dopo che il paziente gli espone la sua personale visione del mondo, diviso a suo dire tra la maggioranza degli \"uomini\", costretta da sempre a subire e patire, e la minoranza dei \"caporali\", perennemente concentrata sul vessare con prepotenza e cattiveria gli \"uomini\". Incuriosito da quella particolare filosofia di vita, il medico desidera sapere da Tot\u00f2 quali eventi l'abbiano maturata.\nTot\u00f2 allora racconta allo psichiatra le fasi salienti di quella che lui stesso chiama \"odissea\". Tutto comincia durante la guerra, quando, per sbarcare il lunario, si mette al servizio di quanti non vogliono o non possono attendere nelle lunghe file per il cibo davanti ai negozi. Per superare i clienti che lo precedono, ricorre a piccoli trucchi: prima li distrae verso un inesistente \"puntino nero\", suscitando in loro il dubbio che si tratti di un aeroplano, poi si traveste da gerarca fascista e da ufficiale nazista. Alla fine viene scoperto da un milite fascista che lo fa arrestare dai tedeschi.\nImprigionato in un campo di concentramento, Tot\u00f2 con un altro stratagemma compie un furto al magazzino dei viveri degli ufficiali e addestra un cane da pastore tedesco affinch\u00e9 lo porti in un sacco al settore femminile, ove tra le prigioniere recluse c'\u00e8 Sonia, una ragazza slava della quale si \u00e8 innamorato. Le ruberie di cibo scatenano l'ira del colonnello nazista Hammler, il quale durante un'adunata minaccia di severe conseguenze tutti i prigionieri. Una severa pernacchia interrompe il suo discorso, Tot\u00f2 se ne assume la responsabilit\u00e0 e viene condannato a morte. Dinanzi al plotone d'esecuzione, tuttavia, viene richiesto da un ufficiale scienziato che vorrebbe usarlo come cavia per un esperimento atomico-nucleare: suo scopo \u00e8 quello di realizzare una macchina in grado di caricare di energia i soldati tedeschi e renderli cos\u00ec velocissimi. Pieno di carica nucleare, Tot\u00f2 contamina due fanti i quali a loro volta contagiano tutta la base germanica del campo: la confusione che ne deriva consente a Tot\u00f2 e Sonia di scappare e tornare a Roma nel giorno in cui la citt\u00e0 viene liberata dagli Alleati.\nTot\u00f2 decide di creare un duo comico insieme a Sonia, cosicch\u00e9 i due si recano al teatro gestito dai soldati americani, sotto la direzione del colonnello Black, e vengono assunti. Lo show dei due, consistente in un calco della popolare canzone napoletana \"'A cammesella\", riscuote un grande successo di pubblico, in seguito al quale Black chiama Sonia nel suo ufficio con l'apparente motivazione di congratularsi. Il suo scopo \u00e8 per\u00f2 quello d'insidiarla, e Tot\u00f2, insospettitosi, interviene appena in tempo allontanandosi insieme a lei dal teatro.\nPoco dopo, Tot\u00f2 viene contattato dal direttore del periodico scandalistico \"Ieri, oggi, domani\", il quale lo convince, dietro compenso, a firmare un memoriale nel quale asserisce di essere stato testimone oculare di un delitto avvenuto tempo prima, cui in realt\u00e0 non ha mai assistito. Il direttore e i suoi stretti collaboratori cercano di sfruttare l'ingenuo Tot\u00f2 al fine di incrementare la vendita delle copie del periodico, e per evitare che vada alla polizia e ritratti, una volta che Sonia gli ha svelato la verit\u00e0, lo sequestrano nella camera dell'hotel dove alloggia lasciandolo con indosso la sola biancheria. Tot\u00f2 riesce per\u00f2 a fuggire dall'hotel travestito da donna, ma, uscito in strada, viene portato via dalla polizia insieme ad un gruppo di prostitute essendo stato scambiato per una di loro. Dinanzi al commissario, Tot\u00f2 cerca di chiarire l'equivoco, tuttavia non fa in tempo: giunge infatti il direttore di \"Ieri, oggi, domani\" che, giocando abilmente sul travestimento di Tot\u00f2, lo fa passare per persona poco credibile e lo denuncia per truffa. Ci\u00f2 coster\u00e0 a Tot\u00f2 tre mesi di carcere.\nAl termine del colloquio, il medico capisce le angherie che il povero Tot\u00f2 ha sub\u00ecto in vita e lo lascia andar via. All'uscita, Tot\u00f2 trova inaspettatamente Sonia, con la quale si era perso di vista. La gioia di aver ritrovato la propria amata viene per\u00f2 subito spezzata quando lei gli presenta suo marito, un ricco industriale milanese: per Tot\u00f2 \u00e8 l'ennesima beffa della vita.\nProduzione.\nCast.\nPaolo Stoppa interpreta tutti i \"caporali\": il direttore del teatro, il soldato fascista, il criminale nazista, l'ufficiale americano, il giornalista senza scrupoli e l'imprenditore lombardo. Inizialmente avrebbe dovuto interpretare la stessa persona nelle diverse vesti professionali e sociali assunte dal fascismo al dopoguerra, come sar\u00e0 per Tot\u00f2, che infatti \u00e8 sempre lo stesso, ma la censura temette che in tal modo si sarebbe raffigurata la classe dominante come opportunista e trasformista, ancor pi\u00f9 senza scrupoli, capace di cambiare colore a ogni giro di boa.\nDistribuzione.\nCensura.\nL'Italia degli anni cinquanta aveva assunto la legge del 1923, senza avervi apportato modifiche importanti. Le sceneggiature venivano consegnate dai produttori cinematografici, prima che il film avesse inizio. Le motivazioni sono comprensibili: evitare il danno causato dall'eventuale censura o dall'aver urtato la suscettibilit\u00e0 di parte della classe politica di governo e di opposizione.\n\"Siamo uomini o caporali\", nonostante i tagli, se letto attentamente, conserva la forza della satira. Sono numerose le scene tagliate, sia quelle di \u00absignore nude, indossatrici semi svestite\u00bb ma anche di frasi come: \u00abquesti ministri (...) sono brutti, brutte espressioni, brutti visi\u00bb; mentre la frase \u00absi stava meglio quando si stava peggio\u00bb \u00e8 riuscita a sopravvivere nella versione finale del film.\nColonna sonora.\nNel film Tot\u00f2 canta la canzone \"C\u00f2re analfabbeta\", da lui composta, e quella d'avanspettacolo \"E llevate 'a cammesella\".\nCritica.\nIl titolo del film nasce da un'espressione usata sei anni prima in \"Tot\u00f2 le Mok\u00f2\". Venne sottovalutato dalla critica dell'epoca che non ne riconobbe il talento, vedendo solo la figura comica, senza riuscire a comprendere come la comicit\u00e0 potesse, anche, essere un espediente, come lo era gi\u00e0 stato nell'avanspettacolo.\n\u00c8 uno dei primi film italiani, visto l'anno della sua uscita, il 1955, a trattare, seppur nel breve spezzone e con sarcasmo, la tragica realt\u00e0 del lager. Basti pensare che \"Kap\u00f2\" \u00e8 uscito nel 1959."}
{"id": "806281", "revid": "1305772", "url": "https://it.wikipedia.org/wiki?curid=806281", "title": "Tracio", "text": ""}
{"id": "806284", "revid": "3115", "url": "https://it.wikipedia.org/wiki?curid=806284", "title": "Antony Flew", "text": "Biografia.\nStudi\u00f2 alla Faith's Preparatory School di Cambridge e alla Kingswood School di Bath. Durante la seconda guerra mondiale studi\u00f2 il giapponese e fu \"intelligence officer\" dell'Aeronautica britannica. Dopo la guerra, Flew ottenne un titolo in \"Literae Humaniores\" presso il St John's College di Oxford. Fu poi dottorando di Gilbert Ryle e uno degli esponenti pi\u00f9 in vista del gruppo che si occupava di filosofia del linguaggio. Fu \"Lecturer\" in Filosofia presso il Christ Church di Oxford dal 1949 tal 1950 e, in seguito, per quattro anni presso l'Universit\u00e0 di Aberdeen, e per venti anni professore di Filosofia presso l'Universit\u00e0 di Keele.\nTra il 1973 e il 1983 fu professore di Filosofia presso l'Universit\u00e0 di Reading e, dopo il suo pensionamento, per alcuni anni tenne un incarico a met\u00e0 tempo presso la York University di Toronto. Nel campo della filosofia politica, Flew ha sposato tesi libertarie, scrivendo analisi molto critiche - in particolare - delle tesi di John Rawls (soprattutto in \"The Politics of Procrustes: contradictions of enforced equality\" del 1981). Fra i pi\u00f9 celebri al mondo sostenitori e propugnatori dell'ateismo filosofico per decenni, nel 2004 Flew annunci\u00f2 pubblicamente la rinuncia ad esso per accostarsi a posizioni filosofiche vicine al Deismo, rinuncia motivata da riflessioni sulla complessit\u00e0 della realt\u00e0 biologica&lt;ref name=\"Avvenire/Flew\"&gt;https://www.avvenire.it/agora/pagine/flew-ateo-pentito_201008271113083830000&lt;/ref&gt;.\nRitenuto dal biologo connazionale Richard Dawkins, nel saggio \"The God Delusion\", come ormai impacciato da decadenza senile, Flew rispose con il libro \"There is a God\", pubblicato nel 2007, nel quale descrive i passi della sua evoluzione dall'ateismo proclamato al teismo convinto: egli aveva superata la fase marxista gi\u00e0 al tempo del patto Molotov-Ribbentrop (1939), e sempre pi\u00f9 le scoperte in campo biologico lo spingevano a riconsiderare l'osservazione di Charles Darwin che aveva scritto: \u201cLa ragione mi parla dell'impossibilit\u00e0 quasi di concepire l'universo e l'uomo come il risultato di un mero caso o di una cieca necessit\u00e0. Questo mi costringe a ricorrere a una \"Causa Prima\" dotata di intelligenza\u201d. Tutto questo portava Flew a collimare con il pensiero di Francis Collins, colui che complet\u00f2 la mappatura del genoma umano, autore del best seller \"The Language of God\". E conferm\u00f2 di non potere non riaffermare: \u201cCredo che l'universo sia stato creato da un'Intelligenza infinita e che le sue intricate leggi manifestino ci\u00f2 che gli scienziati hanno chiamato la \"Mente di Dio\"\u201d.\nAteismo e deismo.\nAteo eminente.\nDa studente, Flew partecipava regolarmente alle riunioni settimanali del Socratic club di Clive Staples Lewis. Anche se trovava Lewis \"un uomo eminentemente ragionevole\" e \"di gran lunga il pi\u00f9 potente degli apologeti cristiani per i sessanta o pi\u00f9 anni successivi alla sua fondazione di questo club\", non era persuaso dal suo argomento della morale come descritto su \"Mere Christianity\". Flew ebbe anche a criticare alcune delle altre prove filosofiche sull'esistenza di Dio. Concluse che la prova ontologica in particolare, non era valida perch\u00e9 si basava sulla premessa che il concetto dell'essere pu\u00f2 essere derivato dal concetto di bont\u00e0. Solo le forme scientifiche dell'argomento teleologico in ultima analisi, colpirono Flew in modo decisivo.\nDurante il periodo del suo coinvolgimento nel Club Socratico, Flew scrisse anche un articolo dal titolo \"Theology and Falsification (Teologia e falsificazione)\", che sosteneva che le affermazioni su Dio erano senza senso, qualora non potessero essere testate se vere o false. Sebbene inizialmente pubblicato in una rivista universitaria, l'articolo venne ampiamente ristampato e discusso. Pi\u00f9 tardi, in \"God and Philosophy (Dio e filosofia)\" (1966) e in \"The Presumption of Atheism\" (1976, rist. 1984), Flew ha sostenuto che uno dovrebbe presupporre l'ateismo fintanto che non venga alla luce una prova di Dio. Flew \u00e8 stato anche critico dell'idea dell'aldil\u00e0 e della difesa del libero arbitrio contro il problema del male.\nVisione filosofica riveduta e corretta.\nDall'ateismo alla conversione.\nIn diverse occasioni, a quanto pare a partire dal 2001, cominciarono a circolare voci che affermavano che Flew aveva abbandonato l'ateismo e si era convertito. Flew neg\u00f2 queste voci sul sito del \"Secular Web\". Nel gennaio del 2003 Flew e Gary Habermas, suo amico ed avversario filosofico, condussero un dialogo sulla risurrezione alla California Polytechnic State University. Durante un paio di discussioni telefoniche poco dopo quel dialogo, Flew spieg\u00f2 a Habermas che stava pensando di diventare un deista. Sebbene Flew non cambiasse la sua posizione in quel momento, ebbe per\u00f2 a concludere che alcune considerazioni filosofiche e scientifiche stavano inducendolo a fare dei seri ripensamenti. Caratterizz\u00f2 la sua posizione come quella di un ateismo in tensione con molti grossi punti interrogativi.\nNel dicembre 2004, un colloquio con Flew (allora ottantunenne), condotto da Gary Habermas, venne pubblicato sulla rivista \"Philosophia Christi\" (pubblicato dalla Societ\u00e0 Filosofica Evangelica col supporto dell'Universit\u00e0 Biola), con il titolo: \"Atheist Becomes Theist - Exclusive Interview with Former Atheist Antony Flew\" (\"Un ateo diventa deista - Intervista esclusiva con l'ex ateo Antony Flew\"). Flew fu d'accordo con tale titolo. Secondo l'introduzione, Flew inform\u00f2 Habermas nel gennaio del 2004 di essere diventato un deista, e l'intervista ebbe luogo poco dopo. Poi il testo venne modificato da entrambi i partecipanti nel corso dei mesi successivi, prima della pubblicazione. Nell'articolo, Flew dichiara di aver abbandonato la sua lunga unione con l'ateismo, approvando un deismo del tipo sostenuto da Thomas Jefferson (\"Mentre la ragione, principalmente sotto forma di argomenti favorevoli al disegno, ci assicura che c'\u00e8 un Dio, non c'\u00e8 spazio n\u00e9 per qualsiasi rivelazione soprannaturale di quel Dio o di qualsiasi transazione tra quel Dio e i singoli esseri umani\"). Flew ha dichiarato che \"gli argomenti pi\u00f9 impressionanti per l'esistenza di Dio sono quelli sostenuti da recenti scoperte scientifiche\" e che \"l'argomento del Disegno intelligente \u00e8 ora enormemente pi\u00f9 forte di quando l'ho incontrato la prima volta\". Ha anche risposto affermativamente a questa domanda di Habermas: \"Cos\u00ec dei principali argomenti deisti, come quello cosmologico, o teleologico, o morale, o ontologico, gli unici davvero importanti che ti portano a definirli determinanti sono quelli sulle forme scientifiche di teleologia?\".\nHa sostenuto l'idea di una visione aristotelica di Dio con \"le caratteristiche di potenza e anche di intelligenza\", affermando che l'evidenza \u00e8 ora pi\u00f9 forte che mai. Flew respinge le idee di un aldil\u00e0, di Dio come fonte di bene (afferma esplicitamente che Dio ha creato \"un sacco di\" male), e della risurrezione di Ges\u00f9 come fatto storico, sebbene abbia permesso che fosse inserito un breve capitolo che discute a favore della risurrezione di Cristo nel suo ultimo libro. Flew \u00e8 stato particolarmente ostile all'Islam, e ha detto che \"lo si pu\u00f2 meglio descrivere in termini marxisti come l'ideologia che unisce e giustifica l'imperialismo arabo\". In un'intervista del dicembre 2004 ha detto: \"Sto pensando ad un Dio molto diverso dal Dio del cristianesimo e lontano, molto lontano dal Dio dell'Islam, perch\u00e9 entrambi sono raffigurati come onnipotenti despoti orientali, dei Saddam Hussein cosmici\".\nPolemica sulla sua posizione.\nNel mese di ottobre 2004 (prima della pubblicazione a dicembre dell'intervista di Flew con Habermas), in una lettera scritta allo storico e ateo Richard Carrier del \"Secular Web\", ha dichiarato di essere deista e ha anche detto \"Penso che qui abbiamo bisogno di una distinzione fondamentale tra il Dio di Aristotele o di Spinoza e il Dio delle rivelazioni cristiane e islamiche\". Flew ebbe anche a dire: \"La mia sola e unica prova rilevante per un Dio aristotelico \u00e8 l'apparente impossibilit\u00e0 di fornire una teoria naturalistica dell'origine dal DNA della prima specie riproduttiva... [Anzi], l'unica ragione che ho per iniziare a pensare di credere in un Dio Causa Prima \u00e8 l'impossibilit\u00e0 di fornire una spiegazione naturalistica dell'origine dei primi organismi riproduttivi\".\nIn un'altra lettera a Carrier del 29 dicembre 2004, Flew ha continuato a ritrattare la sua dichiarazione, scrivendo \"una divinit\u00e0 o una \"super-intelligenza\" [\u00e8] l'unica spiegazione buona per l'origine della vita e la complessit\u00e0 della natura\" e \"Io ora mi rendo conto che ho fatto la figura dello stupido a credere che non ci fossero teorie accettabili sullo sviluppo della materia inanimata fino alla prima creatura vivente in grado di riprodursi \". Ha dato la colpa del suo errore al fatto di essere stato \"fuorviato\" da Richard Dawkins, sostenendo che Dawkins \"non ha mai fatto riferimento ad una qualche promettente ricerca sulla produzione di una teoria dello sviluppo della materia vivente.\" Il suo libro del 2007 \u00e8 per\u00f2 ritornato sulla questione, e messo in discussione i modelli contemporanei: \"l'opera pi\u00f9 recente che io abbia avuto modo di vedere, dimostra che l'attuale universo fisico concede troppo poco tempo a queste teorie di abiogenesi per raggiungere lo scopo\" Ha inoltre aggiunto: \"La questione filosofica che non \u00e8 stata risolta dagli studi sull'origine della vita, \u00e8 questa: Come pu\u00f2 un universo di materia cieca produrre esseri con fini intrinseci, capacit\u00e0 di auto-replicazione e \"chimica codificata\"? Qui non si tratta di biologia, ma di una categoria completamente diversa del problema.\"\nIl lavoro del fisico nucleare ebreo ortodosso Gerald Schroeder \u00e8 stato preponderante per la nuova credenza di Flew, ma Flew ha detto a Carrier di non avere letto nessuna delle critiche di Schroeder che Carrier gli aveva raccomandato. Tuttavia, nella primavera del 2005, quando Raymond Bradley, un ateo del comitato redazionale del bollettino accademico de \"The Open Society\", ha scritto una lettera aperta a Flew accusandolo di non \"aver controllato la veridicit\u00e0 delle affermazioni [di Schroeder] prima di bersele intere\", Flew con forza ha risposto a tale accusa in una lettera pubblicata sulla stessa rivista nell'estate 2006, che descrive il contenuto della lettera di Bradley \"straordinariamente offensivo\" e l'accusa fattagli come un \"malevolo attacco offensivo\", ma ha anche fatto intendere come Bradley fosse un \"laicista bigotto\", consigliandolo di seguire il consiglio di Socrate (come citato ne \"La Repubblica\" di Platone) di \"seguire l'argomento ovunque esso conduca\".\nAltri atei importanti, come ad esempio Richard Dawkins, hanno suggerito che il deismo di Flew \u00e8 il Dio dei vuoti. Quando gli \u00e8 stato chiesto da Duncan Crary della \"Humanist Network News\" nel dicembre 2004, se lui sostenesse ancora l'argomento presentato nel suo \"The Presumption of Atheism\", Flew ha risposto affermativamente, ma ha anche ribadito la sua posizione deista: \"Sono alquanto felice di credere in un Dio inoffensivo e inattivo\". Quando gli \u00e8 stato chiesto da Crary se avesse o meno tenuto il passo con la scienza e la teologia pi\u00f9 recenti, ha risposto con \"Certo che no\", affermando che c'\u00e8 semplicemente troppo materiale da tenerci il passo. Flew ha anche negato che ci fosse qualche verit\u00e0 nelle voci del 2001 e del 2003 di una sua conversione al cristianesimo.\nPosizione ribadita.\nIn una lettera su darwinismo e teologia, pubblicata nel numero di agosto/settembre 2004 della rivista \"Philosophy Now\", Flew ha lasciato il mondo in sospeso con la sua chiusura: \"Chiunque desideri sapere in cosa io ora creda, dovr\u00e0 attendere fino alla pubblicazione, promessa dall'editore Prometheus di Amherst (New York) per l'inizio del 2005, dell'edizione finale di \"God and Philosophy\" con una sua nuova introduzione 'una reliquia storica'\". La prefazione di \"God and Philosophy\" afferma che la casa editrice e Flew hanno riveduto un totale di quattro versioni (ognuna ampiamente recensita da redattori specialisti) prima di arrivare ad accettarne una che soddisfacesse entrambi. L'introduzione solleva dieci questioni che sono state proposte dopo l'edizione originale del 1966. Flew afferma che qualsiasi libro dopo \"God and Philosophy\" dovr\u00e0 tener conto di queste idee nel considerare il caso filosofico dell'esistenza di Dio:\nIn un'intervista con Joan Bakewell per la BBC Radio 4 nel marzo 2005, Flew ha respinto l'argomento della \"messa a punto dell'universo\" come prova conclusiva: \"Io credo che dimostri soltanto che \u00e8 del tutto ragionevole per quelle persone che hanno gi\u00e0 una fede in un Dio creatore di considerarlo come una prova di conferma. Ed \u00e8 un punto di argomentazione che credo sia molto importante - per capire che ci\u00f2 che \u00e8 ragionevole fare di fronte a nuove prove dipende da ci\u00f2 che in precedenza si aveva buone ragioni per credere\". Ha anche detto che sembrava ci fossero stati dei progressi compiuti in merito alle origini naturalistiche del DNA. Tuttavia, ha ribadito il suo deismo, con le usuali clausole che il suo Dio non \u00e8 il Dio di una delle religioni rivelate. Durante stessa intervista, a Flew \u00e8 stato chiesto se volesse ritrattare la sua credenza in un Dio aristotelico, ma ha risposto negativamente.\nUn mese dopo, Flew ha detto a \"Christianity Today\" che, sebbene egli non fosse in procinto di diventare un convertito al cristianesimo, ribadiva il suo deismo: \"Sin dall'inizio della mia vita filosofica ho seguito la politica del Socrate di Platone. Dobbiamo seguire l'argomento ovunque esso conduca.\" Alla fine del 2006, Flew ha aderito con altri 11 accademici nel sollecitare il governo britannico ad insegnare il disegno intelligente nelle scuole statali. Nel 2007, in un'intervista con Benjamin Wiker\", Flew ancora una volta ha detto che il suo deismo era il risultato della sua \"crescente empatia con l'intuizione di Einstein ed altri rinomati scienziati, che ci deve essere un'Intelligenza dietro la complessit\u00e0 integrata dell'Universo fisico\" e \"la mia intuizione che la complessit\u00e0 integrata della vita stessa - che \u00e8 molto pi\u00f9 complessa di quanto non sia l'Universo fisico - pu\u00f2 essere spiegata solo in termini di un Originatore Intelligente.\" Ha anche ribadito di non essere un deista cristiano.\nLibro con Varghese.\nNel 2007, Flew ha pubblicato un libro intitolato \"There is a God (Dio esiste)\" che citava Roy Abraham Varghese quale coautore. Poco dopo l'uscita del libro, il New York Times pubblic\u00f2 un articolo dello storico delle religioni Mark Oppenheimer, che dichiarava Varghese come il principale responsabile dei contenuti del libro, e che Flew si trovava in un grave stato di declino mentale, con grandi difficolt\u00e0 a ricordare figure chiave, idee ed eventi relativi alle discussioni trattate nel libro. Il suo libro lodava diversi filosofi (come Brian Leftow, John Leslie e Paul Davies), ma Flew non era riuscito a ricordare le loro opere in sede di colloquio con Oppenheimer. L'articolo ha provocato una protesta pubblica, in cui l'ateo PZ Myers ha chiamato Varghese \"uno spregevole manipolatore\".\nUn ulteriore articolo di Anthony Gottlieb notava una forte differenza di stile tra i passaggi che davano la biografia di Flew, e quelli che presentavano il caso a favore dell'esistenza di un dio, inclusi diversi \"americanismi\". Giungeva quindi alla stessa conclusione di Oppenheimer, e dichiarava che \"lungi dal rafforzare il caso sull'esistenza di Dio, [il libro] indebolisce invece il caso sull'esistenza di Antony Flew\". Varghese ha risposto con una lettera contestando questo punto di vista. Flew ha rilasciato una dichiarazione tramite il suo editore affermando che, sebbene Varghese ne avesse scritto il testo, il libro era suo e rappresentava il suo pensiero. Un servizio audio di William Lane Craig concorda con questa posizione, ma Richard Carrier la contesta. Anche le obiezioni di Carrier sono state comunque criticate.\nNel giugno 2008, Flew confermava la sua posizione ancora una volta, in una lettera ad un fellow della Universities and Colleges Christian Fellowship Lo scrittore cristiano Regis Nicoll ha sostenuto che \"inoltre, in una lettera manoscritta e firmata (di cui ora ho copia) inviata a Roy Varghese, il leggendario filosofo ha ribadito la sua conversione, mentre ha criticato Oppenheimer per aver sviato l'attenzione dalla tesi centrale del libro: il crollo del razionalismo.\" Nicoll sostiene che \"Anche Mark Oppenheimer stesso ha descritto che l'ex ateo 'ostentava la sua fedelt\u00e0 al deismo' nel maggio 2006 ad un convegno cristiano dell'[[Universit\u00e0 Biola]]\".\nPremi.\nFlew ha ricevuto il Premio Schlarbaum dallo [[Ludwig von Mises Institute]] per i suoi \"successi nella causa della libert\u00e0\". Nell'accettare il premio ad [[Auburn (Alabama)]], nel settembre del 2001, Flew tenne un discorso dal titolo \"[[John Locke|Locke]] versus [[John Rawls|Rawls]] on Equality ([[John Locke|Locke]] contro [[John Rawls|Rawls]] sull'uguaglianza)\". Della sua scelta di argomento, dichiar\u00f2 \"Sono il primo inglese e il primo filosofo professionista a ricevere il Premio Schlarbaum. Cos\u00ec mi sembra opportuno cominciare parlando del pi\u00f9 grande filosofo inglese, [[John Locke]]\". L'11 maggio 2006, Antony Flew accettava il secondo Premio per la Libert\u00e0 e Verit\u00e0 intitolato \"[[Phillip Johnson|Phillip E. Johnson]]\" dall'istituzione [[evangelicismo|evangelica]] dell'Universit\u00e0 Biola. Il premio, intitolato al suo primo destinatario, \u00e8 stato dato a Flew \"per il suo impegno permanente nella ricerca libera e la sua fermezza contro le aggressioni intolleranti alla libert\u00e0 di pensiero e di espressione\". Dopo essere stato informato del premio, Flew osservava, \"Alla luce del mio lavoro e delle mie pubblicazioni in questo settore e le critiche che ho ricevuto per aver cambiato la mia posizione, apprezzo molto di ricevere questo premio\". Socio Onorario della [[New Zealand Association of Rationalists and Humanists]] \nCollegamenti esterni.\n[[Categoria:Filosofi della religione]]\n[[Categoria:Disegno intelligente]]"}
{"id": "806286", "revid": "56620", "url": "https://it.wikipedia.org/wiki?curid=806286", "title": "Gi\u00f9 nel ciberspazio", "text": "Gi\u00f9 nel ciberspazio (\"Count Zero\"), pubblicato anche con il titolo Gi\u00f9 nel cyberspazio, \u00e8 un romanzo di fantascienza cyberpunk di William Gibson pubblicato nel 1986. \u00c8 il secondo volume della cosiddetta \"Trilogia dello Sprawl\" che comprende \"Neuromante\", \"Gi\u00f9 nel ciberspazio\" e \"Monna Lisa Cyberpunk\" (in originale: \"Neuromancer\", \"Count Zero\" e \"Mona Lisa Overdrive\"), tra i primi e pi\u00f9 noti esempi del filone cyberpunk.\n\"Gi\u00f9 nel ciberspazio\" \u00e8 stato candidato al Premio Nebula per il miglior romanzo nel 1986 e per il Premio Hugo per il miglior romanzo nel 1987.\nIl titolo originale \"Count Zero\", oltre ad essere il nickname del protagonista Bobby Newmark, \u00e8 anche un gioco di parole riferibile al gergo informatico (un \"count zero interrupt\" \u00e8 descritto nel romanzo come un interrupt che, quando ricevuto, ha l'effetto di decrementare il contatore, raggiungendo lo zero).\nTrama.\nSette anni dopo gli eventi narrati in \"Neuromante\", stanno succedendo cose strane nella Matrice, in particolare la proliferazione di entit\u00e0 simili a divinit\u00e0 vud\u00f9.\nDue potenti multinazionali sono impegnate in una battaglia per il controllo (che si estende fino allo spazio) di una nuova e potente tecnologia (un biochip) impiegando hacker per attivit\u00e0 di spionaggio e sabotaggio.\nCome per gli altri due romanzi della serie, ci sono tre storie principali (legate ai tre protagonisti) che si intersecano: Turner, un mercenario al soldo delle multinazionali, impegnato a gestire il passaggio del ricercatore capo Mitchell all'Hosaka Corporation e che diventa il guardiano di sua figlia; Marly, titolare di una piccola galleria d'arte a Parigi, ingaggiata dal ricco e schivo industriale e patrono delle arti Josef Virek, per trovare lo sconosciuto creatore di una scatola futuristica in stile Joseph Cornell; e Bobby (alias Count Zero), un hacker dilettante che ha un collasso cerebrale nel tentativo di entrare nel sistema informatico di una multinazionale con un software sconosciuto ed \u00e8 riportato in vita da una misteriosa presenza del cyberspazio."}
{"id": "806291", "revid": "22643", "url": "https://it.wikipedia.org/wiki?curid=806291", "title": "Daco", "text": ""}
{"id": "806292", "revid": "22643", "url": "https://it.wikipedia.org/wiki?curid=806292", "title": "Lingua tracia", "text": ""}
{"id": "806298", "revid": "1494169", "url": "https://it.wikipedia.org/wiki?curid=806298", "title": "Plastico", "text": "Con il termine plastico ci si pu\u00f2 riferire a:"}
{"id": "806305", "revid": "123733800", "url": "https://it.wikipedia.org/wiki?curid=806305", "title": "Inerbimento", "text": "L'inerbimento \u00e8 una tecnica di gestione del suolo a basso impatto ambientale adottata per il controllo delle piante infestanti nell'interfila degli arboreti da frutto.\nAspetti concettuali.\nI principi su cui si basa l'inerbimento sono gli stessi del \"sod seeding\" nelle coltivazioni erbacee in quanto la gestione del suolo esclude la lavorazione evitandone gli aspetti negativi. Le tecniche d'inerbimento si possono ricondurre a due tipi.\nInerbimento propriamente detto.\nIl controllo della flora spontanea si attua favorendo lo sviluppo controllato di una copertura erbosa, composta da graminacee pratensi poco competitive, regolarmente falciata a 10-15 cm d'altezza. Il cotico erboso migliora e rende pi\u00f9 stabile la struttura del terreno conferendo, almeno in parte, le propriet\u00e0 tipiche di un terreno naturale. Lo sfalcio regolare impedisce alla flora spontanea di diventare predominante, ma soprattutto ha nel tempo un effetto rinettante in quanto ne impedisce la fioritura e di conseguenza la moltiplicazione.\nQuesta tecnica, a causa degli elevati fabbisogni idrici, \u00e8 attuabile solo in ambienti in cui la piovosit\u00e0 o la disponibilit\u00e0 irrigua non rappresentano un fattore limitante. Il mantenimento del prato richiede infatti l'irrigazione di tutta la superficie e in ogni modo causa una competizione per risorse idriche con la coltura arborea incrementando i consumi. In Italia pu\u00f2 essere condotto efficacemente solo al nord. Al centro, in caso di disponibilit\u00e0 irrigua, va valutata l'eventuale convenienza economica, mentre al sud e nelle isole la tecnica diventa proibitiva sia per gli elevati costi sia per la ridotta disponibilit\u00e0 irrigua.\nInerbimento temporaneo.\n\u00c8 una tecnica riconducibile all'inerbimento in quanto pur differendo nei criteri di conduzione ne condivide i principi. L'arboreto \u00e8 lasciato ad un inerbimento spontaneo nel corso della stagione piovosa, che negli ambienti caldo aridi del sud coincide con i mesi invernali e, quindi, con il periodo di riposo delle piante arboree. Alla ripresa vegetativa si procede alla trinciatura della vegetazione spontanea, unitamente ai residui di potatura, per liberare la superficie dell'interfila e impedire la competizione per le risorse idriche e nutrizionali. Nel corso della primavera possono rendersi necessari altri interventi dello stesso tipo, prima che la vegetazione infestante raggiunga uno sviluppo considerevole, oppure s'interviene con il diserbo. Nel corso dell'estate l'irrigazione localizzata fa s\u00ec che nell'interfila lo sviluppo di vegetazione infestante sia assente o contenuto, pertanto in molti casi non sussiste l'esigenza di altri interventi, oppure \u00e8 sufficiente procedere a diserbi localizzati, generalmente con diserbanti totali (glifosate).\nQuesta tecnica si sposa con l'esigenza di contenere i consumi idrici, pertanto si presta come valida alternativa alla lavorazione degli arboreti nel centro sud in regime di irrigazione localizzata. L'epoca della trinciatura dipende dalla coltura e, naturalmente, dalla regione. In generale deve coincidere con la ripresa vegetativa e preferibilmente dovrebbe precedere la concimazione: in questa fase il terreno si trova ancora in buone condizioni di disponibilit\u00e0 idrica e le piante erbacee non sono in competizione per le risorse idriche, tuttavia entrano in competizione per le risorse nutrizionali provocando l'assorbimento biologico dell'azoto e di altri elementi nutritivi. Questo inconveniente in ogni modo \u00e8 solo fittizio qualora si operi con una concimazione di anticipo che tenga conto della temporanea immobilizzazione biologica degli elementi nutritivi.\nL'effetto rinettante del prato sfalciato, nel caso dell'inerbimento temporaneo \u00e8 surrogato dalla trinciatura e dalla permanenza dei residui trinciati sulla superficie del terreno.\nL'inerbimento temporaneo in ogni modo \u00e8 del tutto incompatibile con i criteri dell'aridocoltura che impongono invece le lavorazioni dell'arboreto allo scopo di aumentare la capacit\u00e0 d'invaso.\nGestione del terreno sulla fila.\nLa gestione del suolo in corrispondenza delle file si pu\u00f2 attuare con diverse tecniche alternative:\nPropriet\u00e0 del terreno inerbito.\nLe caratteristiche di un arboreto inerbito sono la risultante del concorso di vari fattori, alcuni positivi, altri negativi. Il predominio degli uni o degli altri determina il raggiungimento con successo delle finalit\u00e0 preposte. Per questi motivi l'inerbimento non \u00e8 sempre la scelta tecnica pi\u00f9 valida e in determinati contesti \u00e8 addirittura sconsigliato.\nIn merito agli effetti positivi i principali aspetti sono i seguenti.\nFra gli inconvenienti si possono citare i seguenti:"}
{"id": "806309", "revid": "1543377", "url": "https://it.wikipedia.org/wiki?curid=806309", "title": "Distretto di Brno-venkov", "text": "Il distretto di Brno-venkov (in ceco \"okres Brno-venkov\") \u00e8 un distretto della Repubblica Ceca nella regione della Moravia Meridionale. Il distretto circonda pressoch\u00e9 interamente la citt\u00e0 di Brno, che ne \u00e8 il capoluogo, pur non facendone amministrativamente parte.\nSuddivisione amministrativa.\nIl distretto conta 187 comuni:"}
{"id": "806310", "revid": "1633969", "url": "https://it.wikipedia.org/wiki?curid=806310", "title": "Torvaldo e Dorliska", "text": "Torvaldo e Dorliska \u00e8 un'opera in due atti di Gioachino Rossini.\nIl libretto, denominato \"dramma semiserio\", \u00e8 di Cesare Sterbini, il librettista del \"Barbiere di Siviglia\" ed \u00e8 tratto dal libretto \"Lodo\u00efska\" (1796) di Francesco Gonella, gi\u00e0 musicato da Johann Simon Mayr.\nL'opera fu rappresentata la prima volta al Teatro Valle di Roma il 26 dicembre 1815 e venne accolta con qualche riserva (pur vantando artisti famosi nel cast, quali Domenico Donzelli nella parte di Torvaldo e Filippo Galli come Duca d'Ordow). \nIl 1\u00ba febbraio 1818 avviene la prima nel Teatro San Mois\u00e8 di Venezia ed il successivo 20 agosto al Teatro alla Scala di Milano con Giovanni Battista Rubini.\nIl 20 luglio 1820 avviene la prima nel Teatro San Carlo di Napoli con Isabella Colbran, Andrea Nozzari e Galli, il successivo 7 agosto nel Teatro Nacional de S\u00e3o Carlos di Lisbona ed il 20 novembre nel Th\u00e9\u00e2tre-Italien di Parigi con Manuel Garc\u00eda (padre).\nIl 18 gennaio 1822 avviene la prima nel Teatro degli Avvalorati di Livorno con Giovanni Battista Verger ed Antonio Tamburini ed il 27 dicembre 1828 al Teatro Comunale di Bologna con Giulia Grisi.\nCadde nel dimenticatoio, ma venne eseguita in tempi moderni nel 1976 quando venne trasmessa alla radio dalla RAI diretta da Alberto Zedda con Lella Cuberli, Lucia Valentini Terrani ed Enzo Dara, nel 1989 a Savona con Anna Caterina Antonacci e nel 1992 a Lugano e incisa su disco per la prima volta.\nAl Rossini Opera Festival di Pesaro va in scena nel 2006 con Michele Pertusi, Francesco Meli e Bruno Pratic\u00f2.\nLa trama.\nL'opera parla della storia d'amore fra Dorliska e Torvaldo, osteggiata dal tremendo e violento Duca d'Ordow, che, per ottenere la bella, cerca di far uccidere Torvaldo. Dorliska viene imprigionata nel castello del Duca, confortata solo da Carlotta e il fratello di questa Giorgio, guardiano del castello. Torvaldo, scampato all'agguato, riesce ad entrare nel castello, ma viene catturato e condannato a morte. Allora Carlotta e Giorgio con i loro amici cospirano contro il Duca, per liberare la coppia. Carlotta riesce a rubare le chiavi della prigione di Torvaldo, e Dorliska lo riabbraccia. I due vengono per\u00f2 scoperti dal Duca, ma, prima che possa ucciderli, viene interrotto dalla folla che entra nel castello: il popolo si \u00e8 ribellato, e ora cattura e imprigiona il Duca per fargli subire la giusta condanna per i tanti anni di tirannia. Torvaldo e Dorliska sono cos\u00ec liberi.\nOrganico orchestrale.\nLa partitura di Rossini prevede l'utilizzo di\nPer i recitativi secchi"}
{"id": "806316", "revid": "6923", "url": "https://it.wikipedia.org/wiki?curid=806316", "title": "Societ\u00e0 Veicoli Milanese", "text": ""}
{"id": "806326", "revid": "2812", "url": "https://it.wikipedia.org/wiki?curid=806326", "title": "Esplorazione dello spazio", "text": ""}
{"id": "806327", "revid": "2812", "url": "https://it.wikipedia.org/wiki?curid=806327", "title": "Rincorsa allo spazio", "text": ""}
{"id": "806328", "revid": "1372005", "url": "https://it.wikipedia.org/wiki?curid=806328", "title": "Poliginia", "text": "La poliginia, parola composta derivante dal greco di \"\u03c0\u03bf\u03bb\u03c5-\" (\"poli-\", forma compositiva di \"\u03c0\u03bf\u03bb\u03cd\u03c2\" \u00abmolto\u00bb) e \"\u03b3\u03c5\u03bd\u03ae\", tradotto in italiano con \u00ab\"donna\"\u00bb, \u00e8 la relazione poligamica che si instaura tra un individuo di sesso maschile e due o pi\u00f9 individui di sesso femminile.\nLa differenza con la poligamia \u00e8 che quest'ultimo termine \u00e8 generico e non intende esclusivamente la possibilit\u00e0 di avere pi\u00f9 femmine (poliginia), ma include anche la possibilit\u00e0 di avere pi\u00f9 maschi (poliandria).\nIn Biologia la poliginia si verifica tra gli insetti sociali quando all'interno di una colonia \u00e8 presente pi\u00f9 di una femmina feconda e in grado di riprodursi. Nelle formiche una iniziale poliginia, nota come pleometrosi, si verifica quando pi\u00f9 regine fondano assieme una colonia. Spesso, dopo la nascita di un sufficiente numero di operaie, tutte le regine eccetto una vengono uccise o scacciate stabilendo un normale stato di monoginia, che \u00e8 la situazione in cui esiste una singola femmina riproduttrice. Nei Vespidae sociali, specie nei Polistes, pi\u00f9 fondatrici possono avviare un medesimo nido stabilendo una gerarchia che permette solo all'esemplare dominante, femmina alfa, il ruolo dell'ovideposizione. Le sue subordinate subiranno una regressione degli ovari perdendo in maniera reversibile la capacit\u00e0 di deporre le uova. La riacquisteranno solo se la femmina alfa abbandoner\u00e0 il nido o morir\u00e0."}
{"id": "806332", "revid": "74801", "url": "https://it.wikipedia.org/wiki?curid=806332", "title": "Montegufoni", "text": "Montegufoni \u00e8 una frazione del comune italiano di Montespertoli a a sud di Firenze. Sorge sulla vecchia via Volterrana, la strada che congiunge Firenze con Volterra. Degni di nota il castello e la chiesa di San Lorenzo.\nNella localit\u00e0 sorgeva il castello degli Ormanni, appartenuto alla famiglia Ormanni e poi raso al suolo nel 1135 dal Comune di Firenze. Poi vi si insedieranno gli Acciaioli di Brescia, tra cui si ricorda Niccol\u00f2 Acciaioli, che nel XIV secolo cedettero le propriet\u00e0 agli Usibardi, che poi rivendettero all'inizio del XVII secolo a Donato Acciaioli."}
{"id": "806334", "revid": "74801", "url": "https://it.wikipedia.org/wiki?curid=806334", "title": "Osbert Sitwell", "text": "Biografia.\nI suoi genitori erano Sir George Reresby Sitwell, genealogista ed antiquario, e Lady Ida Emily Augusta (nata Denison). Era il secondo dei tre figli della coppia; la sorella maggiore, Dame Edith Louisa Sitwell ed il fratello minore, Sir Sacheverell Sitwell avevano, come lui, la passione per l'arte e della letteratura. Cresciuto nella residenza di famiglia a Renishaw Hall, nel Derbyshire, ed a Scarborough, studi\u00f2 presso l'Eton College dal 1906 al 1909.\nCarriera militare.\nNel 1911 Osbert Sitwell si un\u00ec ai Sherwood Rangers ma, non essendo ritenuto adatto a diventare un ufficiale di cavalleria, fu trasferito alle Grenadier Guards, presso la Torre di Londra; nel tempo libero frequentava teatri, gallerie d'arte e simili. Pi\u00f9 tardi, nel 1914, agli inizi della prima guerra mondiale, venne mandato nelle trincee francesi, presso Ypres. L\u00ec scrisse il suo primo componimento poetico \"Some instinct, and a combination of feelings not hitherto experienced united to drive me to paper\" (\"Certi istinti ed una combinazione di sentimenti non ancora sapientemente uniti che mi guidarono verso i fogli di carta\"). La sua opera successiva, \"Babel\", venne pubblicata da \"The Times\" l'11 maggio 1916. Nello stesso anno, avvi\u00f2 collaborazioni letterarie con i fratelli Edith e Sacheverell, dando vita al gruppo letterario The Sitwells.\nCarriera letteraria.\nNel 1918 lo scrittore abbandon\u00f2 l'esercito con il grado di capitano, dedicandosi esclusivamente alla poesia, alla critica d'arte ed al giornalismo. Assieme al fratello Sacheverell sponsorizz\u00f2 una mostra sulle opere di Henri Matisse, Maurice Utrillo, Pablo Picasso e Amedeo Modigliani. Il compositore William Turner Walton, amico di Sacherell, benefici\u00f2 del talento di Osbert, che gli compose il testo del libretto della sua opera musicale \"Belshazzar's Feast\" (\"La festa di Baldassarre\"). Lo scrittore pubblic\u00f2 in seguito due libri di poemi: \"Argonaut and Juggernaut\" (1919) e \"At the House of Mrs Kinfoot\" (\"A casa della signora Kinfoot\", 1921). A met\u00e0 degli anni venti incontr\u00f2 David Horner, che fu il suo compagno per gran parte della sua vita.\nNel 1924 lo scrittore pubblic\u00f2 la sua prima opera di fantasia, \"Triple Fugue\". Nel 1925 scrisse \"Discursions on Travel, Art and Life\" (\"Discussioni sui viaggi, l'arte e la vita\"), che trattava dei viaggi compiuti in Italia e Germania. Nel 1926 usc\u00ec il suo primo romanzo, \"Before the Bombardment\" (\"Prima del bombardamento\") che venne accolto favorevolmente, a differenza di quelli successivi: \"The Man Who Lost Himself\" (\"L'uomo che perse se stesso\", 1929), \"Miracle on Sinai\" (\"Miracolo sul Sinai\", 1934) e \"Those Were the Days\" (\"Quelli erano giorni\", 1937). In seguito scrisse \"Open the Door\" (\"Apri la porta\", 1940), \"A Place of One's Own\" (\"Un posto per s\u00e9\", 1940), \"Selected Poems\" (raccolta di poesie personali, 1943) e il saggio \"Sing High, Sing Low\" (\"Canta forte, canta piano\" 1944).\nAlla morte del padre, avvenuta nel 1943, Osbert Sitwell eredit\u00f2 il suo titolo di baronetto; nel frattempo inizi\u00f2 a redigere un'autobiografia, composta in totale da cinque volumi: \"Left Hand, Right Hand\" (\"Mano sinistra, mano destra\", 1943), \"The Scarlet Tree\" (\"L'albero scarlatto, 1946), \"Great Morning\" (\"Gran mattino, 1948), \"Laughter in the Next Room\" (\"Risata nella prossima stanza\", 1949) e \"Noble Essences: a Book of Characters\" (\"Nobili essenze: un libro di personaggi\", 1950).\nSitwell, al momento della pubblicazione dell'autobiografia, aveva stretto molte amicizie con persone influenti dell'alta societ\u00e0, in particolare con la moglie di re Giorgio VI, la regina consorte Elisabetta. Quando il fratello di Giorgio VI, re Edoardo VIII, abdic\u00f2, egli scrisse un poema, \"Rat Week\", in cui attaccava quegli \"amici\" del re che lo abbandonarono dopo la scoperta del legame sentimentale del sovrano inglese con Wallis Simpson. Il poema (ora conservato all'Eton College) fu pubblicato in maniera anonima, generando una sorta di scandalo. Sitwell appoggi\u00f2 la conservazione delle costruzioni georgiane e riusc\u00ec a salvare la Sutton Scarsdale Hall, ora appartenente all'English Heritage. Inoltre, fu fondatore e membro attivo del Gruppo Georgiano.\nLo scrittore ricevette parecchi premi letterari negli anni cinquanta. Nel 1962 port\u00f2 a termine la postfazione delle sue autobiografie, \"Tales my Father Taught Me\" (\"Racconti che mi narr\u00f2 mio padre\"), e l'anno successivo pubblic\u00f2 il suo ultimo libro, \"Pound Wise\".\nNegli ultimi anni di vita, Sitwell era affetto dalla malattia di Parkinson. Mor\u00ec nel castello ereditato dal padre a Montegufoni, presso Montespertoli (provincia di Firenze)."}
{"id": "806335", "revid": "32428", "url": "https://it.wikipedia.org/wiki?curid=806335", "title": "Santissima Trinit\u00e0 degli Spagnoli", "text": ""}
{"id": "806336", "revid": "22414", "url": "https://it.wikipedia.org/wiki?curid=806336", "title": "Alpha Cephei", "text": ""}
{"id": "806337", "revid": "92723", "url": "https://it.wikipedia.org/wiki?curid=806337", "title": "Vladimir Nikolaevi\u010d Losskij", "text": "Biografia.\nVladimir Lossky nacque a Gottinga, in Germania, dove la sua famiglia soggiornava momentaneamente. Suo padre, il filosofo intuitivista Nikolaj O. Losskij, era all'epoca professore di filosofia a San Pietroburgo.\nStudi\u00f2 al ginnasio N\u00b01 di Pietrogrado e nel 1920 cominci\u00f2 gli studi in lettere. All'et\u00e0 di diciannove anni rimase profondamente colpito dal processo e dall'esecuzione del metropolita Benjamin di Pietrogrado da parte dei bolscevichi.\nLa sua famiglia fu espulsa dal governo bolscevico, nel 1922, nel contesto dell'operazione repressiva chiamata la \u00abnave dei filosofi\u00bb.\nStudi\u00f2 alla facolt\u00e0 di Arte dell'Universit\u00e0 di Pietrogrado (1920-1922) e prosegu\u00ec i suoi studi a Praga (1922-1924), dove la sua famiglia si era stabilita. Nel 1924 si trasfer\u00ec a Parigi, dove visse fino alla morte. Segu\u00ec i corsi di \u00c9tienne Gilson e si laure\u00f2 alla Sorbona, specializzandosi in filosofia medievale.\nFu tra i fondatori e il primo decano dell'Institut Saint-Denis de Paris (1945), dove insegn\u00f2 teologia dogmatica e storia della Chiesa fino al 1953. Nel 1945 e nel 1946, all'\u00c9cole pratique des Hautes \u00c9tudes, tenne una serie di conferenze i cui testi furono riuniti nel volume \"Visione di Dio\".\nNonostante l'esilio francese, mantenne i suoi legami con il Patriarcato di Mosca. In teologia, \u00e8 annoverato tra i principali rappresentanti della neo-patristica.\nMor\u00ec nel 1958, a Parigi, nella sua abitazione sull'\u00eele Saint-Louis.\nLa ricerca.\nVladimir Nikolaevi\u010d Losskij si forma sui testi fondamentali della spiritualit\u00e0 occidentale (Meister Eckhart), posti in relazione con la teologia orientale (Massimo il Confessore, Gregorio Palamas). Nei rapporti con la Chiesa occidentale, intervenne attivamente nel dibattito sul Filioque.\nTra le sue opere pi\u00f9 rilevanti vi \u00e8 \"Teologia mistica della Chiesa d'Oriente\", libro incentrato sulla componente mistica della religione ortodossa, in cui Losskij sottoline\u00f2 l'importanza dell'apofatismo. Secondo Losskij, non vi \u00e8 teologia al di fuori dell'esperienza, che impegna l'uomo totalmente e lo rinnova. Non si pu\u00f2 essere teologi se non si segue la \u00abvia dell'unione con Dio\u00bb. La via della conoscenza di Dio \u00e8 quella della \u00abdeificazione\u00bb.\nOpere.\n\"(elenco parziale)\""}
{"id": "806338", "revid": "486946", "url": "https://it.wikipedia.org/wiki?curid=806338", "title": "Nicolai Ghiuselev", "text": ""}
{"id": "806344", "revid": "75944623", "url": "https://it.wikipedia.org/wiki?curid=806344", "title": "Torre Asinelli", "text": ""}
{"id": "806345", "revid": "31886", "url": "https://it.wikipedia.org/wiki?curid=806345", "title": "Gerda Wegener", "text": " \nBiografia.\nGerda Marie Fredrikke Gottlieb, nasce nel 1886 in una famiglia francese emigrata in Danimarca nel XVIII sec. Cresciuta in provincia, Gerda si trasferisce nella capitale a Copenaghen per frequentare l'Accademia di Belle Arti, nella quale conosce e infine sposa Einar Wegener, che diverr\u00e0 Lili Elbe, la prima persona nella storia ad essersi sottoposta ad un intervento chirurgico di riassegnazione sessuale.\nCon lei viaggia in Italia, Inghilterra e Francia, trasferendosi nel 1912 a Parigi, citt\u00e0 che la fa esporre con notevole successo proprie opere ai Salon d'Autunno, degli Indipendenti e degli Umoristi. Collabora anche con riviste come \"Vogue\", \"La vie parisienne\", \"Fantasio\", \"Rire\" e \"La ba\u00efonnette\". Rientrata in Danimarca, continua a godere dei successi ottenuti in Francia, esponendo in pi\u00f9 occasioni nella galleria Ole Haslunds di Copenaghen.\nNella sua carriera, pur poggiante su un innegabile talento, Gerda Wegener trova un notevole supporto nel suo matrimonio con Einar Wegener, artista paesaggista a detta di molti di gran talento, che sacrifica la propria carriera per aiutarla, assumendo, in un iniziale gioco, il ruolo di sua modella preferita. Ma Einar, che dapprima si rivolge a medici che lo riconoscono schizofrenico e malato di mente sottoponendolo a cure anti-devianza, conosce infine un medico che lo aiuta a liberarsi del corpo nel quale non si riconosceva, sottoponendosi, primo caso al mondo, a un'operazione di cambio del sesso nel 1930, e mutando il proprio nome in quello di Lili Elbe. \nGerda Wegener, che l'aveva sempre sostenuta, rimane a fianco di Lili nonostante il Re di Danimarca nell'ottobre del 1930 dichiari nullo il loro matrimonio, finch\u00e9 Lili muore a seguito del rigetto causato dal tentativo di impianto dell'utero durante la quinta operazione di riassegnazione del sesso. Nel 1931 Gerda si risposa con Fernando Porta, un ufficiale italiano, col quale si trasferisce in Marocco, ove tenta, invano, di proseguire la sua carriera. I due divorziano nel 1936 e due anni dopo Gerda torna in Danimarca esponendo per l'ultima volta, senza grande successo, nel 1939. Muore nel luglio del 1940.\nFilm.\nNel 2015 il regista Tom Hooper ha diretto il film \"The Danish Girl\" sulla vita di Lili Elbe e Gerda Wegener, interpretata da Alicia Vikander."}
{"id": "806346", "revid": "1124164", "url": "https://it.wikipedia.org/wiki?curid=806346", "title": "Chiesa di Santa Maria Maggiore", "text": ""}
{"id": "806348", "revid": "1315817", "url": "https://it.wikipedia.org/wiki?curid=806348", "title": "Torre Garisenda", "text": ""}
{"id": "806352", "revid": "287204", "url": "https://it.wikipedia.org/wiki?curid=806352", "title": "Ricciardo e Zoraide", "text": "Ricciardo e Zoraide \u00e8 un'opera lirica di Gioachino Rossini.\nIl libretto, denominato Dramma in due atti, \u00e8 di Francesco Berio di Salsa, che aveva gi\u00e0 scritto per Rossini il libretto del suo \"Otello\" ed \u00e8 in parte tratto dal poema \"Ricciardetto\" (1783) di Niccol\u00f2 Forteguerri.\nDiffusione dell'opera.\nL'opera, che un tempo ha goduto di buona fama, soprattutto grazie a Giovanni David, creatore del ruolo di Ricciardo che ha ripreso in pi\u00f9 edizioni durante la sua carriera, oggi \u00e8 totalmente scomparsa dal repertorio, a causa sia della trama piuttosto complicata sia delle difficolt\u00e0 vocali della partitura.&lt;br&gt;Fu rappresentata per la prima volta in tempi moderni nel 1990 al Rossini Opera Festival con June Anderson e William Matteuzzi nel ruolo dei due protagonisti, con accanto Bruce Ford come Agorante, diretti da Riccardo Chailly: i due tenori sono autori anche della prima registrazione in studio dell'opera, realizzata nel 1995 dall'etichetta \"Opera Rara\", diretta da David Parry con Nelly Miricioiu nei panni della protagonista.&lt;br&gt; Torna a Pesaro nel 1996 con Gregory Kunde nel ruolo maschile del titolo, e nel 2018, con Juan Diego Fl\u00f3rez (Ricciardo) e Nicola Ulivieri (Ircano).&lt;br&gt; Le uniche rappresentazioni fuori dal circuito pesarese avvengono nel 2013 al Festival Rossini in Wildbad (documentate in CD).\nOrganico orchestrale.\nLa partitura di Rossini prevede l'utilizzo di\nTrama.\nAntefatto.\nAgorante, Re della Nubia, ha spodestato il vicino regnante Ircano, furibondo perch\u00e9 questi ha osato negargli la mano della figlia Zoraide. Nella fuga, Zoraide ha conosciuto il paladino Ricciardo: scoppiato l'amore tra i due, la fanciulla non ha esitato a seguire l'amato abbandonando il padre, il quale, disperato, vaga in continua ricerca della figlia. Agorante, frattanto, scoperto che Zoraide si nasconde nel campo crociato, lo ha attaccato facendo numerosi prigionieri, tra cui la fanciulla amata, e la porta a Duncala, capitale del regno di Nubia.\nAtto 1.\nAgorante \u00e8 deciso a ripudiare la moglie Zomira pur di sposare Zoraide, la quale \u00e8 lacerata tra l'amore per Ricciardo e il timore della collera del padre, di cui non ha pi\u00f9 notizie.&lt;br&gt;Ricciardo, nel frattempo, accompagnando Ernesto, suo commilitone e ambasciatore del campo cristiano, ha raggiunto Duncala per pretendere la restituzione dei prigionieri crociati. Agorante acconsente a liberare i soldati, ma decide di trattenere come prigioniera Zoraide: Ernesto, per frenare la rabbia di Ricciardo, avverte Agorante di una possibile ripresa delle ostilit\u00e0 tra crociati e nubiani. Agorante, non curando le minacce della guerra e la gelosia della moglie, in un parossismo di tracotanza fa schierare le truppe.\nAtto 2.\nRicciardo, per avvicinarsi a Zoraide, ottiene un colloquio con Agorante: fingendosi un soldato a cui Ricciardo ha rubato la moglie, riesce ad ottenere da Agorante un colloquio con Zoraide per poterla informare dell'infedelt\u00e0 dell'amato. Ricciardo allora svela la sua identit\u00e0 all'amata, promettendole che verr\u00e0 liberata presto, ma il colloquio tra i due viene spiato da Elmira, confidente di Zomira, che va a riferire tutto quanto alla padrona.&lt;br&gt;\nAgorante, fidandosi del \"soldato\" che lo ha aiutato, decide di liberare la ragazza, a patto che un campione lotti per la sua libert\u00e0: proprio in quel momento entra Ircano, che non viene riconosciuto da nessuno, che si proclama difensore di Zoraide. Agorante decide di far combattere Ricciardo come suo guerriero.&lt;br&gt;\nZomira, nel frattempo, decide di vendicarsi della donna che ha rubato l'amore di suo marito: la informa che Ricciardo ha vinto il duello, e ha predisposto tutto quanto per farli fuggire. La fuga \u00e8 per\u00f2 un tranello architettato dalla gelosa regina: i due amanti vengono catturati, e Zomira informa Agorante dell'accaduto, il quale ha scoperto che il cavaliere misterioso altri non \u00e8 che Ircano stesso.&lt;br&gt;\nI due amanti e Ircano vengono condannati a morte: quest'ultimo maledice la figlia per averlo abbandonato e aver seguito l'amante che ha causato tanti guai. La ragazza allora chiede ad Agorante di risparmiarle almeno il padre, e acconsente alle nozze con il re. Ma fortunatamente in quel momento irrompono Ernesto e i crociati, che liberano i prigionieri e sconfiggono Agorante. Ricciardo perdona Agorante e Zomira, e cos\u00ec fa Ircano con Zoraide, benedicendo l'unione tra i due."}
{"id": "806358", "revid": "1543377", "url": "https://it.wikipedia.org/wiki?curid=806358", "title": "Tour de France 1930", "text": "Il Tour de France 1930, ventiquattresima edizione della Grande Boucle, si svolse in ventuno tappe tra il 2 e il 27 luglio 1930, per un percorso totale di 4 818\u00a0km. \nFu vinto per la prima volta dal passista-finisseur e scalatore-discesista francese Andr\u00e9 Leducq, (al secondo podio al Tour dopo la piazza d'onore conseguita nell'edizione del 1928). \nSi tratt\u00f2 della decima edizione vinta da un corridore di casa. \nLeducq riusc\u00ec a vincere questa edizione del Tour de France nonostante un brutto imprevisto occorsogli durante la discesa del Galibier. Una caduta gli ruppe un pedale della bicicletta e fu soltanto grazie all'aiuto dei compagni di squadra che, in quella decisiva tappa, intraprese una leggendaria rimonta per raggiungere (e superare sul traguardo) i pi\u00f9 pericolosi avversari. \nLeducq, nono corridore francese trionfatore a Parigi, termin\u00f2 le proprie fatiche sulle strade transalpine con il tempo di 172h12'16\".\nLa seconda posizione della graduatoria generale venne alla fine ottenuta dal passista-cronoman italiano Learco Guerra, detto \"la locomotiva umana\" (per lui si tratt\u00f2 della prima volta a podio al Tour).\nAl terzo posto della classifica generale si piazz\u00f2 il passista-cronoman e scalatore francese Antonin Magne (al primo podio nella Grande Boucle).\nResoconto degli eventi.\nPer la prima volta nel Tour comparirono le squadre nazionali, per evitare sponsorizzazioni dei team, e fu anche introdotta la \"carovana pubblicitaria\", che precedeva i corridori in tutte le tappe. Fu tuttavia autorizzata la presenza degli sponsor sulle maglie dei ciclisti. Per la prima volta la radio di stato francese trasmise in diretta le tappe della corsa.\nAl Tour de France 1930 parteciparono 100 corridori, dei quali 59 giunsero a Parigi. Vi prese parte, con i favori del pronostico, anche l'italiano Alfredo Binda, fino a quel momento vincitore di quattro Giri d'Italia. Il campione di Cittiglio tuttavia, dopo aver vinto due tappe consecutive a Pau e a Luchon, e quando era ormai avviato a dominare la corsa insieme al compagno-rivale Learco Guerra, decise di ritirarsi a causa di dissidi con la Federazione Ciclistica Italiana. Binda non avrebbe mai pi\u00f9 partecipato alla corsa a tappe francese.\nAndr\u00e9 Leducq si impossess\u00f2 della maglia gialla al termine della nona tappa (vinta da Binda), grazie anche all'aiuto della sua squadra, dopo una rovinosa caduta sulla discesa del Galibier. Sfil\u00f2 il simbolo del primato a Learco Guerra, che proveniva da una settimana consecutiva da leader della classifica generale. In totale Leducq fu maglia gialla al termine di tredici tappe (le ultime tredici) sulle ventuno previste.\nLeducq giunse sul podio della corsa per la seconda volta, nel 1928 si era classificato secondo. Avrebbe poi rivinto il Tour nell'edizione del 1932.\nIl francese Charles P\u00e9lissier vinse otto tappe (corridore pi\u00f9 vincente di questa edizione), arrivando inoltre secondo in sette tappe e terzo in altre tre. Tra le tappe da lui vinte, la prima, che gli permise di indossare la maglia gialla, anche se per una sola frazione. Ciononostante, concluse soltanto al nono posto in classifica generale, suo miglior risultato di sempre nella classifica principale della corsa."}
{"id": "806359", "revid": "1226", "url": "https://it.wikipedia.org/wiki?curid=806359", "title": "Une fantaisie du docteur Ox", "text": ""}
{"id": "806363", "revid": "28026", "url": "https://it.wikipedia.org/wiki?curid=806363", "title": "Pizzo di Coca", "text": ""}
{"id": "806364", "revid": "123306891", "url": "https://it.wikipedia.org/wiki?curid=806364", "title": "Montepaolo", "text": "Montepaolo \u00e8 una localit\u00e0 che si trova a sette chilometri da Dovadola (presso Forl\u00ec) ed ospita un eremo dedicato a Sant'Antonio di Padova, che costituisce il pi\u00f9 importante santuario antoniano dell'Emilia-Romagna.\nSant'Antonio a Montepaolo.\nLa storia di Montepaolo \u00e8 indissolubilmente legata a quella di sant'Antonio, che per due volte fu presente in questo luogo.\nAntonio di Padova nella primavera del 1221 incontr\u00f2 san Francesco ad Assisi, dove si era svolto il capitolo dei frati minori. Terminato il capitolo, il giovane portoghese fu notato da frate Graziano, che le fonti antoniane qualificano con il titolo di ministro dei frati minori di Romagna, il quale invi\u00f2 Antonio proprio in un eremo a Montepaolo, dove gi\u00e0 risiedeva una piccola comunit\u00e0 di frati. Per lo studio e la preghiera personale, Antonio usava una grotta naturale che era presente sulla collinetta boscosa dell'eremo. Nel 1222, dopo una sorprendente e inaspettata predica da lui tenuta per obbedienza al vescovo, a Forl\u00ec, e che costitu\u00ec la sua prima predica pubblica, Antonio fu chiamato a svolgere a tempo pieno il servizio di predicatore e dovette lasciare Montepaolo.\nVi soggiorn\u00f2 una seconda volta per breve tempo nel 1228 quando, diventato Provinciale dell'Ordine, dovette compiere la visita canonica presso tutte la comunit\u00e0 della propria provincia.\nStoria del santuario.\nI frati francescani nel corso degli anni abbandonarono l'eremo, e l'accesso stesso alla grotta nel XVII secolo fu impedito da una frana. Nel 1629 il nobile Giacomo Paganelli di Castrocaro fece costruire sulla collina di Montepaolo una cappella in onore a sant'Antonio di Padova, come ex voto. Nel 1790 la cappella venne ampliata, vi si costru\u00ec accanto una casa canonica mentre la grotta veniva resa di nuovo accessibile; ma solo nel 1898 i frati tornarono ad abitare l'antico eremo. Il 15 agosto 1905, la grotta, oggetto di ulteriori lavori di restauro, venne benedetta, mentre, il 29 giugno 1908, il Vescovo di Forl\u00ec Raimondo Jaffei, amministratore della Diocesi di Modigliana, pose la prima pietra del nuovo Santuario, che fu consacrato, il 7 settembre 1913, dal vescovo di Modigliana Luigi Capotosti.\nNel 1932 si complet\u00f2 la costruzione del campanile annesso alla Chiesa, neogotica.\nVerso la met\u00e0 degli anni Novanta, vi giunse come rettore padre Ernesto Caroli, che restaur\u00f2 il Santuario e vi ravviv\u00f2 la vita spirituale rimanendo in carica fino al 2003.\nMontepaolo oggi.\nDopo la partenza della comunit\u00e0 francescana dei Frati minori, l'eremo \u00e8 oggi abitato dalle Monache clarisse, precedentemente dimoranti nel Monastero di santa Chiara di Faenza.\nAll'interno della chiesa \u00e8 custodita una reliquia del Santo, recentemente prelevata dal corpo custodito presso la Basilica di Sant'Antonio di Padova. Nei pressi del santuario, seguendo il \"sentiero della speranza\", si raggiunge la piccola cappella (\"grotta\"), che ricorda il luogo in cui il Santo secondo la tradizione si raccolse in preghiera. Il \"viale dei mosaici\" mostra invece la storia del santuario.\nIl Cammino di Sant'Antonio e di Assisi.\nL'eremo di Montepaolo \u00e8 il punto di passaggio del Cammino di Sant'Antonio che parte da Camposampiero (Pd) e dalla Basilica del Santo (Pd) e si dirige al santuario francescano de La Verna. Dall'eremo ha pure la sua partenza il pellegrinaggio detto \"Cammino di Assisi\".\nDall\u2019eremo transita altres\u00ec, il Cammino di Benedetta Bianchi Porro che congiunge il Duomo di Santa Croce in Forl\u00ec e l\u2019abbazia di Sant\u2019Andrea Apostolo in Dovadola, dove giacciono le spoglie mortali della Beata.\nCollegamenti esterni.\n\"Inaugurata a Montepaolo la mostra che raccolta i 100 anni dell'Eremo e del Santuario di Sant'Antonio\""}
{"id": "806365", "revid": "7336", "url": "https://it.wikipedia.org/wiki?curid=806365", "title": "S\u00e3o Bento Grande de Bimba", "text": ""}
{"id": "806366", "revid": "1226", "url": "https://it.wikipedia.org/wiki?curid=806366", "title": "The Time Hoppers", "text": ""}
{"id": "806372", "revid": "21880", "url": "https://it.wikipedia.org/wiki?curid=806372", "title": "Pachydyptes", "text": ""}
{"id": "806376", "revid": "767487", "url": "https://it.wikipedia.org/wiki?curid=806376", "title": "Palaeeudyptes", "text": "Palaeeudyptes \u00e8 un genere di grandi pinguini, ormai estinto, contenente quattro diverse specie. Erano probabilmente pi\u00f9 grandi di quasi tutte le specie di pinguini esistenti, con i pi\u00f9 piccoli delle dimensioni di un Pinguino Imperatore e i pi\u00f9 grandi alti circa 1,5 metri.\nDue delle quattro specie (\"P. gunnari\" e \"P. klekowskii\") sono conosciute grazie a numerosi resti provenienti negli strati risalenti al medio e tardo Eocene (fra 34 e 50 milioni di anni fa) della formazione de La Meseta sull'isola di Seymour in Antartide. \"P. antarcticus\", il primo pinguino fossile descritto, \u00e8 conosciuto solo grazie a un tarsometatarso incompleto risalente al tardo Oligocene (da 23 a 28, forse 34, milioni di anni fa) trovato a Kanakui, in Nuova Zelanda, ma a questa specie sono stati attribuiti molti altri frammenti. L'altra specie Neozelandese, \"P. marplesi\", \u00e8 conosciuta sempre grazie a parti di scheletro, principalmente ossa delle gambe, del medio e tardo Eocene ritrovati a Dunedin, ancora in Nuova Zelanda. Anche in questo caso si \u00e8 tentata l'attribuzione di molti altri frammenti a questa specie, ma senza una certezza assoluta. Questo problema \u00e8 dovuto al fatto che le specie Neozelandesi hanno dimensioni intermedie (Simpson, 1971). Per esempio \"P. marplesi\" potrebbe essersi evoluto nel pi\u00f9 piccolo \"P. antarcticus\". Ossa non assegnabili sono state trovate anche sull'isola di Seymour, ma in questo caso sembrano venire da individui giovani o essere troppo danneggiate (Jadwiszczak, 2006).\nIn pi\u00f9, un incompleto tibiotarso destro e un omero sinistro assegnabili a questo genere sono stati ritrovati a Witton Bluff, vicino ad Adelaide, in Australia (Simpson, 1946, 1971).\nIl genere presunto \"Wimanornis\", basato sul ritrovamento di due omeri sull'isola di Seymour, sembra essere in realt\u00e0 \"P. gunnari\" (Jadwiszack, 2006).\nLe caratteristiche osteologiche di questo genere di pinguini sembrano essere leggermente meno avanzate di quelli dei leggermente pi\u00f9 piccoli \"Archaeospheniscus\" e circa allo stesso livello dei grandi \"Anthropornis\". La natura esatta del legame della sottofamiglia delle Palaeeudyptinae (a cui il genere Palaeeudyptes appartiene) con i pinguini moderni \u00e8 sconosciuto."}
{"id": "806378", "revid": "287204", "url": "https://it.wikipedia.org/wiki?curid=806378", "title": "Tour de France 1931", "text": "Il Tour de France 1931, venticinquesima edizione della Grande Boucle, si svolse in ventiquattro tappe tra il 30 giugno e il 26 luglio 1931, per un percorso totale di 5 095\u00a0km. \nFu vinto per la prima volta dal passista-cronoman e scalatore francese Antonin Magne (al secondo podio al Tour dopo il terzo posto nell'edizione precedente). \nSi tratt\u00f2 dell'undicesima edizione della corsa che vide il trionfo di un corridore di casa.\nAntonin Magne, decimo francese sul gradino pi\u00f9 alto del podio di Parigi, termin\u00f2 le proprie fatiche sulle strade di Francia con il tempo di 177h10'03\". \nAl secondo posto della classifica generale si piazz\u00f2 il passista-cronoman e scalatore belga Jef Demuysere (al secondo ed ultimo podio della carriera nella Grande Boucle dopo il terzo posto ottenuto nell'edizione del 1929). \nLa terza posizione della graduatoria generale fu ottenuta dal passista-scalatore italiano Antonio Pesenti (all'unico podio della carriera al Tour).\nResoconto degli eventi.\nAl Tour de France 1931 parteciparono 81 corridori, dei quali 35 giunsero a Parigi.\nNell'edizione del 1931 fu introdotto l'abbuono per il vincitore di tappa, tre minuti se si arrivava al traguardo con un vantaggio di tre minuti sugli inseguitori.\nL'italiano Raffaele Di Paco e il francese Charles P\u00e9lissier furono i corridori che vinsero pi\u00f9 tappe: cinque ciascuno su un totale di ventiquattro frazioni.\nDi particolare rilievo anche il comportamento dell'austriaco Max Bulla, che nonostante partecipasse da indipendente, cio\u00e8 esterno alle squadre nazionali, vinse tre tappe, vestendo per un giorno la maglia gialla.\nIl trionfatore Antonin Magne conquist\u00f2 alla fine della nona tappa (da lui stesso vinta) la maglia gialla per poi difenderla fino alla fine con successo, per un totale di sedici finali di tappa (tutti consecutivi) da leader su ventiquattro. Egli vincer\u00e0 un'altra volta la corsa a tappe francese, nel 1934."}
{"id": "806380", "revid": "544909", "url": "https://it.wikipedia.org/wiki?curid=806380", "title": "Sam Rivers (sassofonista)", "text": "Rivers suonava, con identica abilit\u00e0, il sax soprano, il sax tenore, il flauto traverso, il clarinetto basso e il pianoforte.\nBiografia.\nIl padre di Rivers era un cantante gospel che aveva fatto parte dei Fisk Jubilee Singers e del Silverstone Quartet, e questo fece s\u00ec che Rivers iniziasse ad interessarsi di musica in giovane et\u00e0.\nTrasferitosi a Boston nel 1947, per studiare al conservatorio con Alan Hovhaness e diplomandosi in viola e composizione, Samuel inizi\u00f2 a suonare con Quincy Jones, Herb Pomeroy, Tadd Dameron ed altri. Nel 1959 incontr\u00f2 il batterista Tony Williams - allora tredicenne - che, nel 1964, lo avrebbe fatto scritturare per un breve periodo nel quintetto di Miles Davis. Con questo gruppo Rivers registr\u00f2 l'album \"Miles in Tokyo\".\nDopo aver firmato un contratto con la Blue Note Records, Rivers inizi\u00f2 a suonare ed incidere come leader, usando come sideman, tra gli altri, Jaki Byard (in \"Fuchsia Swing Song\"), Herbie Hancock e Freddie Hubbard (in \"Contours\"). Collabor\u00f2 inoltre alle incisioni Blue Note di Tony Williams, Andrew Hill e Larry Young.\nIn questo periodo Rivers compose anche il suo brano pi\u00f9 famoso: la ballad \"Beatrice\", tratta da \"Fuchsia Swing Song,\" divenne uno standard frequentato soprattutto dai tenorsassofonisti.\nTrasferitosi dall'inizio degli anni sessanta a New York, negli anni settanta Rivers vi fond\u00f2 e diresse un locale jazz, lo \"Studio RivBea\", situato nel quartiere di NoHo. Il nome del locale derivava da quello di sua moglie, Bea, che ne era la cofondatrice. Prosegu\u00ec inoltre il suo lavoro in sala di registrazione per diverse etichette discografiche registrando diversi album per la Impulse! Records (tra cui \"Trio Live\", e \"Crystals\" per big band); in questo periodo apparve anche come sideman sull'album di Dave Holland \"Conference of the Birds\", dove suona nella \"title track\" assieme a Anthony Braxton e Barry Altschul costituendo il \"coro degli uccelli al mattino\". Con Holland form\u00f2 poi un gruppo che port\u00f2 in tourn\u00e9e in Europa (continente che in quel periodo frequentava con una certa regolarit\u00e0). Questi furono anche gli anni in cui godette di una grande fortuna presso parte della critica specializzata, che arriv\u00f2 ad indicarlo come uno dei pi\u00f9 importanti solisti sulla scena e il probabile futuro caposcuola del jazz \"post-free\".\nIn Italia ha lavorato e inciso con il sassofonista Mario Schiano.\nNegli anni novanta, Rivers si \u00e8 trasferito a Orlando, in Florida fondando un trio composto, oltre che da lui, da Anthony Cole e Doug Matthews. Nel 1998 ha registrato, per la RCA Victor e alla RivBea All-Star Orchestra, due album per grande orchestra: \"Culmination\" e \"Inspiration\"\nAltri album recenti di Rivers sono \"Portrait\", (FMP) da solista, e \"Vista\" (Meta) in trio con Adam Rudolph alla batteria e Harris Eisenstadt al basso. Nel 2006, Rivers ha pubblicato \"Aurora\", un disco contenente le proprie composizioni per la RivBea Orchestra.\n\u00c8 scomparso nel 2011 all'et\u00e0 di 88 anni a seguito di una polmonite.\nNote stilistiche.\nLo stile di Rivers aveva radici bebop, ma - soprattutto negli anni sessanta e settanta - egli prese parte, seppur non facendone espressamente parte, al movimento del free jazz, adottandone esteriormente i dettami. Il suo album \"Fuchsia Swing Song\", \u00e8 considerato un capolavoro dello stile \"inside-outside\".\nNell'introdurre elementi nuovi nel tradizionale uso bebop dell'armonia, Rivers fu meno radicale di altri solisti suoi contemporanei, mantenendo nei suoi lavori una struttura narrativa (ci\u00f2 che Lester Young chiamava la capacit\u00e0 di raccontare una storia)."}
{"id": "806381", "revid": "767487", "url": "https://it.wikipedia.org/wiki?curid=806381", "title": "Effetto Zeeman", "text": "L'effetto Zeeman \u00e8 un fenomeno che consiste nella separazione delle linee spettrali a causa di un campo magnetico esterno. Si osserva che ciascuna riga si scinde in pi\u00f9 righe molto vicine, a causa dell'interazione del campo magnetico con i momenti angolare e di spin degli elettroni. L'effetto Stark-Lo Surdo rappresenta l'analogo fenomeno in relazione alla presenza di un campo elettrico esterno. L'effetto Zeeman si rivela particolarmente importante in spettroscopia e in particolare per la EPR e la NMR.\nQuando le linee spettrali sono rappresentate da linee di assorbimento, l'effetto viene chiamato effetto Zeeman inverso.\nIl nome \u00e8 dovuto al fisico olandese Pieter Zeeman, che per primo scopr\u00ec tale effetto nel 1896 ricevendo anche il premio Nobel per la fisica nel 1902.\nIntroduzione.\nNella maggior parte degli atomi, esistono diverse configurazioni elettroniche che possiedono la medesima energia, quindi le transizioni tra differenti coppie di configurazioni corrispondono a una singola linea spettrale. La presenza di un campo magnetico esterno elimina la degenerazione dei livelli energetici, interagendo in modo differente con gli elettroni in funzione dei differenti numeri quantici e modificando leggermente le loro energie. Il risultato \u00e8 che da differenti configurazioni che possiedono la stessa energia si ottengono energie leggermente diverse, che producono linee spettrali molto ravvicinate.\nDato che la distanza tra i sottolivelli di Zeeman \u00e8 proporzionale al campo magnetico, questo effetto \u00e8 sfruttato dagli astronomi per misurare il campo magnetico del Sole o di altre stelle.\nEsiste inoltre anche il cosiddetto effetto Zeeman anomalo legato a transizioni in cui lo spin totale degli elettroni \u00e8 diverso da zero. Questo fenomeno venne definito \"anomalo\" perch\u00e9 ai tempi in cui fu scoperto non si era ancora a conoscenza del concetto di spin elettronico, e quindi non fu possibile descriverlo in modo esauriente. Se la forza del campo magnetico \u00e8 troppo elevata, l'effetto non diviene pi\u00f9 lineare; a campi di forza ancora superiore, l'accoppiamento elettronico \u00e8 disturbato e le linee spettrali subiscono un riordinamento. Questo fenomeno \u00e8 noto come effetto Paschen-Back.\nElettrone in campo magnetico uniforme.\nL'hamiltoniano di un elettrone in un campo elettromagnetico \u00e8 descritto per analogia al caso classico da:\ndove formula_2 \u00e8 il potenziale vettore e formula_3 \u00e8 il potenziale scalare del campo elettromagnetico, come suggeriscono le equazioni di Maxwell. L'equazione di Schr\u00f6dinger diventa:\nPer il caso dell'effetto Zeemann poniamoci nel caso in cui il campo magnetico formula_5 esterno \u00e8 uniforme e diretto secondo l'asse \"z\":\nallora in base alla relazione formula_7 abbiamo:\nallora il potenziale vettore \u00e8 scelto come:\nL'hamiltoniana diventa:\nche riscritta nella forma:\ndove abbiamo chiamiato:\nche rappresenta l'hamiltoniana imperturbata, dove \"m\" rappresenta la massa ridotta, dal momento che in genere si trattano le soluzioni senza approssimazioni sul moto dell'elettrone, e i termini aggiuntivi possono considerarsi perturbazioni su formula_13. Possiamo quantificare l'ordine di grandezza sapendo che i valori medi di formula_14 e di formula_15 dove formula_16 \u00e8 il raggio di Bohr:\ne\nche come si vede i due termini sono piccoli per i campi magnetici tipici ottenibili in laboratorio che sono di formula_19 Gauss, cio\u00e8 perturbazioni almeno dell'ordine formula_20.\nIl contributo lineare in formula_21 rappresenta il contributo paramagnetico e deriva dall'interazione magnetica tra il momento magnetico orbitale formula_22 e quello angolare:\ncon energia\ndove:\n\u00e8 la frequenza di Larmor. In pratica \u00e8 come se l'elettrone, percorrendo l'orbita, fosse assimilabile a una piccola spira percorsa da una corrente elettrica, che in presenza di campo magnetico produce un momento magnetico: il momento angolare orbitale precede allora intorno all'asse \"z\" con una velocit\u00e0 angolare pari a formula_26, e la quantit\u00e0 formula_27 \u00e8 detta rapporto giromagnetico. Il rapporto giromagnetico interviene nella definizione del magnetone di Bohr:\nIl contributo quadratico in formula_29 rappresenta il contributo diamagnetico e deriva dal momento magnetico indotto da formula_29 che in genere \u00e8 ancora pi\u00f9 modesto energeticamente rispetto a quello paramagnetico.\nI due contributi, in particolare il contributo lineare in formula_29, non modificano gli stati, ed ogni livello degenere si separa in formula_32 livelli equidistanziati di formula_33: si tratta dell'effetto Zeeman normale. Si verifica inoltre che anche i livelli con formula_34, che a priori non dovrebbero essere influenzati dal contributo paramagnetico, subiscono uno sdoppiamento a causa della presenza della degenerazione di spin: questo fenomeno \u00e8 l'effetto Zeeman anomalo.\nEffetto Zeeman normale.\nL'effetto Zeeman normale pu\u00f2 essere descritto con l'aiuto di un modello semi-classico, considerando l'elettrone come una particella che descrive un'orbita attorno al nucleo atomico e che possiede un momento angolare quantizzato, come descritto dal modello atomico di Bohr.\nPercorrendo l'elettrone un'orbita di raggio \"r\" con velocit\u00e0 \"v\", si ottiene una corrente elettrica \"I\" data dalla relazione\nQuesta corrente genera un campo magnetico dato da\ne un momento di dipolo magnetico:\ndove il vettore formula_38 \u00e8 il vettore di superficie, ed \u00e8 perpendicolare all'area dell'orbita descritta dall'elettrone, mentre il momento angolare \u00e8:\nL'espressione dell'energia di interazione magnetica, che rappresenta l'energia aggiunta dalla presenza del campo magnetico, diviene quindi:\ndove formula_41 \u00e8 il magnetone di Bohr.\nTale espressione dipende esclusivamente da formula_42, e l'effetto del campo \u00e8 quello di rimuovere la sua degenerazione, cio\u00e8 separare i \"2l + 1\" valori che esso pu\u00f2 assumere.\nGli stati ad un dato livello energetico mantengono la degenerazione rispetto a formula_43, mentre gli autostati di formula_44 sono separati da una differenza di energia pari a\nproporzionale al campo applicato.\nEffetto Zeeman anomalo.\nNella descrizione dell'effetto Zeeman anomalo occorre considerare lo spin dell'elettrone. L'estensione della trattazione semi-classica in questo caso non \u00e8 pi\u00f9 possibile, essendo il fenomeno di natura puramente quantomeccanica.\nPer definire il potenziale del campo magnetico si deve tenere conto dell'accoppiamento tra il momento magnetico angolare\ned il momento magnetico di spin\nche si descrive attraverso il momento magnetico totale\ndove il rapporto giromagnetico di spin \u00e8 formula_49.\nDa questa relazione \u00e8 possibile notare come formula_50 e il momento angolare formula_51 non siano paralleli a causa dell'effetto del momento di spin anomalo.\nIl termine di interazione con un campo magnetico esterno formula_5 \u00e8 dunque:\nEssendo presente l'interazione spin-orbita formula_54, lo spettro energetico \u00e8 dato dalla diagonalizzazione dell'operatore di interazione totale formula_55. Dal momento che i due termini non sono diagonalizzabili simultaneamente, si studiano i due casi limite: il caso in cui l'interazione spin-orbita sia trascurabile, ottenendo l'effetto Paschen-Back, ed il caso in cui non sia trascurabile, ponendo che il campo magnetico sia sufficientemente debole da poter considerare formula_56 come una perturbazione all'hamiltoniana di spin-orbita, ottenendo il limite di Zeeman.\nLimite di Paschen-Back.\nNel caso in cui il campo magnetico sia di intensit\u00e0 tale da poter trascurare l'interazione spin-orbita l'operatore formula_56 \u00e8 diagonale nella base formula_58, in cui i vettori formula_59 e formula_60 sono disaccoppiati. In questo limite \u00e8 quindi possibile ignorare l'influenza dello spin, e ci si riconduce all'effetto Zeeman normale.\nLa quantizzazione del momento angolare, ponendo che il campo sia diretto verso l'asse \"z\", permette di ricavare:\nIl numero quantico magnetico \u00e8 ora formula_62, ed livelli energetici sono quindi\nLa separazione delle linee \u00e8 funzione solamente della degenerazione numero quantico magnetico, che viene rimossa dal campo magnetico esterno.\nLimite di Zeeman.\nNel caso in cui l'interazione spin-orbita non possa essere trascurata formula_56 agisce come perturbazione all'interazione formula_54. Dal momento che l'operatore formula_54 \u00e8 diagonale nella base formula_67, in cui i vettori formula_59 e formula_60 sono accoppiati, formula_50 e formula_51 non sono paralleli, e la componente del primo sul secondo \u00e8 data da\nsapendo che formula_73 si ottiene che la componente lungo l'asse \"z\" \u00e8\nCombinando le due precedenti espressioni si ottiene il valore medio:\ndove formula_76 \u00e8 il fattore g di Land\u00e9 relativo al momento angolare totale, ricavabile dalla relazione\nLo spostamento dei livelli energetici \u00e8 dato dalla correzione generata dal termine perturbativo formula_56:\nessendo che\nsi ottiene in definitiva\nTale espressione rappresenta lo spostamento dei livelli energetici a causa dell'applicazione del campo magnetico: le energie dei singoli livelli differiscono a causa del diverso formula_82 di ognuna. La differenza di energia differisce inoltre in funzione di formula_83 a causa della variazione del fattore \"g\" in funzione di \"l\" e \"j\".\nQuesto contributo deve essere sommato al termine di spin-orbita per ricavare i livelli energetici del sistema.\nPer atomi a pi\u00f9 elettroni il fattore g di Land\u00e9, nel caso di atomi leggeri in cui valga l'accoppiamento di Russell-Saunders, \u00e8 ottenuto semplicemente sostituendo a i momenti angolari \"j\", \"m\" e \"l\" i rispettivi momenti totali \"J\", \"M\" e \"L\". Dal momento che l'interazione spin orbita cresce come \"Z\"4, il limite di Zeeman \u00e8 il caso pi\u00f9 comune.\nEffetto Zeeman quadratico.\nUn campo magnetico esterno \u00e8 sempre in grado di generare un momento indotto anche nel caso in cui non si abbia un momento magnetico permanente. Come noto, il valore del momento indotto risulta essere uguale a\nQuesta interazione produce un'ulteriore suddivisione dell'energia calcolabile dall'equazione\nQuesto effetto viene generalmente trascurato rispetto all'effetto Zeeman lineare.\nL'Effetto Zeeman applicato all'assorbimento atomico.\nUn'applicazione dell'effetto Zeeman si ha nella correzione dell'assorbimento di fondo nella spettrometria ad Assorbimento Atomico.\n\u00c8 bene specificare che la luce emessa dalla lampada pu\u00f2 essere assorbita sia dall'analita (quando questo \u00e8 in forma atomica) sia, eventualmente, da altre molecole o frammenti di esse che abbiano resistito alla atomizzazione (specialmente nel caso di matrici complesse come il siero); pu\u00f2 risultare necessario distinguere i due contributi sfruttando l'effetto Zeeman.\nIn assenza di campo magnetico l'analita \u00e8 in grado di assorbire a una specifica lunghezza d'onda \u03bd0 qualunque sia la polarizzazione della stessa. Applicando invece un campo magnetico si vanno a splittare i livelli energetici permettendo l'assorbimento della luce di frequenza \u03bd0 solo nel caso in cui il fascio sia polarizzato parallelamente alla direzione del campo magnetico B.\n\u00c8 possibile ovviamente avere assorbimento relativamente alle altre transizioni (di frequenza diversa come spiegato nei capitoli precedenti dicasi ad esempio \u03bd+ e \u03bd-), ma in questo caso il fascio deve essere polarizzato ortogonalmente a B.\nApplicando dunque un filtro polarizzatore ortogonale alla direzione di B si impedisce l'assorbimento dell'analita a frequenza \u03bd0 (l'assorbimento di fondo della matrice non viene alterato) e si permette, in linea teorica, l'assorbimento a \u03bd+ e \u03bd-; in realt\u00e0 l'intervallo di frequenze fornito da una normale lampada per A.A. \u00e8 molto pi\u00f9 ristretto attorno a \u03bd0 di quanto siano \u03bd+ e \u03bd- e di fatto tali transizioni non si possono verificare.\nIn definitiva applicando un opportuno B e un polarizzatore ortogonale allo stesso si pu\u00f2:\nL'assorbimento netto dovuto all'analita viene calcolato per differenza. Il campo, durante l'atomizzazione, \u00e8 pulsato a una frequenza di 50\u201360\u00a0Hz (in modo da raccogliere 100-120 dati/sec).\nUn altro sistema \u00e8 quello di utilizzare un polarizzatore rotante posto tra la sorgente e l'analita (il che evita l'uso di un campo magnetico pulsato) ma questo sistema risulta meno sensibile.\nQuello sopra descritto \u00e8 l'applicazione dell'effetto Zeeman con campo magnetico applicato al sistema di atomizzazione. In modo analogo si pu\u00f2 applicare alla sorgente (lampada HLC), in tal modo \u00e8 la lunghezza d'onda emessa ad essere splittata e polarizzata (quella centrale risulta parallela al campo, quelle laterali risultano ortogonali). Dopo essere passata per il campione, la luce passa per un polarizzatore rotante, che seleziona alternativamente (ad una frequenza di 5\u03bd0-60\u00a0Hz) il fascio centrale o i due laterali. Ovviamente il fascio centrale sar\u00e0 attenuato sia dall'analita sia dal fondo, mentre i fasci laterali saranno attenuati solo dal fondo in quanto l'analita, pu\u00f2 assorbire solo la frequenza centrale (esso infatti non \u00e8 sottoposto a B)."}
{"id": "806383", "revid": "1543377", "url": "https://it.wikipedia.org/wiki?curid=806383", "title": "Palaeeudyptes marplesi", "text": "Il pinguino di Marples (Palaeeudyptes marplesi ) fu una specie di pinguino preistorico appartenente alla sottofamiglia Palaeeudyptinae e ormai estinto. Testimonianza della sua esistenza sono scheletri parziali ritrovati in Nuova Zelanda.\nIl binomen di questa specie \u00e8 un omaggio a Brian John Marples, uno dei principali ricercatori di pinguini fossili nel XX secolo.\nDescrizione.\nLa specie era alta in vita tra i 105 e i , pi\u00f9 grande dell'attuale pinguino imperatore (\"Aptenodytes forsteri\"). Il rapporto preciso tra questa specie e il pinguino dalla pinna stretta (\"Palaeeudyptes antarcticus\"), leggermente pi\u00f9 piccolo, proveniente da rocce un po' 'pi\u00f9 giovani non \u00e8 risolto; si ritiene ipotizzabile che \"P. marplesi\" sia un sinonimo o sottospecie di \"P. antarcticus\".\nQuesta specie \u00e8 nota per uno scheletro parziale, principalmente ossa delle gambe (Museo Otago da C.50.25 a C.50.45), recuperato dalle Burnside Mudstone, rocce risalenti all'Eocene (34-40 Ma) a Burnside, sobborgo di Dunedin, regione di Otago, in Nuova Zelanda (Isola del Sud).\nMolte altre ossa sono spesso assegnate a questa specie. Tuttavia, poich\u00e9 la maggior parte di loro sono solo approssimativamente datate e di dimensioni intermedie tra questa specie e \" P. antarcticus \", non dovrebbero essere riferiti a nessuno dei due taxa in attesa di una revisione completa del materiale neozelandese di \"Palaeeudyptes\" (che probabilmente risulter\u00e0 nel riconoscere che \" P. marplesi \" era una specie progenitrice o sottospecie pi\u00f9 grande di \"P. antarcticus\")."}
{"id": "806386", "revid": "339392", "url": "https://it.wikipedia.org/wiki?curid=806386", "title": "San Ruffillo", "text": ""}
{"id": "806388", "revid": "174925", "url": "https://it.wikipedia.org/wiki?curid=806388", "title": "Pentacosiomedimni", "text": "I pentacosiomedimni erano una delle quattro classi sociali istituite da Solone nel 594-593 a.C. ad Atene. Ogni pentacosiomedimno, per essere tale, in un anno doveva produrre almeno 500 medimni di cereali (1 medimno = 52 kg quindi 500 = 26 tonnellate) o 500 metrete di vino o olio (1 metreta = circa 39 litri quindi 500 metrete=19500 litri) o avere un reddito equivalente.\nErano la classe pi\u00f9 ricca e che poteva accedere alle cariche pi\u00f9 alte: i suoi membri potevano quindi diventare tamiai, arconti e fare parte dell'Areopago, il tribunale per gli omicidi dolosi.\nLe altre classi erano:"}
{"id": "806389", "revid": "22475", "url": "https://it.wikipedia.org/wiki?curid=806389", "title": "Palaeospheniscus", "text": "Palaeospheniscus , \u00e8 un genere di uccelli fossili della famiglia Spheniscidae."}
{"id": "806390", "revid": "101312", "url": "https://it.wikipedia.org/wiki?curid=806390", "title": "Eresia ariana", "text": ""}
{"id": "806391", "revid": "486946", "url": "https://it.wikipedia.org/wiki?curid=806391", "title": "Abbazia benedettina", "text": ""}
{"id": "806392", "revid": "767487", "url": "https://it.wikipedia.org/wiki?curid=806392", "title": "Palaeeudyptes antarcticus", "text": "Palaeeudyptes antarcticus era una specie di pinguino, tipo biologico dell'estinto gene \"Palaeeudyptes\".\nSi trattava di una specie di grosse dimensioni. Per quanto la variet\u00e0 delle dimensioni sia difficilmente stimabile, gli studiosi ritengono che l'altezza di questi uccelli misurasse tra 110 e 140 cm, risultando insieme al congenere \"Palaeeudyptes marplesi\" tra le pi\u00f9 imponenti specie di pinguini conosciute."}
{"id": "806395", "revid": "765341", "url": "https://it.wikipedia.org/wiki?curid=806395", "title": "Piz Galin", "text": "Il Piz Galin \u00e8 una montagna alta 2442 metri s.l.m., situata nel Trentino occidentale, nei pressi dell'abitato di Andalo. \u00c8 la cima pi\u00f9 orientale del piccolo sottogruppo delle Dolomiti di Brenta al quale appartiene anche il Croz dell'Altissimo.\nSi presenta come una massiccia piramide regolare. Il versante sud-ovest \u00e8 prevalentemente erboso e ghiaioso, con gradoni affioranti. I risalti rocciosi sono pi\u00f9 alti e marcati sul versante est e soprattutto su quello nord, il pi\u00f9 imponente, che domina malga Spora. \nItinerari.\nLa salita alla vetta si compie pi\u00f9 agevolmente da Molveno utilizzando gli impianti di risalita che in due tronchi portano al rifugio La Montanara (1525\u00a0m). L'itinerario segue inizialmente il sentiero segnalato per il Croz dell'Altissimo, poi volge decisamente a est. Da qui la cima si pu\u00f2 raggiungere per il versante sud-ovest (pi\u00f9 faticoso; E), oppure proseguendo fino alla Bocchetta del Galin (2130\u00a0m) e risalendo quindi il ripido crestone nord-est, con qualche facile passaggio in arrampicata (pi\u00f9 impegnativo; EE).\nPer il versante sud-ovest sale anche un classico e frequentato itinerario scialpinistico (AD BS).\nSulla vetta \u00e8 posta una grande croce che nei giorni di sereno \u00e8 visibile ad occhio nudo dalla vallata di Andalo.\nGrazie alla sua forma piramidale, dalla cima si gode di un panorama a 360 gradi, che comprende il paese di Andalo, il lago di Molveno, le Dolomiti di Brenta e la valle di Non. \nCuriosit\u00e0.\nGli abitanti di Andalo usano spesso il Piz Galin nei loro detti locali.\nUno dei pi\u00f9 tipici e simpatici \u00e8 il seguente: quando un turista chiede incuriosito come sar\u00e0 il tempo per il giorno dopo, l'andalese, scrutando con occhio attento la cima del monte risponde \"...se il Piz Galin ha il cappello...o fa brutto...o fa bello!\" (in dialetto andalese \u00e8: \"Se el Piz el ia el chiapel, o chie'l fa brut o chie'l fa bel)\"\n\"Per ammirare in tutta la sua bellezza il Piz Galin bisogna andare ad Andalo, ma per ammirare in tutta la sua bellezza Andalo bisogna salire sul Piz Galin\""}
{"id": "806396", "revid": "767487", "url": "https://it.wikipedia.org/wiki?curid=806396", "title": "Paraptenodytes robustus", "text": ""}
{"id": "806397", "revid": "1223843", "url": "https://it.wikipedia.org/wiki?curid=806397", "title": "Eduardo e Cristina", "text": "Eduardo e Cristina \u00e8 un'opera di Gioachino Rossini.\nL'opera fu rappresentata la prima volta al Teatro San Benedetto di Venezia il 24 aprile 1819 con una favorevolissima accoglienza e venne replicata una trentina di volte nel giro di due mesi.\nIl libretto, denominato \u00abdramma\u00bb, scritto da Andrea Leone Tottola con il contributo di Gherardo Bevilacqua Aldobrandini, \u00e8 un adattamento del libretto \"Odoardo e Cristina\", scritto nel 1810 da Giovanni Schmidt per la musica di Stefano Pavesi. Il libretto fu adattato in funzione di musiche preesistenti che il pubblico veneziano non conosceva. Si trattava quindi di un cosiddetto centone, cio\u00e8 di un testo costituito totalmente o prevalentemente da brani tratti da altre composizioni, in questo caso dello stesso autore. Gran parte del materiale musicale proviene infatti da \"Adelaide di Borgogna\", \"Ermione\", \"Ricciardo e Zoraide\" e \"Mos\u00e8 in Egitto\".\nIl 15 gennaio 1820 avviene la prima al Teatro La Fenice di Venezia con Nicola Tacchinardi.\nIl 26 dicembre 1821 avviene la prima nel Teatro Regio di Torino come \"Edoardo e Cristina\" con Giuditta Pasta e Tacchinardi.\nIl 13 dicembre 1822 avviene la prima nel Teatro Nacional de S\u00e3o Carlos di Lisbona.\nL'8 aprile 1824 avviene la prima nel Teatro della Canobbiana di Milano. \nIl 7 febbraio 1831 avviene la prima nel Teatro Comunale di Bologna.\nTrama.\nCristina, figlia del re Carlo di Svezia, ed Eduardo, condottiero dell'esercito svedese, sono segretamente sposati e hanno un figlio, Gustavo.\nLa relazione e l'esistenza del bambino vengono scoperti dopo che il re, ignaro, ha promesso Cristina in sposa al principe Giacomo. Cristina rifiuta un matrimonio riparatore e cos\u00ec lei ed Eduardo vengono imprigionati.\nEduardo ha la possibilit\u00e0 di riabilitarsi quando l'amico Atlei lo libera in seguito ad un improvviso attacco dei russi. Sconfitto il nemico, Eduardo rimette al re la propria vita, chiedendo la libert\u00e0 per Cristina e Gustavo. Carlo lo perdona e acconsente all'unione con la figlia.\nOrganico orchestrale.\nLa partitura di Rossini prevede l'utilizzo di"}
{"id": "806398", "revid": "767487", "url": "https://it.wikipedia.org/wiki?curid=806398", "title": "Pseudaptenodytes", "text": "Pseudaptenodytes \u00e8 un genere di pinguini fossile.\nVivevano nell'alto Miocene, nei mari dell'Australia."}
{"id": "806399", "revid": "61051", "url": "https://it.wikipedia.org/wiki?curid=806399", "title": "Pseudaptenodytes macraei", "text": "Pseudaptenodytes macraei \u00e8 una specie di pinguino estinta, documentata a livello fossile, appartenente al genere \"Pseudaptenodytes\".\nDescrizione.\nSpecie fossile della famiglia degli Sfeniscidi, il cui unico frammento rinvenuto - ossia una parte dell'omero sinistro - \u00e8 stato trovato a Spring Creek, vicino a Minhamite (Victoria, Australia). Tale specie risulta essere vissuta nel Miocene, tra 7,25 e 5,33 milioni di anni fa, e da quanto si \u00e8 potuto stabilire era caratterizzata da una dieta carnivora."}
{"id": "806400", "revid": "287204", "url": "https://it.wikipedia.org/wiki?curid=806400", "title": "Campionati mondiali di canoa/kayak 1990", "text": "I 23esimi Campionati mondiali di canoa/kayak si sono svolti a Pozna\u0144 (Polonia) nel 1990."}
{"id": "806401", "revid": "486946", "url": "https://it.wikipedia.org/wiki?curid=806401", "title": "Pterocnemia", "text": ""}
{"id": "806403", "revid": "125054391", "url": "https://it.wikipedia.org/wiki?curid=806403", "title": "Bros (gruppo musicale)", "text": "I Bros sono stati un gruppo britannico attivo tra il 1987 ed il 1991 composto dai fratelli gemelli Matt Goss (voce), Luke Goss (batteria) e Craig Logan (basso), che abbandon\u00f2 la band nei primi mesi del 1989.\nLa storia.\nI Bros (/ br\u0252s / BROSS sono una band inglese formata nel 1986 a Camberley, Surrey, Inghilterra, Regno Unito. La band era originariamente composta dai fratelli gemelli Matt e Luke Goss e dal loro amico Craig Logan, che ha frequentato la Collingwood School di Camberley. La band \u00e8 stata gestita dall'ex manager dei Pet Shop Boys Tom Watkins. Hanno raggiunto il successo nelle classifiche e una grande base di fan adolescenti nel 1988 con canzoni come \"When Will I Be Famous\" e \"I Owe You Nothing\". All'inizio dell'anno successivo, Logan lasci\u00f2 la band e il I gemelli Goss continuarono come duo. Dopo altri due album la band si sciolse nel 1992.\nSi stima che i fratelli abbiano venduto 16 milioni di album e 10 milioni di singoli in tutto il mondo. Nel 2017, i gemelli Goss si sono riuniti per eseguire due date come Bros alla O2 Arena di Londra.\nLuke Goss e Matt Goss (nati il 29 settembre 1968 a Lewisham, Londra, si erano stabiliti a Camberley, nel Surrey, dopo che i loro genitori si erano separati e la madre aveva trovato un nuovo fidanzato, che ha comprato a Luke una batteria elettronica e Matt un sassofono, notando il loro interesse in musica. I gemelli frequentarono il Collingwood College, dove entrarono a far parte di una band chiamata Blue. A scuola incontrarono Craig Logan (nato il 22 aprile 1969 a Kirkcaldy, Fife, Scozia), che suonava il basso in un'altra banda scolastica, Stillbrook. Logan ricorda che una sera i fratelli Goss vennero a casa sua per dire che si erano separati dalla loro band e chiesero a Logan di unirsi a loro in un nuovo gruppo. Logan acconsent\u00ec e il trio esamin\u00f2 una variet\u00e0 di nomi per il gruppo prima di decidere su Gloss.\nIl gruppo \u00e8 stato notato da Bob Herbert, che aveva l'ambizione di entrare nel mondo della musica come manager: il figlio di Herbert, Chris, era un compagno di classe del trio a Collingwood. Herbert ha permesso al gruppo di esercitarsi nella sua casa estiva e li ha pagati per registrare demo, ma non \u00e8 stato in grado di firmare un contratto perch\u00e9 avevano meno di 18 anni.\nDurante un concerto a Berlino (dicembre 1988), il bassista Craig Logan, in seguito ad una sorta di esaurimento psicofisico, si rifiut\u00f2 di salire sul palco e si limit\u00f2 a suonare nel back-stage, da seduto. Poco prima, proprio per questo motivo, vi era stata una violenta lite tra lui ed il batterista, Luke Goss. Logan il giorno seguente torn\u00f2 a Londra e, effettivamente, lasci\u00f2 la band (salvo raggiungerla a febbraio del 1989 per ritirare il Grammy come miglior gruppo esordiente del 1988) e segu\u00ec una lunga disputa legale in quanto il bassista voleva avvalersi, anche da estromesso, del marchio \"Bros\" ; gli fu assicurata una buona uscita che prosciug\u00f2 le casse della band, un colpo incredibilmente violento per le loro finanze. Logan \u00e8, ad oggi, un affermato manager nel mondo della musica, ha lavorato con diversi celebri artisti: per molti anni \u00e8 stato manager di P!nk e dal 2012 \u00e8 manager di Anastacia.\nNell'ottobre del 1989 usc\u00ec il secondo album, The Time, preceduto dai singoli \"Too Much\" e \"Chocolate Box\"; i brani furono realizzati dai gemelli Goss e da Nicky Graham. The Time raggiunse il #4 nella chart inglese, ma non ottenne il riscontro (in termini di successo) ottenuto da Push. Da non ignorare, per\u00f2, il celeberrimo \"Bros in 2 Summer\", concerto che la band tenne presso il Wembley Stadium dinnanzi a 77.000 persone in delirio, a cui presero parte altri artisti (che fecero da apripista) quali Debbie Gibson e Kylie Minogue.\nDa The Time furono estratti altri due singoli: \"Sister\", dedicato alla sorella scomparsa l'anno prima in un incidente stradale, per mano di un automobilista ubriaco, e \"Madly in love\".\nDalla fine del 1989 e per tutto il 1990 la stampa britannica, senza alcun motivo apparente, si scagli\u00f2 violentemente contro i gemelli Goss, ridicolizzandoli e facendo venire a galla i loro problemi finanziari, figli di alcuni accordi presi troppo in fretta con gli organizzatori degli eventi e con i vari manager.\nDopo un periodo di silenzio relativamente lungo, nel settembre del 1991 usc\u00ec il terzo album, Changing Faces, estremamente pi\u00f9 maturo sia nei testi che nel sound. Preceduto dal singolo \"Are you mine\" e seguito da \"Try\", il disco ebbe per\u00f2 un piazzamento modesto (#18) nella chart inglese, e poco dopo i fratelli Goss, stanchi dell'accanimento mediatico, decisero (o meglio la decisione la prese Luke) di abbandonare il progetto Bros.\nAd oggi Matt \u00e8 un affermato cantautore, ha pubblicato 3 album solisti (\"The Key\", \"One\" e \"Early Side of Later\"), ha pubblicato, nel 2005, la propria autobiografia (\"More than you know\") ed \u00e8 in procinto di pubblicare un quarto album.\nLuke \u00e8 ormai un celebre attore hollywoodiano."}
{"id": "806404", "revid": "77358", "url": "https://it.wikipedia.org/wiki?curid=806404", "title": "Jesus &amp; Mary chain", "text": ""}
{"id": "806413", "revid": "1305772", "url": "https://it.wikipedia.org/wiki?curid=806413", "title": "Sant'Ellero", "text": ""}
{"id": "806416", "revid": "1906976", "url": "https://it.wikipedia.org/wiki?curid=806416", "title": "Giorni in Birmania", "text": "Giorni in Birmania (in inglese \"Burmese Days\") \u00e8 un romanzo dello scrittore inglese George Orwell pubblicato nel 1934. Grazie all'esperienza di cinque anni dello scrittore in Birmania come poliziotto della \"Polizia Imperiale Indiana\", viene raccontato il tramonto dell'imperialismo inglese prima della Seconda guerra mondiale.\nGli editori erano riluttanti a pubblicare questo romanzo, per il timore di essere citati a giudizio per diffamazione. Nessun ufficiale inglese fece causa, ma il libro non venne pubblicato in India e Birmania. I fatti e i personaggi nel romanzo sono realmente esistiti per cui, sotto l'insistenza degli editori, i nomi vennero cambiati. Il romanzo \u00e8 stato equiparato ad altri lavori di scrittori inglesi, come Graham Greene e William Somerset Maugham.\nTrama.\nJohn Flory \u00e8 un trentacinquenne mercante di legname, angloindiano: abita nella citt\u00e0 birmana di Kyauktada, ed \u00e8 insofferente nei confronti del sistema colonialista europeo, provando un forte interesse per la cultura orientale. Sentendosi parte di due mondi, non riesce a scegliere quello in cui collocarsi. Diviene pertanto bersaglio di una cospirazione di un locale magistrato corrotto, un certo, \"U Po Kyin\". L'ambizione di \"Kyin\" \u00e8 diventare il primo membro nativo del Gruppo Europeo locale, per cui lui vede l'amicizia tra Flory con il dottore indiano Veraswami come un ostacolo al suo sogno. Gli attacchi hanno effetti cos\u00ec rovinosi da far nutrire a Flory un forte desiderio di essere accettato tra gli europei, soprattutto nei confronti di Elizabeth, la quale spera di sposare. Man mano che la sua posizione con gli europei va peggiorando, il destino di Flory sar\u00e0 inesorabilmente collegato a quello di tutti i personaggi minori del romanzo.\nPersonaggi.\nJohn Flory: protagonista e membro del Club Europeo. Ha una grande voglia sul viso, che cerca di nascondere a chiunque. \u00c8 un buon amico del dottor indiano Veraswami, sostenitore della cultura locale, aspetto che lo porta spesso in conflitto con i membri del suo gruppo, anche per le sue idee bolsceviche. Si innamora di Elizabeth, nipote di un ufficiale inglese, ma la perde per due volte a causa della sua amante \"Ma Hla May\" e della zia di Elizabeth. Si suicida dopo aver perso per la seconda volta Elizabeth.\nElizabeth Lackersteen: donna inglese nubile. Ha vissuto in povert\u00e0 e per molto tempo a Parigi, citt\u00e0 che odia, con la madre artista. Flory la salva, quando lei, che ama cacciare e uccidere animali, rischia di essere attaccata da un bufalo d'acqua. Si interessa a Flory ma ne prende le distanze a causa delle voci di una relazione di Flory con una donna birmana. Lei odia coloro che definisce \"intellettuali\" e secondo lei Flory \u00e8 uno di questi. Vuole sposarsi e lascia la casa dello zio dopo i suoi vari e vani tentativi di violentarla. Dopo aver lasciato Flory per la prima volta, fa la corte a Verrall, che la lascia senza nemmeno salutarla. Dopo aver lasciato Flory per la seconda volta, sposa un vecchio membro del club, un certo MacGregor.\nMr. e Mrs. Lackersteen: zii di Elizabeth. Mr. Lackersteen \u00e8 un ubriacone lascivo che tenta diversi approcci sessuali con sua nipote.\nDr. Veraswami: dottore indiano, amico di Flory. Ha molta stima dei colonialisti inglesi. Veraswami e Flory discutono spesso di diversi argomenti, con Veraswami che sta sempre dalla parte degli inglesi e Flory da quella dei birmani. Diventa obiettivo di U Po Kyin per un posto nel club. Si adopera per fermare una rivolta causata da U Po Kyin. Perde la sua reputazione quando il suo amico Flory muore.\nU Po Kyin: Un magistrato astuto e viziato. Vuole vendicarsi di Flory e Veraswami. \u00c8 causa di una rivolta, poi bloccata Flory. Alla morte di Flory diventa membro del Club Europeo. Crede che ogni atto malvagio che ha commesso per espiare i suoi peccati, possa essere colmato dalla costruzione di una pagoda. Muore per\u00f2 nel peccato, poco dopo il suo ritiro.\nMa Hla May: amante birmana di Flory. Gli chiede assiduamente soldi dopo che lui l'ha lasciata in favore di Elizabeth. Grazie a U Po Kyin, rompe il rapporto tra Flory ed Elizabeth con una scenata in pubblico. Alla fine finisce per diventare una prostituta e viene \"assunta\" in un bordello.\nKo S'la: servo di Flory.\nVerrall: poliziotto militare che disprezzava tutti, tranne i giocatori di polo.\nEllis: membro razzista del club."}
{"id": "806429", "revid": "90227", "url": "https://it.wikipedia.org/wiki?curid=806429", "title": "San Lino", "text": ""}
{"id": "806430", "revid": "841452", "url": "https://it.wikipedia.org/wiki?curid=806430", "title": "Rivalta sul Mincio", "text": "Rivalta sul Mincio \u00e8 una frazione del comune italiano di Rodigo, in provincia di Mantova.\nGeografia fisica.\nL'ambiente naturale in cui Rivalta \u00e8 immersa costituisce una caratteristica fondamentale del paese stesso. Essa infatti si integra perfettamente con il Parco del Mincio, di cui \u00e8 attivo il \"Centro Parco del Mincio\", proprio a Rivalta, sulle rive del fiume omonimo. La palude, parzialmente bonificata mediante la costruzione di canali, rappresenta un'eccezionale riserva faunistica e contiene una gran variet\u00e0 di piante e specie vegetali.\nAnnesso al Centro Parco del Mincio \u00e8 presente il Museo etnografico dei mestieri del fiume, che mira a raccogliere e preservare le vecchie tradizioni fluviali e di sostentamento della zona, ed un ostello della giovent\u00f9 che pu\u00f2 ospitare gruppi, comitive e famiglie in riva al Mincio. \nMeteorologia.\nA Rivalta sul Mincio \u00e8 attiva una stazione meteo gestita in collaborazione con il Centro Meteorologico Lombardo.\nOrigine del nome.\nIl paese fa parte della Provincia di Mantova, e non \u00e8 da confondersi con le omonime Rivalta presenti in altre regioni.\nIl suo nome probabilmente deriva dalla sua posizione geografica: lungo la riva pi\u00f9 alta del Fiume Mincio, il quale \u00e8 sempre stato l'elemento caratterizzante del paese stesso.\nSociet\u00e0.\nEvoluzione demografica.\nPur essendo frazione di Rodigo, \u00e8 Rivalta sul Mincio il centro abitato pi\u00f9 popoloso del comune. Infatti la sua popolazione alla fine del 2016 \u00e8 di 2.984 abitanti, contro i 2.053 di Rodigo, mentre le altre frazioni della zona non superano i 248 abitanti di Fossato.\nEconomia.\nOriginariamente la popolazione rivaltese era totalmente dedita al fiume. Infatti dal Mincio si ricavava tutta l'economia del paese. La pesca era un autentico pilastro. Seguiva la raccolta del carice, con il quale venivano impagliate le sedie, e delle canne palustri, utilizzate per fare le arelle. \n, ma offre una piccola attrazione turistica grazie alla creazione del Centro Parco del Mincio. Sono attive a Rivalta alcune aziende di navigazione turistica che fanno capo a Corte Mincio per proporre (da marzo a novembre) escursioni sul fiume e fino alle porte di Mantova sul Lago Superiore. Esiste anche la possibilit\u00e0 di visitare il fiume con l'utilizzo di kayak e canoe canadesi, disponibili per l'affitto/noleggio presso Corte Mincio. Nei mesi estivi si organizzano escursioni guidate all'imbrunire e serali in corrispondenza del plenilunio; inoltre ogni anno Rivalta ospita 3 raduni-meeting canoistici a fine giugno, primi di settembre e inizio ottobre.\nL'economia locale si basa essenzialmente sull'agricoltura (con produzioni cerealicole e la coltivazione del melone) e sugli allevamenti di suini e di bovini da latte e carne.\nInfrastrutture e trasporti.\nStoricamente raggiunta per via fluviale, Rivalta \u00e8 servita dalla strada provinciale 23.\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Asola, situata nei pressi dell'attuale fermata degli autobus."}
{"id": "806431", "revid": "110157", "url": "https://it.wikipedia.org/wiki?curid=806431", "title": "Museo pedag\u00f3gico nacional", "text": "Il Museo pedag\u00f3gico nacional di Madrid \u00e8 un'istituzione spagnola che inizi\u00f2 a funzionare nel 1884 come centro di investigazione vincolato con l'Istituzione Libre de Ense\u00f1anza di Karl Krause e fu fondamentale nel processo di rinnovamento dell'istruzione pubblica del mondo rurale della Spagna della Seconda Repubblica.\nIl museo istitu\u00ec le missioni pedagogiche che furono un progetto di museo itinerante dove diversi artisti oggi di fama internazionale come Federico Garc\u00eda Lorca o Ram\u00f3n Gaya, viaggiavano con mezzi di trasporti precari, per portare nei villaggi arretrati della Spagna profonda, tra le altre iniziative, copie di quadri famosi del Museo del Prado, per farle conoscere a alla popolazione."}
{"id": "806433", "revid": "834", "url": "https://it.wikipedia.org/wiki?curid=806433", "title": "EMI - Editrice Missionaria Italiana", "text": ""}
{"id": "806436", "revid": "6066", "url": "https://it.wikipedia.org/wiki?curid=806436", "title": "Otorino", "text": ""}
{"id": "806443", "revid": "827882", "url": "https://it.wikipedia.org/wiki?curid=806443", "title": "EMI (disambigua)", "text": ""}
{"id": "806444", "revid": "827882", "url": "https://it.wikipedia.org/wiki?curid=806444", "title": "Emi", "text": ""}
{"id": "806445", "revid": "1013865", "url": "https://it.wikipedia.org/wiki?curid=806445", "title": "Mutsamudu", "text": "Mutsamudu \u00e8 la seconda pi\u00f9 grande citt\u00e0 delle Comore.\n\u00c8 anche la capitale e la pi\u00f9 grande citt\u00e0 dell'isola di Anjouan cos\u00ec come il luogo di residenza dell'ex presidente Ahmed Abdallah Mohamed Sambi."}
{"id": "806448", "revid": "79968", "url": "https://it.wikipedia.org/wiki?curid=806448", "title": "Stampa a ruggine", "text": "La tecnica di lavorazione della stampa a ruggine, prodotto tipico della Romagna, \u00e8 molto antica; si pensa che risalga al XVIII secolo, quando i contadini ricoprivano gli animali con drappi recanti un medaglione stampato con l'immagine di sant'Antonio abate (protettore del mondo agricolo e del bestiame).\nAltre raffigurazioni e disegni appartengono al patrimonio dell'arte popolare, a sua volta derivata dalla tradizione contadina: galletto, caveja, uva, spighe di grano, ecc.\nGli stampi sono intagliati a mano in legno di pero, su questi viene applicata una pasta colorante di origine minerale con colori che vanno dal blu al verde, al rosso fino al color ruggine che si ricava attraverso la reazione chimica con l'ossido di ferro, impastato in seguito con farina bianca e aceto secondo proporzioni e dosaggi custoditi dagli artigiani.\nDopo la stampa ottenuta per battitura con un \"mazzuolo\" avviene l'asciugatura, che di solito avviene al sole, avvengono il viraggio e il fissaggio dei colori, affinch\u00e9 resistano ai successivi usi e lavaggi, in un mastello di legno con soluzione di soda caustica.\nInfine la stiratura si fa col \"mangano\", una sorta di pressa del XVIII secolo, che corre su rulli sui quali viene avvolta la tela.\nA tutela degli artigiani e della produzione delle tele esiste dal 1997 l'Associazione Stampatori Tele Romagnole che si impegna a fornire un Marchio di Tutela DOC."}
{"id": "806449", "revid": "109651", "url": "https://it.wikipedia.org/wiki?curid=806449", "title": "Arconti", "text": ""}
{"id": "806451", "revid": "116281130", "url": "https://it.wikipedia.org/wiki?curid=806451", "title": "Potenza nominale", "text": "La potenza nominale di un apparecchio elettrico \u00e8 la potenza da esso generata o assorbita durante il funzionamento. \u00c8 anche uno dei tipici dati di targa che caratterizzano le macchine elettriche. Pu\u00f2 essere indicata mediante il simbolo formula_1, ma questa nomenclatura non \u00e8 standard: \u00e8 uno dei dati che deve essere definito dal costruttore seguendo opportune normative, ad esempio la norma CEI EN 60034-1/A1.\nPotenza nominale di un generatore elettrico.\nPer un generatore elettrico, la potenza nominale \u00e8 definita dal prodotto del valore efficace della corrente nominale erogata al carico per il valore efficace della tensione nominale sul carico\nformula_2 \ndove\nPotenza nominale di un trasformatore.\nLa potenza nominale, in un trasformatore, \u00e8 rappresentata dal prodotto della tensione nominale all'avvolgimento secondario per la corrente nominale relativa allo stesso avvolgimento:\nformula_5\ndove:\nSi tratta evidentemente di una potenza apparente. Nel caso il trasformatore abbia pi\u00f9 di un avvolgimento secondario ( ), la potenza nominale \u00e8 la somma dei prodotti delle tensioni nominali per le relative correnti secondarie nominali in ognuno dei diversi circuiti che possono essere caricati contemporaneamente. Per quanto riguarda le macchine elettriche\nformula_8\ndove:"}
{"id": "806453", "revid": "47843", "url": "https://it.wikipedia.org/wiki?curid=806453", "title": "RenaultF1", "text": ""}
{"id": "806462", "revid": "1305772", "url": "https://it.wikipedia.org/wiki?curid=806462", "title": "Bahram", "text": "Il nome teoforico \"Bahram\" viene dal medio persiano \"varahr\u00e4n\", \"vittoria\", ed \u00e8 un riferimento alla omonima divinit\u00e0 Vahram."}
{"id": "806463", "revid": "33689", "url": "https://it.wikipedia.org/wiki?curid=806463", "title": "Eni (disambigua)", "text": ""}
{"id": "806470", "revid": "1543377", "url": "https://it.wikipedia.org/wiki?curid=806470", "title": "Under the Bridge", "text": "Under the Bridge \u00e8 un singolo del gruppo musicale statunitense Red Hot Chili Peppers, pubblicato il 10 marzo 1992 come secondo estratto dal quinto album in studio \"Blood Sugar Sex Magik\".\nDescrizione.\nIl cantante Anthony Kiedis scrisse il testo per esprimere la solitudine e lo sconforto che provava e per riflettere sugli stupefacenti e il loro impatto sulla sua vita, inserendo inoltre numerosi riferimenti alla sua citt\u00e0, Los Angeles. Kiedis inizialmente pensava che \"Under the Bridge\" non sarebbe entrata nel repertorio dei Red Hot ed era restio nel mostrarla ai suoi compagni di band fino a quando il produttore Rick Rubin non lo implor\u00f2 di farlo. Il resto della band invece apprezz\u00f2 il testo e scrisse la parte musicale.\nOrigini e registrazione.\nIl produttore di \"Blood Sugar Sex Magik\", Rick Rubin, visitava regolarmente Kiedis per discutere del materiale che aveva scritto per l'album. Mentre sfogliava un quaderno di Kiedis, Rubin trov\u00f2 \"Under the Bridge\" e subito si interess\u00f2 a quel testo, suggerendo a Kiedis di mostrarla al resto della band. Il cantante fu poco propenso a seguire il suggerimento di Rubin perch\u00e9 sentiva che il testo era troppo emotivo e diverso dallo stile dei \"peperoncini\". Dopo aver mostrato, cantando, la canzone al chitarrista John Frusciante e al bassista Flea, Kiedis ricorda che \"si alzarono, si diressero verso i loro strumenti e iniziarono a cercare il ritmo e gli accordi per abbinarlo con la chitarra.\" Frusciante scelse gli accordi, che suon\u00f2 nell'introduzione della canzone, per bilanciare la tristezza del testo e disse: \u00abIl mio cervello la interpret\u00f2 come una canzone davvero triste tanto che pensai che se il testo \u00e8 davvero triste dovrei scrivere degli accordi che sono pi\u00f9 felici.\u00bb Frusciante e Kiedis lavorarono per diversi giorni sulla canzone e, dopo la registrazione, Rubin pens\u00f2 che la grande ed epica \"outro\" avrebbe tratto beneficio da un folto gruppo di cantanti. Frusciante perci\u00f2 invit\u00f2 nello studio di registrazione Gail, sua madre, e le sue amiche, ognuna delle quali cant\u00f2 nel coro.\nTesto e significato.\nKiedis scrisse gran parte del testo della canzone in un periodo in cui si sentiva turbato; infatti era da circa tre anni che non faceva uso di droghe e sentiva che questo lo aveva allontanato dal resto della band. Mentre il gruppo lavorava su \"Blood Sugar Sex Magik\", Frusciante e Flea spesso fumavano marijuana insieme, ignorando e trascurando decisamente Kiedis. Per questo, Kiedis ritenne che Frusciante \"non era pi\u00f9 nel suo mondo\". Guidando verso casa dopo le prove nell'aprile 1991, Kiedis sent\u00ec un profondo senso di smarrimento. Lo stato di depressione in cui era entrato poi gli ricordava la dipendenza dall'eroina e dalla cocaina nel corso del rapporto che aveva avuto con l'ex fidanzata Ione Skye. La depressione che stava vivendo, insieme ai ricordi di Skye e al precedente uso di stupefacenti, lo port\u00f2 a stress emotivo: \u00abla solitudine che sentivo scaten\u00f2 ricordi del mio tempo con Ione e di come avessi avuto questo bellissimo angelo di una ragazza che era disposto a darmi tutto il suo amore, e invece di abbracciarlo, sono stato in centro con quei cazzo di gangsters sparandomi speedball sotto un ponte.\u00bb\nIl sentimento di alienazione di Kiedis dai suoi compagni lo portarono a credere che la citt\u00e0 di Los Angeles fosse il suo unico compagno: \u00abSentii un legame inespresso tra me e la mia citt\u00e0. Avrei passato cos\u00ec tanto tempo a vagare per le strade di Los Angeles e per le colline di Hollywood che sentivo ci fosse un'entit\u00e0 non umana, forse lo spirito delle colline e della citt\u00e0, che era dalla mia parte e si prendeva cura di me.\u00bb La strofa \"\"Sometimes I feel like / My only friend / Is the city I live in / The City of Angels / Lonely as I am / Together we cry\" mostra un collegamento diretto tra l'isolamento di Kiedis e il senso di suscettibilit\u00e0. Nonostante queste emozioni, Kiedis credeva che la sua vita fosse migliore senza la dipendenza dalle droghe, dicendo alla rivista \"Rolling Stone\" che \u00abnon importava quanto fossi triste o solitario, le cose erano un milione per cento migliori rispetto a due anni prima, quando ero con la droga tutto il tempo. Non c'\u00e8 alcun confronto.\u00bb L'ideologia ottimista ha dato alla luce il ritornello della canzone:\nIl luogo dove ama essere sono i suoi amici e familiari. La strofa successiva al ritornello tratta dei duri effetti dei farmaci sulla vita di Kiedis; questa strofa illustra infatti i suoi sforzi per entrare in un territorio di una gang sotto un ponte per l'acquisto di droga, fingendo che la sorella di uno dei membri della gang fosse la sua fidanzata per essere ammesso all'interno del gruppo. Anche se acquist\u00f2 con successo le droghe, Kiedis ritiene che questo momento sia uno dei peggiori della sua vita, come ha dimostrato il livello al quale era disposto a scendere per alimentare la sua dipendenza. Per questo motivo, il cantante si rifiuta di riconoscere la posizione del ponte, anche se egli osserva che \u00e8 nel centro di Los Angeles.\nMusica e composizione.\n\"Under the Bridge\" \u00e8 eseguita in un tempo in 4/4 nella tonalit\u00e0 di Re Maggiore, spostandosi in quella di Mi maggiore dopo l'introduzione del primo verso. Il brano segna un importante cambiamento nello stile di Kiedis, che aveva trascorso gran parte della sua carriera cantando rapidamente a causa della sua limitata capacit\u00e0 di raggiungere le note alte. La canzone inizia con Frusciante che suona un'introduzione moderatamente lenta, per la quale il chitarrista ha dichiarato di essere stato influenzato dalla canzone \"Andy Warhol\" di David Bowie. Quando Kiedis inizia a cantare, il riff della chitarra diventa pi\u00f9 rapido e blocca il brano; il silenzio \u00e8 rotto dall'hi-hat e dal cross-stick di Chad Smith con un ritmo moderatamente veloce. Frusciante prese in prestito un accordo di settima in Mi maggiore dalla canzone \"Rip Off\" della band glam rock T. Rex del 1971; Frusciante a cuor leggero ha osservato che \u00abho fregato una canzone chiamata \"Rip Off\". Ho pensato che era interessante.\u00bb\nLa canzone continua con un'altra strofa ed il successivo ritornello, quando nel brano comincia a suonare il basso. Dopo il verso successivo la chitarra segna di nuovo una pausa prima dell'inizio del coro. Il secondo ritornello passa in un verso diverso, dove Chad Smith comincia a suonare la batteria, e Kiedis canta \"Take me all the way / Yeah/ Yeah-e-yeah / Oh no, no\". Un coro, la cui presenza \u00e8 stata aggiunta per rendere il suono finale pi\u00f9 epico, canta \"Under the bridge downtown\", a cui Kiedis risponde: \"Is where I drew some blood[...]I could not get enough[...]Forgot about my love[...]I gave my life away\"\". Quando il coro, Kiedis e la batteria si fermano, Frusciante e Flea suonano l'outro fino alla fine.\nPubblicazione e accoglienza.\nIl primo singolo estratto da \"Blood Sugar Sex Magik\" fu \"Give It Away\", che raggiunse il primo posto della Alternative Songs alla fine del 1991. La band non prevedeva che \"Under the Bridge\" sarebbe stato un successo, ma cap\u00ec il potenziale rendimento commerciale. La Warner Bros. Records invi\u00f2 dei rappresentanti ad un concerto dei Red Hot per determinare quale canzone sarebbe dovuta essere il prossimo singolo. Quando Frusciante inizi\u00f2 a suonare \"Under the Bridge\", Kiedis perse l'attacco e tutto il pubblico cominci\u00f2 a cantare la canzone. Kiedis disse di essere \u00abmortificato perch\u00e9 ho fatto una cazzata di fronte ai rappresentanti della Warner [...] Mi sono scusato per quella cazzata, ma dissero \"cazzata\"? Stai scherzando? Quando ogni singolo bambino ad un concerto canta una canzone, quello \u00e8 il nostro prossimo singolo.\u00bb \"Under the Bridge\" divent\u00f2 il secondo singolo estratto dall'album nel marzo del 1992. Pass\u00f2 ventisei settimane nella Billboard Hot 100, piazzandosi al secondo posto. Il singolo fu certificato con il disco di platino dalla Recording Industry Association of America.\nLa risposta della critica a \"Under the Bridge\" fu universalmente positiva. David Fricke del \"Rolling Stone\", per esempio, ha dichiarato che la canzone \u00e8 \"un'aspra e insolitamente pensierosa ballata\", commentando che la canzone \"ha portato la band nella top 10\".\nNel 2002, la rivista Kerrang! mise la canzone al sesto posto della classifica \"100 Greatest Singles of All Time\". \"Under The Bridge\" \u00e8 al numero 180 della lista \"1001 Best Songs, Ever\" della rivista Q. Life l'ha inclusa nella classifica \"40 Years of Rock &amp; Roll, 5 Songs Per Year 1952\u20131991\", per l'anno 1991. La canzone \u00e8 stata classificata al quindicesimo posto da VH1 nella classifica \"100 Greatest Songs of the 90s\".. Rolling Stone ed il canale musicale MTV hanno compilato una lista delle \"100 Greatest Pop Songs Since The Beatles\" nel 2000, con il brano che fu posizionato al 54\u00ba posto. \"Under the Bridge\" \u00e8 stata anche classificata al 98\u00ba posto nella lista delle 100 migliori canzoni con chitarra secondo Rolling Stone.\nSuccesso commerciale.\nLa canzone divenne un successo critico e commerciale e riusc\u00ec a rimanere per ventisei settimane nella Billboard Hot 100, la classifica dei 100 singoli pi\u00f9 venduti e pi\u00f9 trasmessi dalle radio negli Stati Uniti, arrivando anche al secondo posto. Questo brano ha contribuito a far entrare la band nel mainstream e, in parte, anche all'uscita del chitarrista John Frusciante dalla band, poich\u00e9 preferiva che il gruppo mantenesse una mentalit\u00e0 \"underground\". La canzone \u00e8 diventata fonte di ispirazione per molti artisti e rimane una componente fondamentale del rock alternativo della prima met\u00e0 degli anni novanta.\nVideo musicale.\nIl videoclip fu diretto dal regista Gus Van Sant, che ha fotografato la band durante il loro soggiorno allo studio di registrazione \"The Mansion\" e ha fornito la direzione artistica di \"Blood Sugar Sex Magik\". Van Sant conosceva Flea perch\u00e9 il bassista aveva avuto un ruolo nel suo film \"Belli e dannati\" del 1991. I membri della band rispettavano Van Sant sia come persona che come artista e si esaltarono quando accett\u00f2 di dirigere il video di \"Under the Bridge\". Flea considera il video come \"la cosa che davvero ci ha fatto sfondare nel mainstream americano e in tutto il mondo della cultura pop\".\nIl video \u00e8 stato girato per le strade di Los Angeles e in uno studio di registrazione. Le immagini cominciano con Frusciante in piedi su un piedistallo, indossando vestiti scelti dalla fidanzata del cantante del tempo, Toni Oswald; una camicia a strisce bianche e rosse con un colletto marrone, pantaloni kaki, scarpe marroni, e un cappello multicolore con pom-pom e lupi bianchi cuciti nel mezzo. Suona una Fender Jaguar del 1966 sullo sfondo di un deserto; la chitarra usata nel video \u00e8 attualmente esposta all'Hard Rock Cafe di Caracas. Frusciante ricorda la reazione sorpresa, seppur favorevole, di Van Sant: \u00abquando andai [nello studio] Gus Van Sant \u00e8 stato il solo a guardarmi e disse \"Dio, sono cos\u00ec felice che abbia indossato quel cappello. Sono cos\u00ec felice che abbia indossato quella camicia. Oh! Quei pantaloni sono fantastici, sono contento che tu li abbia indossati.\"\u00bb. Il video segna un cambiamento significativo nell'inquadratura su Frusciante: lui non volle pi\u00f9 saltare intorno con fervore come aveva fatto negli altri video della band.\nQuando Kiedis inizia a cantare, appare sulla telecamera inondata di luce viola con stelle fluorescenti blu come sfondo, circondato da nuvole. Successivamente l'immagine della skyline della citt\u00e0 di residenza di Van Sant, Portland, si sovrappone dal suo mento verso il basso. Flea e Smith poi appaiono, mentre suonano i propri strumenti. Queste scene sono accoppiate con scene in cui Kiedis cammina per le strade di Los Angeles, con indosso una t-shirt bianca con la scritta \"To Hell And Back\" stampata sulla parte davanti; mentre cammina, la telecamera si sofferma su varie persone. Questo, secondo Kiedis, era vitale; sentiva che la sola parte in studio non avrebbe sufficientemente trasmesso le emozioni: \u00abla prima volta che girammo [il video], era tutto in uno studio e questo non sembr\u00f2 catturare tutto quello che c'era bisogno di catturare. C'era bisogno di pi\u00f9; c'era bisogno che tutto fosse combinato con una cosa esterna, le strade-di-Los-Angeles.\u00bb Verso la fine, si vede Kiedis correre lungo il fiume di Los Angeles al rallentatore, con sullo sfondo l'esplosione di una bomba atomica. Il video termina con varie immagini sovrapposte della band, seguite da Frusciante che suona solo su un piedistallo, questa volta con un'immagine rovesciata dell'oceano al posto del cielo.\nMTV trasmise molte volte il video di \"Under the Bridge\"; agli MTV Video Music Awards del 1992 i Red Hot Chili Peppers vinsero grazie a questo video la categoria \"Breakthrough Video\" e \"Viewers Choice Best Video\"; la stessa band vinse nella categoria \"Best Art Direction\" grazie al video di \"Give It Away\". I Red Hot erano inoltre stati candidati nelle categorie \"Best Video\", \"Best Group\" e \"Best Direction\".\nVersione delle All Saints.\nUna versione del brano \u00e8 stata registrata nel 1997 dal gruppo musicale britannico All Saints e pubblicata il 27 aprile 1998 come primo singolo estratto dal primo album in studio \"All Saints\".\nDescrizione.\nIl brano \u00e8 stato pubblicato in alcuni paesi come doppio singolo insieme a \"Lady Marmalade\" ed \u00e8 stato prodotto da Nellee Hooper e Karl Gordon.\nAltre versioni.\nUn'altra versione del brano, oltre alla cover realizzata dalle All Saints, \u00e8 stata incisa dal chitarrista messicano Carlos Santana, che l'ha inclusa nel suo diciottesimo album \"\".. La canzone \"Bedrock Anthem\" di \"Weird Al\" Yankovic \u00e8 una parodia sia di \"Under The Bridge\" che di \"Give It Away\", altro pezzo famoso dei Red Hot; della prima traccia, \"Bedrock Anthem\" riprende solo l'introduzione e il primo verso.\nNel 2009, il trio di Stanley Clarke ha fatto una reinterpretazione della canzone ed \u00e8 stata inclusa nell'album \"Jazz In The Garden\"\nLa band hip hop Gym Class Heroes ha eseguito \"Under The Bridge\" per la raccolta Punk Goes '90s, un album in cui sono state inserite delle canzoni popolari negli anni novante, eseguite da artisti contemporanei. La Royal Philharmonic Orchestra ha riarrangiato \"Under the Bridge\" in molte occasioni. Mos Def ha incluso il verso iniziale del singolo dei Red Hot Chili Peppers nella sua canzone \"Brooklyn\", inclusa nell'album \"Black on Both Sides\"."}
{"id": "806471", "revid": "27723", "url": "https://it.wikipedia.org/wiki?curid=806471", "title": "Famiglia di asteroidi Flora", "text": ""}
{"id": "806479", "revid": "287204", "url": "https://it.wikipedia.org/wiki?curid=806479", "title": "Histoire d\u2019O (romanzo)", "text": ""}
{"id": "806489", "revid": "123839740", "url": "https://it.wikipedia.org/wiki?curid=806489", "title": "ERG", "text": ""}
{"id": "806503", "revid": "1005847", "url": "https://it.wikipedia.org/wiki?curid=806503", "title": "Interrogatorio", "text": "L'interrogatorio \u00e8 un istituto, generalmente previsto dall'ordinamento giuridico, consistente in una serie di domande rivolte dall'autorit\u00e0 giudiziaria o dalla polizia giudiziaria nell'ambito di un processo o di un'indagine.\nNel mondo.\nItalia.\nLa disciplina \u00e8 diversa nel diritto processuale civile e nel diritto processuale penale. Nel primo l'interrogatorio pu\u00f2 essere formale e libero, mentre nel secondo sono necessari diversi passaggi formali."}
{"id": "806504", "revid": "63760", "url": "https://it.wikipedia.org/wiki?curid=806504", "title": "Folk Studio", "text": ""}
{"id": "806511", "revid": "115624344", "url": "https://it.wikipedia.org/wiki?curid=806511", "title": "Il raggio verde (romanzo)", "text": "Il raggio verde (\"Le Rayon vert\") \u00e8 un romanzo di Jules Verne del 1882.\nTrama.\nUna ragazza decide di rinviare le sue nozze con il buffo e saccentissimo Aristobulus Ursiclos finch\u00e9 non avr\u00e0 visto il raggio verde che il sole lancia prima di tramontare in mare. \nDopo alcune vicissitudini, finir\u00e0 per sposare un pittore di tramonti.\nLa storia \u00e8 ambientata in Scozia. "}
{"id": "806513", "revid": "466539", "url": "https://it.wikipedia.org/wiki?curid=806513", "title": "Ermak Timofeevi\u010d", "text": "Biografia.\nNel 1558, la potente famiglia boiardi degli Stroganov ottenne la prima autorizzazione reale, da parte dello zar Ivan IV di Russia, alla colonizzazione della grande regione del fiume Kama e, dal 1574, delle terre oltre la catena montuosa degli Urali, tra il fiume Tura e Tobol, dominio dei Khan di Siberia, ricevendo in seguito il permesso di costruire citt\u00e0 fortificate sui fiumi Ob' e Irty\u0161. Intorno al 1573, dopo che i loro possedimenti, nei pressi di quella che \u00e8 oggi la citt\u00e0 di Perm', furono attaccati dalle truppe siberiane guidate da Muhammed, fratello del khan K\u00fc\u00e7\u00fcm, furono autorizzati a formare truppe mercenarie tra gli abitanti nativi del posto. Anche se Ivan IV aveva disposto che nessuno fra gli uomini reclutati avrebbe dovuto essere un ricercato, gli Stroganov arruolarono Ermak, capo di una trib\u00f9 di Cosacchi in fuga dal Don, dove erano soliti attaccare e derubare le carovane di mercanti.\nTra il 1579 e il 1581 Jermak, alla guida dei suoi cosacchi, inizi\u00f2 le sue campagne militari nella Siberia. Nel 1579 e nel 1580 tali campagne si concretizzarono in raid estivi nel territorio del Khanato; nel 1581, occupata la citt\u00e0 di \u00c7inki-Tura, decise di passare l'inverno arroccato tra le sue mura. L'anno seguente, dopo vittorie contro piccoli distaccamenti dell'esercito del khan, Ermak sconfisse il grosso delle forze di K\u00fc\u00e7\u00fcm dopo due battaglie nei mesi di luglio e ottobre del 1582, Baba Hasan e \u010cuva\u0161, sulle rive dell'Irty\u0161. Nonostante le truppe del Khan lo sovrastassero in quanto al numero di uomini, il suo esercito poteva contare sui fucili, mentre le forze del Khanato avevano in uso solo archi. L'esercito del khan sconfitto si ritir\u00f2 nelle steppe e il 26 ottobre Ermak entr\u00f2 senza incontrare resistenza nella capitale del Khanato, Isker. Raggiunto da nuovi rinforzi provenienti dalla Russia, cerc\u00f2 con i suoi Cosacchi di sconfiggere K\u00fc\u00e7\u00fcm, dopo averne catturato il fratello, leader della resistenza all'occupazione russa. Costretto a pernottare fuori dalle mura di Isker il 6 agosto 1585 fu sorpreso nel sonno e ucciso da un contingente di truppe tatare.\nLeggende popolari raccontano la sua morte in maniera eroica: attaccato da una moltitudine di indigeni riusc\u00ec da solo ad aprirsi un varco verso il fiume vicino (un affluente dell'Irty\u0161) nel tentativo di fuggire all'attacco. Ivi sarebbe morto affogato a causa sia delle numerose ferite subite sia del peso delle sue vesti da combattimento. Molto pi\u00f9 probabilmente mor\u00ec sgozzato insieme alla maggior parte dei suoi Cosacchi. La sua vita fu il soggetto di molte canzoni popolari russe, libri, \"byliny\" e dipinti fin dal XVI secolo. Ai primi del XIX secolo Dmitriev dedic\u00f2 alla sua impresa un poema epico intitolato \"Erm\u00e0k\" (\"\u0415\u0440\u043c\u0430\u043a\")."}
{"id": "806518", "revid": "1782831", "url": "https://it.wikipedia.org/wiki?curid=806518", "title": "Le follie di Kronk", "text": "Le follie di Kronk (\"Kronk's New Groove\") \u00e8 un film del 2005 diretto da Elliot M. Bour e Saul Andrew Blinkoff. \u00c8 un film d'animazione direct-to-video prodotto dalla DisneyToon Studios, sequel e spin-off del Classico Disney del 2000 \"Le follie dell'imperatore\". Il film riprende tutti i personaggi del Classico e (nella versione originale) quasi tutti i relativi doppiatori, tra cui John Fiedler alla sua ultima interpretazione. Fu distribuito negli Stati Uniti il 13 dicembre 2005.\nTrama.\nL'imperatore Kuzco racconta che Kronk \u00e8 diventato il cuoco e il capo fattorino alla Patria della carne di Mudka, una locanda nella giungla. Tutto \u00e8 sereno finch\u00e9 non arriva una lettera da Papi, il padre di Kronk, in cui lo avvisa che verr\u00e0 presto a trovarlo. Kronk \u00e8 terribilmente preoccupato: suo padre ha sempre disprezzato la sua passione per la cucina e ha sempre sperato che Kronk avesse una moglie e una casa su una collina.\nTramite un flashback, viene raccontato come Kronk tempo prima avesse incontrato nuovamente Yzma (precedentemente trasformata in gatta, ora di nuovo umana ma con una folta coda bianca) e lei gli avesse proposto un affare: vendere agli anziani dell'ospizio una pozione della giovinezza. Kronk accetta e gli anziani, per comprare la pozione, gli cedono la casa di riposo. Quando per\u00f2 Kronk scopre che Yzma \u00e8 un'imbrogliona e la pozione non ha in realt\u00e0 nessun effetto, restituisce ai vecchietti la loro casa. Yzma, trasformatasi in un coniglietto, \u00e8 catturata da un condor. Attraverso un altro flashback viene narrato come Kronk, durante una gara tra squadre scout, abbia intrecciato una relazione amorosa con la giovane Birdwell. Ma per difendere i suoi pargoli \u00e8 costretto a rinunciare alla sua amata.\nPapi arriva da Kronk e dopo un disperato tentativo di quest'ultimo di non rivelargli i fatti, lo scopre senza una casa e senza moglie, ma con tantissimi amici. Kronk trova la forza di confrontarsi con suo padre e avere un sincero rapporto con lui, e infine riesce anche a riconciliarsi con la signorina Birdwell e a sposarsi con lei.\nDistribuzione.\nEdizione italiana.\nIl doppiaggio italiano del film fu eseguito dalla Royfilm e diretto da Leslie La Penna su dialoghi di Luigi Calabr\u00f2. Le canzoni, adattate da Lorena Brancucci, furono incise ai Trafalgar Recording Studios. A differenza della versione originale, quella italiana vide il cambiamento di gran parte del cast vocale del Classico, poich\u00e9 tornano nei loro ruoli solo Emanuela Rossi, Angiolina Quinterno, Erica Necci e Veronica Puccio.\nMassimiliano Alto e Ludovica Modugno doppiano rispettivamente Kuzco e Yzma dopo aver gi\u00e0 dato voce ai personaggi nel videogioco \"Le follie dell'imperatore\", nella serie TV \"House of Mouse - Il Topoclub\" e nel film \"Il bianco Natale di Topolino - \u00c8 festa in casa Disney\".\nEdizioni home video.\nIl film fu distribuito in DVD in Nord America il 13 dicembre 2005 e in Italia il 16 gennaio 2006. Il DVD include come extra due giochi interattivi e un dietro le quinte.\nL'11 giugno 2013 il film \u00e8 stato distribuito in Blu-ray Disc in Nord America in una \"3-Disc Special Edition\" che contiene \"Le follie dell'imperatore\" e \"Le follie di Kronk\" in un unico BD (privo di extra) e in due DVD distinti. Nel primo fine settimana furono vendute 14.000 unit\u00e0, per un incasso di 282.000 dollari.\nAccoglienza.\nCritica.\n\"Le follie di Kronk\" fu accolto negativamente dalla critica. Il sito Rotten Tomatoes ha raccolto sei recensioni tutte negative, con un voto medio di 4,5. Tuttavia il film fu candidato a tre Annie Award: miglior produzione per l'home entertainment, miglior storyboarding e miglior sceneggiatura."}
{"id": "806520", "revid": "22643", "url": "https://it.wikipedia.org/wiki?curid=806520", "title": "Illirico (lingua)", "text": ""}
{"id": "806521", "revid": "17351", "url": "https://it.wikipedia.org/wiki?curid=806521", "title": "Focke Wulf Ta 152", "text": ""}
{"id": "806523", "revid": "17351", "url": "https://it.wikipedia.org/wiki?curid=806523", "title": "Focke-Wulf Ta.152", "text": ""}
{"id": "806526", "revid": "17351", "url": "https://it.wikipedia.org/wiki?curid=806526", "title": "Focke-Wulf Ta-152", "text": ""}
{"id": "806527", "revid": "17351", "url": "https://it.wikipedia.org/wiki?curid=806527", "title": "Ta.152", "text": ""}
{"id": "806528", "revid": "17351", "url": "https://it.wikipedia.org/wiki?curid=806528", "title": "Ta-152", "text": ""}
{"id": "806529", "revid": "17351", "url": "https://it.wikipedia.org/wiki?curid=806529", "title": "Ta 152", "text": ""}
{"id": "806530", "revid": "1305772", "url": "https://it.wikipedia.org/wiki?curid=806530", "title": "Procedura legislativa ordinaria", "text": "La procedura legislativa ordinaria (Art. 294 TFUE), (prima del Trattato di Lisbona cosiddetta \"procedura di codecisione\") \u00e8 una delle procedure legislative dell'Unione europea. In essa il Parlamento interviene attivamente nel processo legislativo comunitario, non limitandosi a fornire pareri, ma potendo modificare il testo sottoposto all'esame degli organi legislativi dalla Commissione. \nLa procedura di codecisione (in cui il Parlamento \u00e8 colegislatore con il Consiglio) \u00e8 stata introdotta con il Trattato di Maastricht e progressivamente estesa ad altri settori. Con i successivi accordi di Amsterdam e Nizza e infine con il Trattato di Lisbona diventa la procedura ordinaria di approvazione degli atti legislativi dell\u2019Unione europea ed \u00e8 denominata procedura legislativa ordinaria.\nLa procedura.\nLa Procedura legislativa ordinaria prevede tre fasi o letture:\nPrima lettura.\nLa procedura \u00e8 avviata quando la Commissione europea presenta una proposta legislativa al Consiglio e al Parlamento europeo. La Commissione sottopone contemporaneamente la proposta all'esame dei parlamenti nazionali e, in taluni casi, del Comitato delle regioni e del Comitato economico e sociale.\nLe proposte legislative sono adottate dal collegio dei membri della Commissione mediante procedura scritta (senza discutere il testo) o mediante procedura orale (con discussione). Se \u00e8 richiesta una votazione, la Commissione delibera a maggioranza semplice.\nSecondo quanto previsto dai trattati, la Commissione \u00e8 l\u2019istituzione cui spetta di regola il potere di proporre l\u2019adozione di atti dell\u2019Unione.\nSeppure di norma sia la Commissione a detenere autonomamente il potere di iniziativa, vi sono dei casi in cui l\u2019esercizio di questo potere \u00e8 indotto da una richiesta esterna alla Commissione: pu\u00f2 essere determinato da una richiesta formulata dal Parlamento europeo, dal Consiglio, da un milione di cittadini dell\u2019Unione.\nIl Parlamento su di essa formula la sua posizione, nella quale pu\u00f2 proporre o meno emendamenti, e la invia al Consiglio. Se il Consiglio accetta gli emendamenti proposti l\u2019atto viene adottato senza ulteriori adempimenti. Se invece non approva la posizione del Parlamento europeo, il Consiglio adotta la sua posizione in prima lettura e la trasmette al Parlamento europeo.\nSeconda lettura.\nSe entro un termine di tre mesi da tale comunicazione, il Parlamento europeo:\nFase di Conciliazione.\nIl Comitato di conciliazione si compone di un numero uguale di membri del Parlamento e di rappresentanti del Consiglio e deve concordare un progetto che sia accettabile per entrambe le istituzioni, entro un termine di sei settimane dalla convocazione.\nSe, entro un termine di sei settimane dalla convocazione, il Comitato di conciliazione non approva un progetto comune, l\u2019atto in questione si considera non adottato; se, invece, entro il termine di sei settimane, il Comitato di conciliazione approva un progetto comune, questo viene trasmesso al Parlamento e al Consiglio per una terza lettura.\nTerza lettura.\nSia il Parlamento che il Consiglio devono reagire entro sei settimane, a decorrere dalla data in cui il progetto comune \u00e8 stato approvato.\nIl Parlamento europeo esamina il progetto comune e pu\u00f2:\nIl Parlamento approva il progetto comune a maggioranza semplice dei voti espressi.\nIl Consiglio esamina il progetto comune. Se esso:\nIl Consiglio approva il progetto comune a maggioranza qualificata.\nIl Trilogo.\nIl Trilogo \u00e8 un tipo di incontro adoperato nella procedura legislativa dell\u2019Unione europea (UE) che vede coinvolti rappresentanti del Parlamento (PE), del Consiglio e della Commissione. Lo scopo \u00e8 quello di fare in modo che il Parlamento europeo e il Consiglio dell'UE, con la mediazione della Commissione, raggiungano pi\u00f9 rapidamente un accordo all'interno della procedura legislativa ordinaria. Il termine \u201ctrilogo formale\u201d si trova qualche volta riferito agli incontri della commissione di conciliazione, realizzati tra la seconda e la terza lettura. Ma le espressioni \u201ctrilogo\u201d o \u201ctrilogo informale\u201d sono pi\u00f9 diffusamente utilizzate per indicare un incontro realizzato in un \u201cquadro informale\u201d che pu\u00f2 essere realizzato in una qualsiasi fase della procedura legislativa ordinaria, gi\u00e0 prima della prima lettura e fino ad arrivare al momento della procedura di conciliazione formale. Gli eventuali accordi raggiunti nei triloghi informali vanno ad ogni modo approvati attraverso le procedure formali proprie di ciascuna delle tre istituzioni. I triloghi sono stati \"formalizzati\" nel 2007 con una dichiarazione congiunta del Parlamento europeo, del Consiglio dell\u2019UE e della Commissione UE senza tuttavia essere regolamentati dalla legislazione primaria.\nLa pratica di raggiungere accordi mediante triloghi per accelerare l\u2019iter decisionale dell\u2019UE ha subito uno sviluppo legato all\u2019evoluzione del processo di integrazione europea e parallelo all\u2019evoluzione del ruolo del PE come co-legislatore.\nNel corso della legislatura 2009-2014, periodo in cui \u00e8 entrato in vigore il Trattato di Lisbona e la procedura di codecisione \u00e8 diventata la procedura legislativa ordinaria, che vede il PE e il Consiglio dell'UE come co-legislatori, l\u201985% degli atti legislativi risulta essere stata approvata gi\u00e0 nel corso della prima lettura, mentre il 13% degli atti \u00e8 passato in seconda lettura e solo il 2% \u00e8 arrivato alla procedura di conciliazione. Questa tendenza \u00e8 stata accompagnata dalla crescita del numero dei triloghi (oltre 1500 nello stesso periodo) di cui si riconosce l\u2019efficacia nel velocizzare la procedura legislativa.\nIl principale strumento di lavoro utilizzato nei triloghi \u00e8 il documento a quattro colonne. Si tratta di un foglio di lavoro distinto in quattro sezioni in ciascuna delle quali sono segnate le posizioni delle tre istituzioni UE. La prima colonna riporta la posizione della Commissione, la seconda con quella del PE, la terza e la quarta sezione presentano, rispettivamente, la posizione del Consiglio dell'UE e il testo di compromesso raggiunto nel corso del trilogo. Ma mentre le prime due posizioni sono pubbliche, le altre due colonne hanno spesso elementi testuali non ancora adottati, mentre la colonna che riporta l\u2019esito della negoziazione tra le parti resta inaccessibile al pubblico.\nI triloghi sono stati criticati per la mancanza di trasparenza dei negoziati e di democraticit\u00e0 sia riguardo al numero limitato dei rappresentanti delle istituzioni UE coinvolti che sui metodi di lavoro utilizzati. Il Mediatore europeo, l\u2019organo dell\u2019UE che si occupa della cattiva amministrazione delle istituzioni e organi dell\u2019Unione europea ha avviato nel 2015 un\u2019indagine per stabilire la necessit\u00e0 di una riforma del trilogo, delineando possibili proposte per raggiungere una maggiore trasparenza."}
{"id": "806531", "revid": "1543377", "url": "https://it.wikipedia.org/wiki?curid=806531", "title": "I cinquecento milioni della B\u00e9gum", "text": "I cinquecento milioni della B\u00e9gum (titolo originale \"Les 500 millions de la B\u00e9gum\") \u00e8 un romanzo in lingua francese di Jules Verne pubblicato nel 1879.\nTrama.\nUn medico francese, il dottor Sarrasin, e uno scienziato tedesco, il professor Schultze, ricevono le due parti dell'eredit\u00e0 di una loro lontana parente, la nobile indiana B\u00e9gum Gokool: entrambi utilizzano la loro quota di questa immensa fortuna per realizzare le loro citt\u00e0 ideali.\nIl dottor Sarrasin realizza France-Ville, un'utopia sanitaria, mentre il dottor Schultze costruisce Stahlstadt (in tedesco \"citt\u00e0 dell'acciaio\"), vera e propria citt\u00e0-industria, organizzata militarmente, dove progetta, produce e vende armi d'avanguardia. Inoltre ordisce segretamente piani minacciosi per la pacifica France-Ville, piani in cui progetta di sperimentare l'uso di armi di distruzione di massa \"ante litteram\", di sua ideazione.\nNel frattempo, Johann Schwartz, un brillante ingegnere, si fa assumere a Stahlstadt dove scala per anni la catena gerarchica che lo porter\u00e0 al \"sancta sanctorum\" di Schultze. Il giovane \u00e8 in realt\u00e0 Marcel Bruckmann, un alleato di Sarrasin, e riuscir\u00e0 a scoprire i piani di Schultze. Pur senza venire scoperto, Bruckmann verr\u00e0 condannato a morte dal capriccioso Schultze che gli aveva mostrato, per vanit\u00e0, i suoi pi\u00f9 terribili ordigni segreti: un supercannone dalla lunghissima gittata (sufficiente a bombardare France-Ville), proiettili incendiari e proiettili a diffusione di gas. Tuttavia, Bruckmann riesce a sfruttare la fiducia che Schultze continua a nutrire in lui e a fuggire da Stahlstadt; ma tutto il lavoro eroico di Bruckmann e quello dei suoi amici risulterebbe inutile, se il supercannone pronto a bombardare France-Ville non fosse paradossalmente troppo potente: il primo proiettile sar\u00e0 letteralmente scagliato in orbita attorno alla terra, danneggiando allo stesso tempo il cannone.\nInfine, la nemesi: Schultze verr\u00e0 trovato morto nel suo laboratorio segreto, congelato, asfissiato e pietrificato dall'esplosione di uno dei diabolici proiettili a gas di cui andava fiero. Questa morte porter\u00e0 al collasso della struttura sociale di Stahlstadt, per cui l'autocratico Schultze non aveva mai progettato un vice-capo. Cos\u00ec, alla fine, tutto andr\u00e0 paradossalmente nelle mani del suo unico parente noto, ovvero il dottor Sarrasin; Stahlstadt viene liquidata ed affidata a Marcel, che la trasforma in un centro di produzione commerciale per tutte \"le industrie utili\"."}
{"id": "806532", "revid": "112370300", "url": "https://it.wikipedia.org/wiki?curid=806532", "title": "Redditi di lavoro autonomo", "text": "I redditi di lavoro autonomo, disciplinati dal Capo V, Artt. 53 e 54, D.P.R. 22 dicembre 1986 n. 917, sono quelli derivanti dall'esercizio abituale, ancorch\u00e9 non esclusivo, di attivit\u00e0 lavorative diverse da quelle di impresa o di lavoro dipendente. Elementi caratterizzanti quindi sono l'autonomia, intesa come organizzazione della propria attivit\u00e0, e la residualit\u00e0.\nIl D.P.R. 22 dicembre 1986, n. 917, individua le seguenti tipologie di redditi di lavoro autonomo:\nI redditi derivanti da rapporti di collaborazione coordinata e continuativa possono rientrare nell'ambito dei redditi professionali quando le collaborazioni sono svolte nell'ambito dell'esercizio tipico di una professione, e quando le collaborazioni pur non essendo tipiche vengono svolte abitualmente ed in forma professionale."}
{"id": "806537", "revid": "1305772", "url": "https://it.wikipedia.org/wiki?curid=806537", "title": "Ardashir II", "text": "Durante il regno del fratello e predecessore Sapore II, Ardashir fu re dello stato vassallo di Adiabene, dove si rese famoso per la persecuzione dei cristiani. Alla morte del fratello, e a pi\u00f9 di settant'anni, gli succedette."}
{"id": "806548", "revid": "5680", "url": "https://it.wikipedia.org/wiki?curid=806548", "title": "Seno (trigonometria)", "text": ""}
{"id": "806552", "revid": "1442080", "url": "https://it.wikipedia.org/wiki?curid=806552", "title": "Sammy Barbot", "text": "Biografia.\nSammy Barbot nasce a Le Lamentin, nell'isola caraibica della Martinica, e si trasferisce a Parigi in giovane et\u00e0. Qui inizia la sua carriera da cantante e ballerino, esibendosi in alcuni locali, prendendo anche parte alla versione francese del musical \"Hair\".\nNel 1975 appare nel film \"Roma drogata la polizia non pu\u00f2 intervenire\", cantandone anche la canzone di apertura.\nNel 1977, dopo essere stato notato da alcuni scrittori della RAI, si trasferisce in Italia per condurre lo show \"Piccolo Slam\" insieme a Stefania Rotolo, che riscuote un grande successo. In seguito i due incisero il 45 giri \"Toccami/Piccolo slam\", che divent\u00f2 uno dei singoli pi\u00f9 venduti dell'anno.\nLa sua carriera da conduttore televisivo continua nel 1979, quando diventa conduttore del programma televisivo da lui ideato \"Popcorn\", su Canale 5.\nNel 1981 pubblica il suo singolo di maggior successo, \"Aria di casa\", sigla del programma \"Happy Circus\", che si posizion\u00f2 al quinto posto delle canzoni pi\u00f9 vendute dell'anno.\nContinu\u00f2 la sua carriera da cantante e conduttore televisivo fino alla seconda met\u00e0 degli anni 80.\nEra noto al grande pubblico come \"il nero dagli occhi tristi\"."}
{"id": "806557", "revid": "1522738", "url": "https://it.wikipedia.org/wiki?curid=806557", "title": "Stati federati del Venezuela", "text": "Gli stati federati del Venezuela sono la suddivisione territoriale di primo livello del Paese e sono pari a 23; ad essi sono equiordinati il Distretto Capitale (\"Distrito Capital\"), comprendente la capitale Caracas, e le cosiddette Dipendenze Federali (\"Dependencias Federales\"), costituite da un gruppo di isole. Ciascuno stato comprende a sua volta pi\u00f9 comuni, 355 in tutto.\nIl Venezuela rivendica il territorio della Guayana Esequiba, parte della Guyana.\nStoria.\nIl Paese risultava diviso in province fino al 1863, quando fu introdotta la suddivisione in stati. Sino ai primi del '900, peraltro, tali entit\u00e0 furono interessate da diverse variazioni territoriali; negli ultimi anni del XX secolo, in particolare, furono creati tre nuovi stati, ossia Delta Amacuro, Amazonas e Vargas.\nProfili istituzionali.\nIl potere legislativo, limitato alle competenze statali, \u00e8 esercitato dal Consiglio Legislativo (\"Consejo Legislativo\"), una camera unica ad elezione diretta con metodo proporzionale.\nIl potere esecutivo \u00e8 esercitato dal Governatore dello stato (\"Gobernador\"), il quale deve avere pi\u00f9 di 25 anni e 5 anni di residenza ininterrotta nello stato. L'elezione \u00e8 diretta e la carica \u00e8 di 4 anni con possibilit\u00e0 di essere rieletto una sola volta. Il governatore \u00e8 affiancato dai segretari statali a formare il gabinetto di governo. Vi sono poi degli organi di controllo (\"Contralor del Estado\") e di supporto (\"Procuradur\u00edas\").\nIl potere giudiziario \u00e8 esercitato dalle delegazioni statali del Tribunale supremo."}
{"id": "806561", "revid": "123194848", "url": "https://it.wikipedia.org/wiki?curid=806561", "title": "Annette O'Toole", "text": "Biografia.\nNata a Houston come Annette Toole da Dorothy Geraldine Niland e William West Toole Junior, sua madre insegnava danza, che anche lei ha cominciato a praticare all'et\u00e0 di tre anni; inizia a prendere lezioni di recitazione a 13 anni, quando la sua famiglia si trasferisce a Los Angeles. A 15 anni ottiene una piccola parte nella serie \"This Is the Life\". Seguono, fino al 1977, diverse apparizioni in numerosi telefilm. Il suo primo ruolo nel cinema \u00e8 quello nel film \"Smile\" (1975). Compare poi in altre pellicole come \"Foolin' Around\" (1980), \"Stand By Your Man\" (1981), \"48 ore\" (1982), \"Il bacio della pantera\" (1982). Nel 1983 interpreta Lana Lang in \"Superman III\". Nel 1985 recita al fianco di Barry Manilow nel film TV della CBS \"Copacabana\" e in \"Un ponte per Terabithia\". Nella commedia romantica \"Prendi il mio cuore\" (1987) ha il ruolo da protagonista.\nNel 1990 recita in due miniserie della ABC: \"It\", tratta dal romanzo di Stephen King, e \"The Kennedys\", nella quale interpreta Rose Kennedy. Per quest'ultimo ruolo ottiene un \"Primetime Emmy Award\". Nel 1993 \u00e8 Ellen Wells in \"Desperate Justice\"; nel 1996 ha un ruolo ricorrente in \"Nash Bridges\" e nel 2000 \u00e8 la protagonista della serie televisiva \"The Huntress\". A ottobre 2001 torna nell'universo di Superman interpretando Martha Kent, madre adottiva di Clark Kent, nella serie televisiva \"Smallville\", dove rimane come personaggio del cast principale fino alla sesta stagione. A novembre 2010 \u00e8 Veronica, una donna di mezza et\u00e0 affetta da Alzheimer, nella terza stagione di \"Lie to Me.\" Nel 2019 interpreta il ruolo di Hope McCrea, sindaca della piccola cittadina Virgin River, nel nord della California, in cui \u00e8 ambientata l'omonima serie televisiva.\nVita privata.\nNel 1983 O'Toole sposa l'attore Bill Geisslinger, dal quale ha due figlie. La coppia divorzia nel 1993 e sei anni dopo si sposa con l'attore Michael McKean.\nDoppiatrici italiane.\nNelle versioni in italiano dei suoi lavori, Annette O'Toole \u00e8 stata doppiata da:"}
{"id": "806565", "revid": "547992", "url": "https://it.wikipedia.org/wiki?curid=806565", "title": "Bahram IV", "text": "Figlio e successore di Sapore III, fu governatore della citt\u00e0 persiana di Kirman, ed ebbe quindi il titolo di kirmanshah (Agazia iv. 26; \"Tabari\").\nFu lui o suo padre a spartirsi l'Armenia con l'Impero romano. \nBahram venne assassinato dopo undici anni di regno.\nNella cultura di massa.\nNel videogioco \"\" Bahram \u00e8 il sovrano dell'Impero sasanide ed esercita il suo potere su molti stati clienti. All'inizio non aveva la barba ma, dopo gli \u00e8 stata aggiunta, indossa una veste color giallo-verde, un turbante blu ed impugna uno scettro."}
{"id": "806567", "revid": "287204", "url": "https://it.wikipedia.org/wiki?curid=806567", "title": "Carlo Alfredo Piatti", "text": "Biografia.\nCarlo Alfredo Piatti nacque l'8 gennaio 1822 in una casa di via Borgo Canale, a Bergamo. Piatti fu indirizzato fin dalla tenera et\u00e0 alla musica dal padre, discreto violinista, tanto che fu ammesso al Conservatorio di Milano nel 1832 dalla stessa commissione che aveva respinto Giuseppe Verdi.\nTermin\u00f2 gli studi a soli 15 anni, quando venne licenziato dal Conservatorio di Milano con la benedizione del maestro:\nL'inizio della sua carriera musicale non fu tra i pi\u00f9 brillanti, infatti gir\u00f2 l'Europa tra vari insuccessi fin quando non giunse in Inghilterra, dove fece fortuna grazie anche all'incontro con Felix Mendelssohn e Franz Liszt, che lo defin\u00ec \"un Paganini del violoncello\".\nDurante la sua attivit\u00e0 a Londra partecip\u00f2 alla prima mondiale de I Masnadieri, dove Giuseppe Verdi impost\u00f2 il preludio come un assolo di violoncello scritto proprio pensando a Piatti.\nNel 1856, a Wolchester, si spos\u00f2 con Mary Ann Lucy Welsh, unica figlia di Thomas Welsh, professore di canto, dalla quale ebbe una figlia. Il rapporto termin\u00f2 qualche anno pi\u00f9 tardi con una separazione.\nFino al 1898 Piatti visse a Londra dove si produsse in molteplici concerti con musicisti quali Camillo Sivori, Giovanni Bottesini, Clara Schumann, Charles Hall\u00e9, Heinrich Ernst e Henri Vieuxtemps, ottenendo numerosi onori e riconoscimenti internazionali.\nCarlo Alfredo Piatti mor\u00ec gioved\u00ec 18 luglio 1901, alle Crocette di Mozzo, nella casa del genero, il conte Carlo Lochis. \u00c8 sepolto nella Villa Lochis, sul colle omonimo situato nel Comune di Mozzo.\nAll'italiano \u00e8 dedicato uno dei migliori violoncelli usciti dall'officina dello Stradivari, che fu regalato nel 1866 al violoncellista e che tuttora porta il suo nome.\nCritica.\nLa critica dell'epoca ci descrive Piatti come un uomo \"misurato, sobrio, severo e castigato nello stile\" e ancora:\nBibliografia.\nMonografie su Carlo Alfredo Piatti:\nSaggi e raccolte di saggi su Carlo Alfredo Piatti:\nArticoli su giornali e riviste su Carlo Alfredo Piatti:"}
{"id": "806569", "revid": "110157", "url": "https://it.wikipedia.org/wiki?curid=806569", "title": "Aptene", "text": " \nL'aptene \u00e8 una molecola a basso peso molecolare (inferiore a 10.000 uma) che di per s\u00e9 non induce una risposta anticorpale, cio\u00e8 non ha propriet\u00e0 immunogeniche, ma se legata ad un \"carrier\" \u00e8 in grado di stimolare la formazione di anticorpi specifici e di reagire con essi.\nLa risposta immunitaria.\nMolte sostanze naturali (proteine, carboidrati, acidi nucleici e lipidi) e molte sostanze di origine sintetica si comportano come immunogeni efficaci, ovvero evocano una risposta immunitaria contro di s\u00e9 agendo come antigeni.\nPer evocare una risposta immunitaria un composto deve contenere dei determinanti antigenici o epitopi (cio\u00e8 deve essere riconosciuto dai diversi linfociti B e dai diversi linfociti T) e deve avere un'ulteriore propriet\u00e0, quella dell'immunogenicit\u00e0, cio\u00e8 deve poter evocare una risposta immunitaria. \nIn quest'ultimo caso, spesso, le dimensioni dell'antigene sono fondamentali: l'antigene deve cio\u00e8 essere sufficientemente grande da dare inizio all'attivazione linfocitaria necessaria per portare ad una produzione di anticorpi. \nDal punto di vista pratico ci\u00f2 che si osserva \u00e8 che alcuni composti chimici di piccole dimensioni e di struttura piuttosto semplice (apteni) in genere non sono dei buoni immunogeni, cio\u00e8, pur essendo riconosciuti come estranei (not-self) dall'organismo, non evocano una risposta anticorpale.\nIn ogni caso anche queste sostanze, una volta veicolate da molecole di dimensioni maggiori chiamate trasportatori (carriers) possono acquisire la caratteristica dell'immunogenicit\u00e0. Il carrier veicolante l'aptene non necessariamente \u00e8 in grado di suscitare una risposta immunitaria di per s\u00e9, ma lo \u00e8 il complesso carrier-aptene.\nVa ricordato che, in generale, solo grandi molecole (cosiddetti antigeni timo-dipendenti), sono in possesso delle caratteristiche per determinare una adeguata risposta immunitaria (memoria immunitaria, scambio di classe anticorpale, maturazione dell'attivit\u00e0 anticorpale).\nQueste caratteristiche comprendono anche un peso molecolare superiore a 10.000 dalton, peculiarit\u00e0 per definizione assente nell'aptene.\nIl meccanismo per il quale non si ha una risposta immunitaria a seguito della penetrazione nell'organismo di una piccola molecola con funzioni di aptene, non \u00e8 completamente chiarito, ma sembra possa coinvolgere meccanismi immunologici pi\u00f9 complessi, tra cui la assenza o insufficienti segnali di co-stimolazione da parte delle cellule presentanti l'antigene.\nSono stati sperimentalmente accertati come apteni sostanze a basso peso molecolare come zuccheri, peptidi, acidi nucleici, steroidi e farmaci legati a carriers proteici.\nL'aptene risulta avere grande importanza nello studio immunoistochimico per l'ottenimento della risposta immunitaria da parte di molecole che naturalmente non evocherebbero tale risposta. L'immunoistochimica affianca la tradizionale immunochimica nello studio dei tessuti."}
{"id": "806572", "revid": "49022", "url": "https://it.wikipedia.org/wiki?curid=806572", "title": "XII tavole", "text": ""}
{"id": "806582", "revid": "1656773", "url": "https://it.wikipedia.org/wiki?curid=806582", "title": "Caracciolo", "text": "La famiglia Caracciolo \u00e8 una famiglia nobile italiana, originaria di Napoli.\nStoria.\nLa casata vantava una mitica origine bizantina, ma la sua reale origine risale al X secolo con il capostipite Teodoro Caracciolo (riportato nei documenti antichi come \"Theodorus Caracziolus\"), di cui possediamo solo notizie d'archivio: fu seppellito assieme alla moglie Urania nella Chiesa di Santa Maria Assunta, a Napoli. Risulta deceduto al 20 marzo 976, data di un documento nel quale si apprende che in tale periodo sua figlia Teodonanda fece una donazione al Monastero dei Santi Sergio e Bacco.\nAi tempi del Ducato di Napoli la famiglia godette di nobilt\u00e0 nel Seggio di Capuana dei Sedili di Napoli, beneficiando di speciali privilegi concessi dal duca Sergio VII. La famiglia si divise poi in numerose linee, tra cui le cosiddette \"linee antiche\" (\"Caracciolo Canella\", \"Caracciolo Ugot\", \"Caracciolo Viola\" e \"Caracciolo Ciccola\"), quindi nelle linee dei \"del Sole\", \"Bianchi\", \"Rossi\" e \"Pisquizi\". Nello specifico, la linea dei \"Caracciolo Rossi\" ebbe come capostipite Riccardo, figlio di Landolfo, vissuto agli inizi del XII secolo, mentre quella dei \"Caracciolo Pisquizi\" Filippo, anch'egli figlio di Landolfo. Da quest'ultima nacquero poi il ramo dei \"Caracciolo del Sole\" e quello dei \"Caracciolo di Pisciotta\".\nNumerose le sottolinee derivate, delle quali si ricordano in particolare quelle dei \"Carafa\" e dei \"Di Napoli\", quest'ultima originatasi da Nicol\u00f2 Caracciolo dei duchi di Martina, il quale, trasferitosi a Troina, in Sicilia, per mantenere vivo il ricordo della sua citt\u00e0 di provenienza, mut\u00f2 il proprio cognome in Di Napoli, che venne poi assunto dai suoi discendenti.\nLa supremazia della famiglia Caracciolo fece s\u00ec che gran parte delle tormentate vicende del Regno di Napoli videro protagonisti vari membri della famiglia, talvolta anche su fronti contrapposti.\nNel 1869 la casata fu ascritta al \"Libro d'oro della nobilt\u00e0 italiana\".\nMembri principali.\nTra i pi\u00f9 noti membri della famiglia si annoverano:"}
{"id": "806585", "revid": "336498", "url": "https://it.wikipedia.org/wiki?curid=806585", "title": "Len Lye", "text": "Opera negli anni trenta a Londra prima di trasferirsi negli Stati Uniti, dove durante gli anni della Seconda Guerra Mondiale si dedicher\u00e0 al documentario. Autonomo e individualista, Lye \u00e8 allo stesso tempo un artista e un tecnico, e dalle sue invenzioni tecniche trae lo spunto per le sue creazioni. Nel 1929, con \"Tusalava\" presenta, primo al mondo, la tecnica della pittura diretta su pellicola che era stata ideata, ma non pubblicizzata, da Ginna e Corra, e che sar\u00e0 poi divulgata dallo scozzese-canadese Norman McLaren. Stilisticamente Lye si \u00e8 ispirato all\u2019antica arte aborigena dell\u2019Australia, rendendo questo cortometraggio l\u2019unico esempio cinematografico di ci\u00f2 che i critici d\u2019arte descrivono oggi come \u201cprimitivismo modernista\u201d."}
{"id": "806587", "revid": "63760", "url": "https://it.wikipedia.org/wiki?curid=806587", "title": "FolkStudio", "text": ""}
{"id": "806589", "revid": "123318346", "url": "https://it.wikipedia.org/wiki?curid=806589", "title": "1524", "text": ""}
{"id": "806593", "revid": "42081", "url": "https://it.wikipedia.org/wiki?curid=806593", "title": "C.G.I.L.", "text": ""}
{"id": "806596", "revid": "1364124", "url": "https://it.wikipedia.org/wiki?curid=806596", "title": "Colorazione con ematossilina eosina", "text": "La colorazione con ematossilina eosina (abbreviata EE) \u00e8 la colorazione di base nello studio microscopico dei tessuti animali e negli esami istopatologici di routine.\nSignificato della colorazione.\nQuando viene attraversato da raggi luminosi il protoplasma cellulare rivela un comportamento sostanzialmente omogeneo. In altri termini i campioni biologici a fresco (non preventivamente colorati) non possono essere analizzati microscopicamente. Diviene quindi necessario ricorrere a delle colorazioni delle strutture biologiche per instaurarvi una certa disomogeneit\u00e0 di comportamento nei confronti della luce bianca e rendere possibile l'individuazione delle strutture.\nOgni colorazione prevede sostanzialmente la rimozione di materiali inclusi nel protoplasma grazie all'uso di uno specifico solvente, e quindi la successiva reidratazione, colorazione e fissazione del colorante sul preparato.\nTipi di colorazioni.\nIn istologia si distinguono:\nLe colorazioni possono inoltre essere:\nProcedura e risultato della colorazione.\nLa colorazione ematossilina-eosina verosimilmente \u00e8 la combinazione di coloranti pi\u00f9 comune in istologia. L'ematossilina \u00e8 un colorante vegetale, estratto dal legno di una leguminosa, l\"'Haematoxylum campechianum\" pi\u00f9 noto con il nome di campeggio. Il preparato viene prima immerso nella soluzione di ematossilina e mordente, quindi dopo il lavaggio viene immerso nella soluzione di eosina.\nL'ematossilina o emallume di Mayer colora in blu violetto i componenti cellulari carichi negativamente, come acidi nucleici, proteine di membrana e membrane cellulari, elastina. Questi componenti sono detti basofili e si trovano prevalentemente a livello del nucleo, che assume pertanto il colore blu.\nL'eosina colora invece in rosso rosato i componenti carichi positivamente, come molte proteine cellulari, le proteine mitocondriali, le fibre collagene. Questi componenti sono detti eosinofili o acidofili e determinano una colorazione rosata di tutte le rimanenti zone cellulari, il citoplasma e le sostanze extracellulari."}
{"id": "806598", "revid": "95056", "url": "https://it.wikipedia.org/wiki?curid=806598", "title": "Ematossilina eosina", "text": ""}
{"id": "806599", "revid": "95056", "url": "https://it.wikipedia.org/wiki?curid=806599", "title": "Colorazione EE", "text": ""}
{"id": "806600", "revid": "95056", "url": "https://it.wikipedia.org/wiki?curid=806600", "title": "Colorazione HE", "text": ""}
{"id": "806605", "revid": "228587", "url": "https://it.wikipedia.org/wiki?curid=806605", "title": "Formula Aurora 1979", "text": "La stagione 1979 della Formula Aurora fu la seconda edizione del campionato britannico di Formula 1, da quest'anno denominato \"Formula 1 Aurora\". Venne vinta nuovamente ad un pilota britannico, Rupert Keegan al volante di una Arrows A1-Ford Cosworth.\nLa pre-stagione.\nCalendario.\nOltre che sui circuiti britannici usati l'anno precedente si corre anche a Silverstone. Tre le tappe fuori dal Regno Unito: Zandvoort, Zolder e Nogaro. Il totale delle gare sale a 15.\nRiassunto della stagione.\nRupert Keegan, al volante di un'Arrows, brucer\u00e0 per soli due punti Dave Kennedy, giunto in testa al campionato all'ultima corsa, ma costretto al ritiro nell'atto finale da un incidente di gara. Kennedy us\u00f2 una Wolf WR4 e una WR6. Terzo De Villota con una Lotus 78. Da segnalare il buon comportamento, soprattutto in prova della Fittipaldi F5A, guidate dal belga De Dryver e da Guy Edwards.\nTra i piloti c'\u00e8 l'asso della moto Giacomo Agostini, che conquista anche tre podi con una Williams FW06.\nRisultati e classifiche.\nClassifica Piloti.\nViene modificato il sistema di punteggio al fine di renderlo pi\u00f9 simile alla Formula 1. Al primo vanno 9 punti, 6 al secondo, 4 al terzo, 3 al quarto, 2 al quinto e 1 al sesto. All'autore della \"pole position\" vanno 2 punti, 1 a quello del giro pi\u00f9 veloce. Non ci sono scarti."}
{"id": "806612", "revid": "17351", "url": "https://it.wikipedia.org/wiki?curid=806612", "title": "C.R.25", "text": ""}
{"id": "806618", "revid": "6724833", "url": "https://it.wikipedia.org/wiki?curid=806618", "title": "Funzione pavimento", "text": ""}
{"id": "806620", "revid": "21583", "url": "https://it.wikipedia.org/wiki?curid=806620", "title": "Funzione soffitto", "text": ""}
{"id": "806621", "revid": "1305772", "url": "https://it.wikipedia.org/wiki?curid=806621", "title": "Olivier Besancenot", "text": "Biografia.\nFiglio di Michael, noto psicologo ed insegnante universitario di psicologia, Olivier Besancenot si \u00e8 laureato in storia all'Universit\u00e0 Nanterre di Parigi nel 1997 e dal 1998 lavora come postino a Neuilly-sur-Seine. Il suo impegno politico con l'estrema sinistra era per\u00f2 gi\u00e0 cominciato da tempo: nel 1988 era entrato nella Lega dei giovani comunisti rivoluzionari, organizzazione affiliata alla LCR, e dal 1991 al 1998 \u00e8 stato sindacalista della Sud-PTT.\nAmico di Alain Krivine, ne fu il collaboratore dal 1999 al 2000 quando quest'ultimo venne eletto parlamentare europeo. Nel 2001 entr\u00f2 nel comitato dirigente della Ligue communiste r\u00e9volutionnaire e partecip\u00f2 al World Social Forum di Porto Alegre, cosa che fece anche nell'anno seguente. Ammiratore di Rosa Luxemburg e di Che Guevara pi\u00f9 che di Trotsky, divenne molto popolare tra i giovanissimi e nel 2002 il suo partito lo candid\u00f2 a sorpresa alle elezioni presidenziali dello stesso anno, facendolo diventare a soli 28 anni il pi\u00f9 giovane candidato della storia all'Eliseo.\nNelle consultazioni nazionali Besancenot ottenne circa un milione e trecentomila voti, pari al 4.25% del corpo elettorale: un risultato che venne giudicato soddisfacente dai vertici del suo movimento. Inoltre, egli ottenne il 13,9% dei voti degli elettori sotto i 25 anni, diventando in tal modo il terzo candidato pi\u00f9 amato dai giovani dopo Lionel Jospin e Jean-Marie Le Pen.\nIn quell'occasione molti avversari ritennero che la sua precocissima candidatura alla presidenza fosse solamente di facciata e che si trattasse di un tentativo della LCR di conquistare il consenso dei teenager; il fatto che per\u00f2 sia stato ricandidato 5 anni dopo pare smentire tale ipotesi. Il suo slogan preferito \u00e8: \"Le nostre vite valgono pi\u00f9 dei loro profitti\", in cui il termine \"loro\" si riferisce ai grandi industriali capitalisti.\nIn questi anni all'opposizione ha fatto numerose richieste a Jacques Chirac, rimaste tutte inascoltate, tra cui l'aumento dello stipendio minimo, la redistribuzione della ricchezza e l'abrogazione del licenziamento senza giusta causa. Nel 2003 ha pubblicato un libro dal titolo \"Rivoluzione\", in cui espone le sue teorie. \u00c8 stato nuovamente candidato all'Eliseo nelle elezioni presidenziali del 2007 dove ha ottenuto al primo turno 1.498.581 voti (4,08%), venendo escluso dal successivo ballottaggio, ma risultando il candidato pi\u00f9 votato alla sinistra del Partito Socialista.\nAlla fine del 2007, come leader della LCR, ha proposto di superare tale partito per allargarlo a vari movimenti anticapitalisti, studenteschi, femministi ed ecologisti; il nuovo soggetto \u00e8 nato all'inizio del 2009 con il nome di \"Nuovo Partito Anticapitalista\" e gi\u00e0 nelle fasi iniziali della propria vita tale soggetto ha triplicato il numero dei propri militanti rispetto alla vecchia LCR."}
{"id": "806622", "revid": "22475", "url": "https://it.wikipedia.org/wiki?curid=806622", "title": "Motocarro", "text": "Il motocarro (talvolta denominato mototriciclo) \u00e8 un veicolo a tre ruote la cui parte anteriore o posteriore \u00e8 generalmente derivata dalla meccanica di una motocicletta o di un ciclomotore mentre la parte opposta, detta cassone, consiste in un piano di carico o in vano chiuso per il trasporto di merci. In quest'ultimo caso, il motocarro viene anche denominato motofurgone.\nIn Italia i motocarri con cilindrata fino 50 cm\u00b3, commercialmente denominati ciclocarri, sono assimilati ai ciclomotori e possono quindi essere guidati a 14 anni con la patente AM; ai motocarri con cilindrata fino a 499 centimetri cubi \u00e8 \npreclusa la circolazione sulle autostrade e sulle strade extraurbane principali.\nStoria.\nI primi veicoli di questo tipo dei quali si abbia notizia furono realizzati in Danimarca alla fine del XIX secolo, dotati di propulsione elettrica, mentre il primo motocarro di derivazione motociclistica prodotto industrialmente \u00e8 attribuito alla casa statunitense Indian che, nel 1908, realizz\u00f2 un piccolo furgone a tre ruote, utilizzando il retrotreno della sua monocilindrica da 500 cm\u00b3 e posizionando il cassone all'anteriore. Il modello fu subito adottato da molti venditori ambulanti di \"hot dog\" e gelati.\nSempre negli Stati Uniti, nel 1932, fu presentato l'Harley-Davidson Servi-Car, un motocarro a cassone posteriore che divenne molto popolare come veicolo di servizio delle compagnie telefoniche e, in seguito, delle polizie cittadine, restando i produzione per quattro decenni.\nLa grande diffusione del motocarro in Europa ha avuto inizio negli anni trenta, durante i quali ha conosciuto molteplici impieghi civili e militari, fino a divenire uno dei principali mezzi di trasporto utilizzati per la ricostruzione negli anni successivi alla seconda guerra mondiale.\nLa produzione italiana.\nNel settore dei motocarri, la produzione italiana \u00e8 stata certamente la pi\u00f9 vasta e significativa. Ci\u00f2 in ragione della grande semplicit\u00e0 costruttiva, dell'economia d'impiego e, ancor pi\u00f9, della particolare conformazione urbanistica di molti centri abitati del Belpaese che, seguendo l'originario impianto medievale, sono spesso caratterizzati da strade strette e tortuose, dove le ridotte dimensioni e l'agilit\u00e0 di manovra del motocarro risultano particolarmente utili.\nIl primo motocarro italiano fu prodotto dalla MAS, nel 1924, su progetto dell'ingegnere Alberico Seiling, fondatore dell'azienda. Nel giro di pochi anni, molte case motociclistiche avevano in listino modelli di motocarro, comprese la Gilera e la Moto Guzzi, pioniera nel campo sin dal 1928 con il \"modello 107\".\nUlteriore impulso all'uso del veicolo venne dalla grande depressione del 1929 e poi dall'assedio societario del 1936, meglio noto come \"inique sanzioni\", che facevano propendere gli acquirenti verso mezzi dal contenuto consumo di carburante o con propulsione alternativa. Nacquero cos\u00ec varie aziende motociclistiche dedite esclusivamente alla costruzione di motocarri, come la milanese F.B. nel 1933, destinata a divenire una delle pi\u00f9 titolate case del motociclismo sportivo. Seguendo il percorso inverso, nel periodo dell'autarchia, la sportivissima Maserati debutt\u00f2 nel settore motociclistico progettando un motocarro elettrico, poi entrato in produzione del 1938.\nNegli anni '30 furono prodotti numerosi nuovi modelli: ad uso sia civile che militare, il Guzzi Modello 32 nel 1932, il Morini M610 nel 1939 e il Gilera \"Mercurio\" 500 nel 1940 (che avr\u00e0 larga diffusione rimanendo in produzione sino al 1963); ad uso esclusivamente militare furono prodotti il Benelli 500 M36 nel 1936, la Bianchi Supermil 500 nel 1937, la Moto Guzzi \"Trialce\" nel 1940 e la Moto Guzzi U 600 nel 1942.\nIl modello pi\u00f9 avanzato d'anteguerra venne realizzato dalla piccola MM di Bologna per l'Esercito Italiano che aveva individuato nel motocarro un mezzo semplice e polivalente per supportare i reparti di fanteria e dei servizi logistici. Nel 1939, in previsione dell'entrata in guerra, era stato bandito un concorso per la fornitura di motocarri, costruiti secondo i parametri stabiliti per l'unificazione dei mezzi militari. La gara d'appalto fu vinta dalla MM che present\u00f2 un avveniristico veicolo, ideato da Mario Mazzetti, con telaio in tubi Mannesmann di grande diametro, cassone posteriore, portata di 18 q, cambio separato Burman-FIAT a 4 marce e retromarcia con riduttore, oltre alla novit\u00e0 della forcella teleidraulica, montata per la prima volta su un motoveicolo italiano. Tuttavia, la vittoria della MM fu dichiarata nulla, perch\u00e9 Mazzetti risult\u00f2 non essere iscritto al partito fascista.\nNel secondo dopoguerra il motocarro conobbe la massima diffusione in Italia, prodotto in decine di modelli diversi per tecnica e dimensioni, tra i quali ottennero vasto successo i motocarri pesanti \"Ercole\" della Moto Guzzi e \"Macchitre\" dell'Aermacchi, oltre ai motocarri leggeri, generalmente denominati \"ciclocarri\", come il \"Lambro\" della Innocenti e l'\"Ape\" della Piaggio, entrambi di derivazione scooteristica.\nDato il prevalente impiego nelle costruzioni, la Moto Guzzi realizz\u00f2 uno speciale motocarro, denominato \"Carromotore Edile\"; dotato di un robusto telaio in lamiera stampata, guida a volante e una portata di 36 q, era in grado di muoversi agevolmente anche nei cantieri, grazie alla trasmissione mista a giunto cardanico e catene che consentiva il ridottissimo rapporto di 1:160. Messo in vendita nel 1946, nonostante le elevate caratteristiche tecniche, si rivel\u00f2 un fiasco commerciale a causa della scarsa velocit\u00e0 massima (25 km/h) e dell'assenza di sospensioni che ne precludevano estemporanei utilizzi alternativi.\nLa tecnica.\nNelle prime versioni l'adattamento della motocicletta si limitava a modifiche nella parte anteriore con la sostituzione dell'avantreno a ruota singola con un asse a due ruote, sormontato dal cassone. La soluzione con il cassone anteriore \u00e8 di gran lunga la pi\u00f9 economica, consentendo di utilizzare senza importanti variazioni la parte centrale e posteriore di un motociclo e mantenendo intatto il sistema di trazione. Tale scelta esclude l'onere di ripartire il movimento sulle due ruote posteriori, evitando la costosa complicazione del differenziale. Per contro, \u00e8 per\u00f2 necessario limitare le dimensioni e la portata del cassone a valori che consentano la visibilit\u00e0 di marcia e un sopportabile sforzo per l'azionamento del manubrio nei cambi direzionali, oltre ad evitare la forte tendenza al ribaltamento in avanti durante le frenate.\nNel tempo le varie case costruttrici hanno generalmente preferito produrre modelli a cassone posteriore, sempre pi\u00f9 orientandosi verso una struttura telaistica appositamente progettata e distante dal telaio motociclistico. La successiva aggiunta della cabina chiusa per il guidatore, port\u00f2 al moderno motocarro, pi\u00f9 ispirato all'autocarro che alla motocicletta."}
{"id": "806626", "revid": "729019", "url": "https://it.wikipedia.org/wiki?curid=806626", "title": "Castello Principesco", "text": "Il Castello Principesco (in tedesco: Landesf\u00fcrstliche Burg) \u00e8 un castello ubicato nel centro storico di Merano: nel corso della sua storia \u00e8 stato sempre utilizzato come abitazione, fino a divenire un piccolo polo museale.\nStoria e descrizione.\nLa costruzione di alcune cantine iniziarono durante la met\u00e0 del XV secolo: fu solo a partire dal 1470 che il castello venne edificato, nel centro di Merano, ai piedi del monte Benedetto, per volere del duca Sigismondo d'Austria, detto \"il danaroso\", come abitazione privata. Durante il corso del XVI secolo la struttura continu\u00f2 a svolgere la sua funzione di residenza nobiliare, tant'\u00e8 che al suo interno, nel 1516 soggiorn\u00f2 l'imperatore Massimiliano I; con il passare degli anni tuttavia, con diversi cambi di proprietari, cadde lentamente in rovina e da alcuni documenti risulta che nel XVII secolo veniva utilizzata solo la cappella per la celebrazione delle funzioni religiose. Durante le guerre napoleoniche pass\u00f2 sotto il controllo del governo baverese che lo cedette come indennizzo ai principi Thurn und Taxis, che lo adibirono a sede amministrativa. Nel 1815 la costruzione fu acquistata dal comune di Merano, che aveva intenzione di abbatterlo per far posto ad una scuola: le proteste da parte dei cittadini, con una petizione popolare, ne evitarono la demolizione e dal 1878 al 1880 il castello fu oggetto di lavori di restauro, eseguiti dell'architetto Friedrich von Schmidt, facendogli assumere un aspetto tardo gotico ed arredato con mobili, tra cui alcune cassapanche, armi e pitture, tipici del periodo della sua costruzione; nel 1880 venne riaperto al pubblico.\nTra gli ambienti principali: il cortile, affrescato con dipinti in stampo naturalistico, come piante ed animali che si avvolgono a figure umane, la cappella, all'interno della quale \u00e8 conservata una statua del XV secolo raffigurante \"San Giorgio con il drago\" e diversi affreschi, la stanza del principe, con una stufa maiolicata del XV secolo, probabilmente la pi\u00f9 antica esistente, e, distribuite in diverse sale, una ricca collezione di antichi strumenti musicali, di armi e di utensili da cucina. Da segnalare inoltre due grandi sale adibite originariamente a depositi e utilizzate dopo il restauro per matrimoni civili, nelle quali sono conservati numerosi dipinti provenienti in parte dal museo civico di Merano: tra le opere principali i dipinti dell\"Imperatrice Maria Teresa\", l\"Imperatore Francesco I\", \"Venditrice di frutta\", \"Venditore di Selvaggina\", i ritratti delle sorelle Strellin, opera dell'artista Franz Anton Zeiler, ed un gruppo di dipinti eseguiti da Simon Ybertracther, come \"Martin Lagenmantl\", \"Catarina Langenmtal\", entrambi del 1726, \"Johann Anton Seeler\", \"Anna Maria Seeler\", entrambi del 1762, e \"Caterina Ingrambin\", del 1759.\nCon i suoi ventimila visitatori l'anno, il castello risulta essere uno dei meglio conservati dell'intero Alto Adige e viene utilizzato anche per la celebrazione di matrimoni con rito civile."}
{"id": "806627", "revid": "339392", "url": "https://it.wikipedia.org/wiki?curid=806627", "title": "Sala I.I.T.", "text": ""}
{"id": "806633", "revid": "834", "url": "https://it.wikipedia.org/wiki?curid=806633", "title": "Esd", "text": ""}
{"id": "806635", "revid": "1318658", "url": "https://it.wikipedia.org/wiki?curid=806635", "title": "Vladikavkaz", "text": "Vladikavkaz (, \"Dominatrice del Caucaso\"; osseto \u0414\u0437\u00e6\u0443\u0434\u0436\u044b\u0445\u044a\u00e6\u0443, \"Dz\u00e6udzhyh\u00e6u\") \u00e8 una citt\u00e0 della Russia meridionale di abitanti, capitale della Repubblica autonoma dell'Ossezia Settentrionale-Alania.\nGeografia fisica.\nSorge sulle sponde del fiume Terek, sul versante settentrionale del Caucaso nella repubblica autonoma dell'Ossezia Settentrionale-Alania.\nStoria.\nLa citt\u00e0 ha avuto origine nel 1784 come avamposto militare; nella sua storia ha cambiato nome come parecchie altre citt\u00e0 russe:\nFu la capitale della Repubblica delle Montagne del Caucaso Settentrionale e per breve tempo della Repubblica Sovietica delle Montagne.\nEconomia.\nDa parecchio tempo Vladikavkaz ha sviluppato anche una certa struttura industriale: industrie chimiche, manifatturiere, raffinazione di idrocarburi.\nSport.\nLa principale squadra di calcio cittadina \u00e8 l'Alanija Vladikavkaz, vincitrice del campionato russo nella stagione 1995."}
{"id": "806637", "revid": "277524", "url": "https://it.wikipedia.org/wiki?curid=806637", "title": "Saepinum-Terravecchia (Saipins)", "text": ""}
{"id": "806638", "revid": "77358", "url": "https://it.wikipedia.org/wiki?curid=806638", "title": "Costa tirrenica", "text": ""}
{"id": "806639", "revid": "124747451", "url": "https://it.wikipedia.org/wiki?curid=806639", "title": "Societ\u00e0 geografica italiana", "text": "La Societ\u00e0 geografica italiana \u00e8 un ente morale il cui oggetto \u00e8 promuovere il progresso delle conoscenze geografiche, la ricerca scientifica e svilupparne la divulgazione attraverso l'organizzazione di convegni e viaggi di studio. Fondata il 12 maggio 1867 a Firenze come libera associazione e nel 1869 ebbe il riconoscimento di ente morale, la Societ\u00e0 \u00e8 un'istituzione culturale ai sensi della , e un'associazione ambientalista ai sensi della ed ha sede a Roma, nel palazzetto Mattei presso la villa Celimontana, tra i colli Celio e Palatino.\nStoria.\nNel 1869 organizz\u00f2 la prima spedizione esplorativa in Africa, con una missione in Eritrea di Orazio Antinori, che ne effettu\u00f2 altre due in Tunisia (1875) ed Etiopia (1876); nel 1878 vi furono spedizioni sul lago Vittoria (C. Piaggia e R. Gessi), in Marocco (G. Adamoli), al Passaggio a Nord-Est (Giacomo Bove), sinch\u00e9 le spedizioni divennero sempre pi\u00f9 numerose e frequenti e si intensificarono sino a comprendere iniziative in Asia e in America.\nNel Novecento, accantonate quelle finalit\u00e0 impostele governativamente dall'et\u00e0 coloniale, la Societ\u00e0 si occup\u00f2 di studi sull'emigrazione italiana all'estero e promosse ricerche sistematiche sull'ammodernamento dell'insegnamento della geografia nelle scuole, sui fenomeni di dissesto idrogeologico e sui terremoti.\nGestione.\nLa gestione della Societ\u00e0 \u00e8 affidata ad un consiglio direttivo composto di dodici membri elettivi,\ndue vicepresidenti e il presidente, cui si aggiungono membri designati da istituzioni e amministrazioni pubbliche.\nPatrimonio.\nLa sua importante Biblioteca contiene circa 400.000 volumi (oltre a circa 2.000 periodici di interesse geografico), \u00e8 la pi\u00f9 importante d'Italia ed una delle principali del mondo. Vi \u00e8 anche una raccolta di pi\u00f9 50.000 carte geografiche moderne.\nIl Fondo Antico della Biblioteca raccoglie carte ed atlanti dal XV al XIX secolo.\nIl Fondo Orientale si compone di rare rappresentazioni geografiche della Cina e del Giappone, prodotte fra il XVII e il XIX secolo, che sono solo una minima parte della ricchissima collezione orientale della Societ\u00e0 Geografica, che ammonta a circa 2000 pezzi donati fra la fine dell'Ottocento e gli anni Venti da alcuni viaggiatori italiani in Cina e Giappone.\nSono inoltre raccolte circa 150.000 immagini fotografiche.\nAttivit\u00e0.\nNegli anni novanta la Societ\u00e0 ha collaborato a ricerche sull'agricoltura in Italia, finanziate dal Consiglio nazionale delle ricerche e dal Ministero delle politiche agricole, i cui risultati sono stati compendiati in una ventina di volumi, e nel primo atlante dell'agricoltura italiana.\nHa promosso l'istituzione della Societ\u00e0 geografica europea, EUGEO, che ha sede anch'essa a Roma nel Palazzetto Mattei, e ospita la \"Casa della geografia\", sede del segretariato permanente dell'Unione geografica internazionale.\nEdita, sin dal 1868, il \"Bollettino della Societ\u00e0 geografica italiana\" e pubblica le \"Memorie della Societ\u00e0 geografica italiana\"."}
{"id": "806650", "revid": "287204", "url": "https://it.wikipedia.org/wiki?curid=806650", "title": "Praecereus", "text": "Praecereus \u00e8 un genere di piante della famiglia delle Cactaceae."}
{"id": "806651", "revid": "1714743", "url": "https://it.wikipedia.org/wiki?curid=806651", "title": "Carlomanno II di Francia", "text": "Origine.\nFiglio maschio secondogenito del re dei Franchi occidentali ed inoltre Re di Lotaringia, Re di Provenza e Re di Aquitania, Luigi II il Balbo e della prima moglie, Ansgarda di Borgogna, figlia del conte Arduino di Borgogna e di Wisemberga, sposato segretamente, e, secondo il cronista Reginone, contro il volere di Carlo il Calvo, il padre di Luigi II.\nBiografia.\nNell'875, il padre, Luigi il Balbo, per volere di suo padre, Carlo il Calvo, divorzi\u00f2 da Ansgarda, la madre di Carlomanno, ma con la disapprovazione di papa Giovanni VIII, che infatti, a Troyes, il 7 settembre 878, rifiut\u00f2 di incoronare regina dei Franchi occidentali, la nuova moglie di Luigi il Balbo, Adelaide del Friuli.\nNel settembre dell'878, secondo gli Annales Bertiniani, Carlomanno, durante una visita che suo padre, Luigi il Balbo fece a Bosone lo fidanz\u00f2 con la primogenita di Bosone ed Ermengarda, Engelberga (ca 877- dopo il 917)).\nAlla morte del padre, nell'879, si batt\u00e9 unitamente alla madre ed al fratello, Luigi III il Giovane, per la successione al trono, accusando di adulterio Adelaide del Friuli, mentre Adelaide che era incinta del figlio Carlo il Semplice, mise in discussione la legittimit\u00e0 della successione al trono dei figli di primo letto che Luigi aveva avuto da Ansgarda. Comunque, con l'appoggio di Incmaro, arcivescovo di Reims, Luigi III e Carlomanno II, fatto dichiarare nullo il divorzio della madre, furono riconosciuti eredi legittimi e salirono congiuntamante sui troni di Francia e di Aquitania, furono incoronati entrambi a Ferri\u00e8res-en-G\u00e2tinais nell'879. A loro spettava anche i regni di Provenza e di Lotaringia occidentale; ma quest'ultimo, nell'880, fu ceduto al cugino, il re dei Franchi orientali, Ludovico III il Giovane, re di Sassonia, che si era rifiutato di riconoscerli.Col trattato di Ribemont, nel Febbraio 880, Ludovico il Giovane, riconobbe la sovranit\u00e0 dei cugini.\nAllora, Luigi e Carlomanno, nel marzo di quello stesso anno (880), si divisero i regni tra loro: a Luigi and\u00f2 la Francia occidentale e la Neustria (il regno dei Franchi occidentali), mentre al fratello, Carlomanno andarono l'Aquitania, la Settimania e la Borgogna occidentale ( il regno di Aquitania) e la Provenza. La nobilt\u00e0 della Provenza e della Borgogna Cisgiurana, per\u00f2 non accettarono Carlomanno come re ed elessero Bosone re di Provenza.\nSempre in quell'anno, secondo la \"Carlomanni Regis Diplomata\", Carlomanno fece restituire una propriet\u00e0 alla chiesa di Autun, che in precedenza le era stata sottratta dal conte di Autun, Riccardo.\nDopo la spartizione, Luigi e Carlomanno, nell'estate dell'880, si allearono col cugino, il re di Alemannia, da poco eletto re d'Italia e (e futuro imperatore), Carlo il Grosso. Prima mossero guerra contro Ugo, figlio naturale di Lotario II, che pretendeva il ducato di Lorena (l'eredit\u00e0 del padre, toltagli in quanto figlio illegittimo).Poi, dato che Carlomanno non riusciva a imporsi su Bosone, i tre alleati si mossero in aiuto di Carlomanno contro Bosone, invadendo la Provenza: conquistarono M\u00e2con ed una parte del regno di Provenza e, in agosto, fu posto l'assedio a Vienne, dove Bosone si era asserragliato; ma a novembre l'assedio fu tolto, per la defezione di Carlo il Grosso, che si dovette recare a Roma a ricevere la corona imperiale dalle mani di papa Giovanni VIII. La citt\u00e0, difesa dalla regina Ermengarda d'Italia, cadde solo nell'882, dopo che era stata nuovamente assediata dal conte di Autun, Riccardo il Giustiziere. Comunque Bosone non si arrese e continu\u00f2 a difendere il suo regno.\nNel frattempo i Vichinghi, pirati provenienti dalla Danimarca, ripresero le loro incursioni sulle coste settentrionali della Francia, partendo dalle loro basi situate nella Frisia occidentale; Luigi mobilit\u00f2 un esercito contro di loro; li sbaragli\u00f2 a Saucourt, villaggio sulla Somme, nei pressi di Abbeville, nell'881; in seguito attacc\u00f2 i Normanni, che razziavano lungo le sponde della Loira.\nIl 5 agosto 882, per una caduta da cavallo, era morto il fratello Luigi, per cui Carlomanno, oltre ad essere re d'Aquitania, divenne l'unico re dei Franchi occidentali e pretendente al trono di Provenza. Per\u00f2 il suo potere fu molto limitato, sia per le rivolte dei feudatari, sia per le incursioni dei Vichinghi, sempre pi\u00f9 numerose.\nDurante il regno di suo padre e poi di suo fratello, i Vichinghi avevano iniziato a fare delle incursioni, nel nord del regno dei Franchi, dalle loro basi situate nella Frisia occidentale. Dopo la vittoria del fratello sulla Somme, anche Carlomanno li sconfisse sulle rive dell'Aisne e poi fu costantemente impegnato nella lotta contro i Vichinghi, che, per\u00f2, nell'883, occuparono Amiens, accampandosi nei dintorni, obbligando Carlomanno a venire a patti: i vichinghi si sarebbero ritirati e avrebbero lasciato il suo regno in cambio di 12.000 libbre d'argento. L'accordo fu stipulato nell'884 e l'impegno fu mantenuto, la flotta fece rotta per le coste inglesi e solo una parte di vichinghi o si stabil\u00ec in Lorena o si accamp\u00f2 nei pressi di Lovanio.\nMor\u00ec il 6 dicembre 884, ad Andelys, anche lui come il fratello Luigi, secondo gli \"Annales Vedastini\", a seguito una caduta da cavallo, sette giorni dopo che durante una partita di caccia al cinghiale, nella foresta di B\u00e9zu, nelle vicinanze di Andelys era stato ferito, incidentalmente, ad una gamba da un giovane del suo seguito di nome Bertoldo.Carlomanno, che era di ritorno da una campagna contro i Vichinghi, e che a quel tempo aveva circa 18 anni, fu sepolto nell'abbazia reale di Saint-Denis.La morte di Carlomanno fu riportata anche negli \"Annales Sancti Benigni Divisionensis\"Non lasciando eredi diretti, i Franchi si riunirono e decisero di rivolgersi all'Imperatore, Carlo il Grosso, che subentr\u00f2 a Carlomanno sia sul trono d'Aquitania sia su quello dei Franchi occidentali.\nDiscendenza.\nDi Carlomanno non si conosce alcuna discendenza."}
{"id": "806653", "revid": "130040", "url": "https://it.wikipedia.org/wiki?curid=806653", "title": "Carlomanno II", "text": ""}
{"id": "806654", "revid": "339392", "url": "https://it.wikipedia.org/wiki?curid=806654", "title": "Sepinum", "text": ""}
{"id": "806656", "revid": "1855146", "url": "https://it.wikipedia.org/wiki?curid=806656", "title": "Saepinum", "text": "Saepinum \u00e8 un'area archeologica di epoca romana ubicata nella regione Molise, in provincia di Campobasso, e situata nella piana alle falde del Matese aperta sulla valle del fiume Tammaro. Il sito, localizzato lungo l'antichissimo tratturo Pescasseroli-Candela, sorge a nord dell'attuale borgo di Sepino, cinto da mura medievali e posto a circa 700 . Una collocazione geografica certamente favorevole e strategica, perch\u00e9 posizionata in un'area di cruciale importanza economica, la piana di Boiano, su un nodo stradale che collegava gi\u00e0 tra il IV e il III secolo a.C. il Sannio Pentro con il territorio dei Peligni a nord e l\u2019Irpinia a sud, con un agevole accesso sia in Campania sia in direzione della costa adriatica della Daunia, secondo importanti direttrici economiche, come risulta documentato dalla presenza consistente non solo di monete campane, ma anche epirote ed illiriche, che testimoniano i contatti tra il Sannio interno e le aree commerciali dell\u2019Egeo. Tale vantaggiosa condizione favorir\u00e0 un precoce sviluppo economico del centro sannitico, legato strettamente al sistema viario, e ne garantir\u00e0 il benessere economico per lungo tempo.\nDal 2010 l\u2019area \u00e8 stata oggetto di una serie di scavi archeologici che hanno riportato alla luce quasi integralmente la cinta muraria: tuttavia \u00e8 stato possibile concentrare gli interventi esclusivamente sulle aree ormai acquisite al demanio dello Stato. Alcuni di questi interventi sono stati realizzati anche grazie ai finanziamenti provenienti dal gioco del lotto, in base al comma 83 della legge 662/96.\nNel 2017 il sito archeologico ha fatto registrare 20\u00a0305 visitatori. L'ingresso \u00e8 gratuito ad esclusione del museo.\nIl territorio.\nPer quello che le fonti storiche offrono e per quello che gli scarsi reperti archeologici testimoniano, il territorio di \"Saepinum\" sembra presentare forme di insediamenti stabili gi\u00e0 in epoca preistorica o comunque assai antica. Del resto, la conformazione pianeggiante del territorio ha sempre favorito naturalmente incontri, aggregazioni e scambi commerciali tra le diverse comunit\u00e0 residenti. La presenza di un corso d\u2019acqua, il Tammaro, che nasce alle falde del Matese per poi versarsi nel Tirreno, ha potuto di sicuro incentivare la nascita di agglomerati abitativi, sia pure di dimensioni modeste. Ma soprattutto i tratturi, con le piste erbose percorse periodicamente dalle greggi e dagli armenti, hanno costituito da sempre una via di scambio e di collegamento, un luogo di incontro e di mercato.\nI Pentri occupavano buona parte del Molise, con esclusione della fascia costiera, che, per un\u2019ampiezza verso l\u2019interno di circa 30 chilometri, costituiva la Frentania; il Sannio Pentro si estendeva anche in Abruzzo, su un ampio tratto della valle del fiume Sangro e lungo la riva sinistra del fiume Trigno (a nord di Trivento) ed inoltre occupava, verso sud, anche il versante campano del Matese, fino al fiume Volturno. Tutta quest\u2019area all'epoca di Augusto sar\u00e0 inclusa nella regione IV, secondo quanto tramanda Plinio il Vecchio, principale fonte di informazione circa l\u2019assetto amministrativo ricevuto da questa popolazione nell'ambito dello stato romano.\nLe indagini archeologiche hanno evidenziato la presenza, a partire dalla seconda met\u00e0 del IV secolo a.C., di numerosi insediamenti fortificati sparsi sul territorio, molti dei quali (\"Velia\", \"Palumbinum\", \"Aquilonia\", \"Herculaneum\", \"Cominium\"), per quanto citati negli antichi testi storici, attendono ancora di essere precisamente ubicati, per consentire una ricostruzione della topografia antica dell\u2019area. Si sa che erano perfettamente a vista l\u2019uno dell\u2019altro, in modo da creare un'efficace rete di controllo del territorio.\nDi questi insediamenti sono state esplorate quasi esclusivamente le strutture perimetrali esterne, mentre ben poco \u00e8 stato indagato per una comprensione dell'eventuale presenza di una struttura urbanistica degli abitati, come \u00e8 avvenuto invece per l\u2019\"oppidum\" di monte Vairano, dove la consistenza delle strutture interne alla cinta muraria ha dimostrato che la roccaforte non fu utilizzata solo a fini militari ma anche come centro abitato, di dimensioni rilevanti, considerato che il perimetro murario, lungo quasi 3\u00a0km racchiude un'area di 50 ettari.\nDopo il primo conflitto con i Romani (343-341 a.C.), i Sanniti realizzarono sul territorio una fitta rete di fortificazioni, poste sulle cime delle montagne, per controllare le strade di accesso al Sannio. Nacque cos\u00ec la fortificazione di Terravecchia, sulla montagna di Sepino, con l\u2019intento di tenere sotto controllo il passo della Crocella, un valico naturale che mette ancora oggi in comunicazione i due versanti del Matese. Ma questo accorgimento strategico non fu sufficiente ad impedire il predominio finale dei Romani: Terravecchia fu uno degli ultimi baluardi sannitici a crollare sotto l\u2019attacco romano, dopo un sanguinoso assedio.\nAlla fine delle guerre sannitiche, nel 290 a.C. \"Saepinum\", ormai stabilmente insediata in pianura, vive di un'economia essenzialmente articolata su due poli, l\u2019agricoltura e l\u2019allevamento transumante, con una naturale ricaduta a livello di artigianato locale e di scambi commerciali. Gli scavi stratigrafici effettuati presso l\u2019area del foro, lungo il decumano che insiste sul tratturo Pescasseroli-Candela, testimoniano che gi\u00e0 all'inizio del II secolo a.C. la transumanza aveva contribuito a dare impulso anche ad attivit\u00e0 di tipo industriale, come dimostrano i resti di due edifici, uno identificabile come una conceria per la produzione di pellami e l\u2019altro come una \"fullonica\", un impianto utilizzato per il processo di lavorazione della lana. Essi fanno supporre una precoce vocazione commerciale da parte del centro sannitico e una sua vitalit\u00e0, strettamente legata al sistema di viabilit\u00e0 del territorio e basata sullo scambio economico con le aree circostanti. Un elemento che certamente favor\u00ec in seguito il riconoscimento dello stato giuridico di municipium da parte dei Romani.\nCostretti a rinnovare per la quarta volta un trattato di alleanza con i Romani, con le limitazioni che esso comportava, i Sanniti non esitarono a scendere nuovamente in campo contro Roma sia in occasione dell\u2019arrivo in Italia di Pirro (280 a.C.), sia in occasione delle guerre puniche, quando passarono dalla parte di Annibale, pensando di poter sfruttare a proprio vantaggio la sconfitta rovinosa dei Romani a Canne (216 a.C.). Terminato il conflitto, furono esposti alla durissima reazione dei Romani, che ormai miravano apertamente a una disarticolazione del mondo sannitico, confiscando estese aree territoriali, isolando le trib\u00f9 pi\u00f9 ostili, smembrando l\u2019unit\u00e0 territoriale mediante la fondazione di colonie latine, realizzando un vero e proprio accerchiamento del Sannio pentro.\nIn questa fase venne avviata una progressiva trasformazione degli assetti socio-economici tradizionali e dell\u2019organizzazione territoriale, attraverso un programma di razionalizzazione economica, che diffuse forme di agricoltura specializzata e di allevamento transumante su vasta scala, dando vita a quella che si \u00e8 soliti definire col termine di \u201cromanizzazione\u201d dell\u2019Italia centro \u2013 meridionale. La trasformazione determin\u00f2 un notevole progresso economico, ma ebbe elevati costi sociali, poich\u00e9 favor\u00ec lo spopolamento delle campagne, il declino della piccola propriet\u00e0 contadina, disagio sociale, fenomeni di proletarizzazione e di emigrazione. Il processo si accentu\u00f2 nel corso della seconda met\u00e0 del II secolo a.C. determinando fenomeni di malessere e tensione sociale, che alimentarono diffusi sentimenti antiromani.\nSi diffuse cos\u00ec tra i membri delle aristocrazie italiche la convinzione che per uscire da quello stato di subalternit\u00e0 e per instaurare un rapporto paritetico, sotto il profilo giuridico e politico, con la classe dirigente romana, fosse necessario ottenere la cittadinanza. Facendo leva sul diffuso sentimento di nazionalismo delle popolazioni italiche e su una mai sopita ostilit\u00e0 verso i Romani, fu facile organizzare un'insurrezione su vasta scala, che vide proprio il Sannio Pentro protagonista e coinvolto direttamente nelle vicende militari.\nI Romani riuscirono a dividere il fronte degli insorti con una serie di provvedimenti legislativi, che gradatamente concessero la cittadinanza a quanti non si erano ribellati o erano disposti a deporre le armi. Di l\u00ec a poco, cessato il conflitto, la cittadinanza romana venne comunque concessa a tutte le popolazioni italiche, l\u2019intero territorio della penisola divenne \"ager romanus\" e fu organizzato secondo il sistema municipale romano, che prevedeva la divisione del territorio in distretti, dotati di limitata autonomia amministrativa, in quanto sede di magistrati locali.\nSembra ormai certo che all'inizio del I secolo a.C. dopo il sanguinoso \"bellum sociale\" (91-88 a.C.), i numerosi centri fortificati sanniti erano ormai in abbandono, avendo perduto le loro funzioni, e le popolazioni sannitiche si erano trasferite pi\u00f9 a valle. A quel tempo i territori italici si avviavano ad essere organizzati, non senza difficolt\u00e0, secondo il sistema municipale romano, con distretti dotati di una limitata autonomia amministrativa: era comunque inevitabile il contrasto tra il sistema agricolo - pastorale dell\u2019economia italica, basata su insediamenti sparsi, e l\u2019organizzazione territoriale razionale dei Romani, basata sui grossi insediamenti urbanizzati.\nIl conseguente periodo di pace e tranquillit\u00e0 interna segna anche per \"Saepinum,\" ormai costituita a municipio, l'avvio di una fase di sviluppo sociale e di floridezza economica ed \u00e8 caratterizzato da una febbrile attivit\u00e0 edilizia ed un nuovo assetto urbanistico del territorio. \u00c8 in questo periodo che vengono costruiti i principali edifici pubblici e sacri, grazie anche alla generosit\u00e0 di molte famiglie facoltose ed alla disponibilit\u00e0 dei ceti pi\u00f9 abbienti. L\u2019intervento edilizio di maggiore portata e quello pi\u00f9 evidentemente propagandistico, \u00e8 costituito dalla costruzione della cinta muraria, delle torri e delle porte, dovuta alla generosit\u00e0 di Tiberio, ma sicuramente ispirato dallo stesso Augusto, che intendeva non solo dare dignit\u00e0 urbana al municipio ma anche garantirne la sicurezza. La conformazione della cinta muraria lascia supporre all'interno della citt\u00e0 la presenza di un \"forum pecuarium\", cio\u00e8 un\u2019area recintata destinata a ricovero delle greggi, oltre che a luogo di mercato e scambi commerciali, come suggerisce del resto lo stesso toponimo derivato da \"saepire\" = recintare. Questo stretto legame con le attivit\u00e0 agricole e pastorali sar\u00e0 una caratteristica che \"Saepinum\" conserver\u00e0 per tutti i secoli della sua esistenza: anche nei momenti di maggior splendore l\u2019ambiente resta quello della provincia romana, l\u2019assetto urbanistico \u00e8 sobrio e le abitazioni improntate a un'arcaica semplicit\u00e0. Anche gli edifici pubblici non manifestano particolare lusso nell'uso dei materiali.\n\u00c8 soprattutto la borghesia capitalistica degli \"equites\" che trae i maggiori vantaggi economici da questa situazione, investendo in attivit\u00e0 economiche e intraprendendo lucrose carriere politiche, che vanno ben oltre la cerchia delle mura sepinati, e le consentono di acquisire una solida posizione fra le potenti famiglie di Roma. Per merito di queste influenti famiglie locali, Sepino entra nell'orbita politica romana ed entra a far parte della trib\u00f9 Voltinia, una delle trentacinque circoscrizioni in cui era suddiviso lo stato romano ai fini tributari, elettorali e di leva. Grazie a questa particolare condizione privilegiata la citt\u00e0 vive un periodo di particolare fervore edilizio, che le consente di avere un impianto urbanistico completamente rinnovato: per diretto interessamento dell\u2019imperatore Augusto, viene realizzata la cinta muraria, le strade sono lastricate, sorgono edifici nuovi intorno al foro, \u00e8 costruito il teatro e all'esterno delle mura sono edificati numerosi mausolei, allineati lungo il decumano che da \"Aesernia\" conduce a \"Beneventum\", secondo un progetto voluto da Augusto stesso.\nIn et\u00e0 flavio-traianea le condizioni economiche peggiorano: la propriet\u00e0 dei mezzi di produzione si concentra nelle mani di gruppi ristretti e si determina l\u2019impoverimento progressivo dei ceti meno abbienti. Il dissesto economico municipale richiede addirittura l\u2019intervento del potere centrale. Nonostante il devastante terremoto dell\u2019anno 346, \"Saepinum\" non sembra risentirne ed anzi vive un periodo di discreta fioritura edilizia. L\u2019imperatore, inoltre, per soddisfare le continue richieste alimentari della plebe romana, decide, dietro suggerimento della famiglia dei \"Neratii\", di gestire direttamente il territorio dell\u2019antico \"Samnium\", che all'epoca garantiva la maggiore produzione di carne di maiale. Nasce cos\u00ec la nuova unit\u00e0 amministrativa della Provincia del Sannio, di cui Sepino diventa capoluogo. Questo nuovo ruolo consentir\u00e0 alla cittadina di divenire all'inizio del VI secolo sede vescovile, entrando poi a far parte del ducato longobardo di Benevento.\nNel corso del IV e V secolo la pastorizia resta la prevalente fonte di reddito della popolazione, che si avvale ancora dei percorsi tratturali, ma il conflitto greco\u2013gotico (535-553) determina una crisi demografica; crollano per abbandono i principali edifici pubblici ed il territorio circostante viene coltivato sempre meno. Colpita nel 662 d.C. dalle devastazioni operate dall'imperatore bizantino Costante II, in guerra coi Longobardi, \"Saepinum\" perde il ruolo religioso che aveva svolto nel territorio circostante: il suo vescovado, infatti, viene soppresso.\nIn seguito \"Saepinum\", come altre citt\u00e0 del Sannio, subir\u00e0 la dominazione dei Bulgari, dei Saraceni e dei Normanni, al punto che nel IX secolo la popolazione trover\u00e0 rifugio in collina, nell'area dell\u2019attuale Sepino, e la piana del Tammaro si trasformer\u00e0 in un\u2019area malsana e paludosa. \u00c8 in questo periodo che la citt\u00e0 viene indicata dagli Arabi con il termine di \"al tell\" (citt\u00e0 in rovina), da cui deriver\u00e0 poi il toponimo Altilia, col quale sar\u00e0 chiamata l\u2019antica citt\u00e0 romana, ormai del tutto abbandonata.\nAnche l'economia del nuovo borgo insediato in collina rester\u00e0 comunque collegata alla pastorizia delle greggi transumanti, in un ambito commerciale molto pi\u00f9 ampio e la \"vetus civitas Saepini\" ormai completamente abbandonata, sar\u00e0 a lungo solo un riferimento topografico.\nSolo alla fine del secolo XIII l\u2019economia della zona si rimette in movimento: ampie distese di terreno, anche di propriet\u00e0 ecclesiastica, sono coltivate ad orzo e frumento; \u00e8 presente anche la coltivazione della vite e degli ortaggi. L\u2019attivit\u00e0 economica prevalente resta la pastorizia, collegata alla transumanza, con una serie di attivit\u00e0 parallele ad essa collegate.\nQuando entrer\u00e0 a far parte del Regno di Napoli, la contea di Molise cesser\u00e0 di essere un'unit\u00e0 feudale a s\u00e9 stante e anche Sepino assumer\u00e0 un ruolo marginale.\nStoria.\nLe origini.\nSi sa che in epoca preromana nelle zone appenniniche la struttura insediativa pi\u00f9 ampiamente diffusa come unit\u00e0 produttiva \u00e8 rappresentata dal vicus, un sito abitativo aperto, ubicato solitamente in una zona valliva o collinare, facilmente accessibile, ove si concentrano funzioni produttive diverse (agricole, artigianali, commerciali, di allevamento e di scambio). Le fonti storiche (Livio e Strabone soprattutto) testimoniano che la popolazione sannitica viveva \"vicatim,\" cio\u00e8 sparsa sul territorio, in nuclei abitativi di dimensioni ridotte, attorniati da pascoli, boschi e vaste aree destinate alla coltivazione, spesso situati in prossimit\u00e0 delle vie di comunicazione ed in condizioni di accentuato frazionamento.\nLa documentazione archeologica in nostro possesso, infatti, sembra escludere decisamente la presenza di strutture insediative di tipo urbano nelle aree pi\u00f9 interne del Sannio, almeno fino alla guerra sociale: solo con la progressiva romanizzazione numerosi insediamenti vicani subiscono un processo di graduale urbanizzazione e soprattutto tra questi insediamenti i Romani decideranno a chi attribuire il ruolo giuridico di municipio. Si pu\u00f2 ritenere che anche \"Saepinum\" sia nato come \"vicus\" nel corso del IV secolo, all'incrocio di due importanti percorsi viari, come luogo di mercato e di sosta, in connessione con le migrazioni stagionali di greggi, ed \u00e8 evidente la connessione a livello toponomastico tra l\u2019osco \"Saipins\" e \"Saipinaz\" ed il latino \"Saepinum\", sicuramente collegabile al verbo latino \"saepire\" = recintare.\nNaturalmente gli insediamenti vicani, sia per l\u2019ubicazione in pianura, sia per la sporadica diffusione sul territorio, non si prestavano ad essere protetti da mura: pertanto, vengono edificati, arroccati su posizioni elevate, numerosi centri fortificati, di varia tipologia e grandezza, che ancora oggi si scorgono in molte localit\u00e0 montuose del territorio abitato dai Sanniti, la cui massima concentrazione si riscontra lungo la valle del Volturno. La loro disposizione risponde ad esigenze prevalentemente difensive, ma anche alla necessit\u00e0 di controllare il territorio e le principali vie di comunicazione. con abitati posizionati in luoghi elevati, tra i 700 ed i 1.500 metri di quota, talora impervi e poco accessibili, che consentono un controllo visivo dei valichi e delle strade di accesso. Oggi si conoscono oltre trenta fortificazioni di questo tipo, distribuite su tutto il territorio molisano, di dimensioni variabili, con cinte murarie che raggiungono, in certi tratti, un\u2019altezza di cinque-sei metri.\nCostruiti soprattutto per garantire un costante controllo del territorio, questi centri fortificati nel cuore del Sannio pentro rappresentavano, in caso di necessit\u00e0, anche un baluardo contro le aggressioni nemiche ed un luogo sicuro nel quale rifugiarsi in caso di pericolo. Le fortificazioni venivano in genere erette sulle cime pi\u00f9 alte, adattandosi all'orografia del sito, utilizzando per la cinta muraria, priva di fondazioni, massi grezzi in roccia calcarea, di modeste dimensioni, sovrapposti senza cemento, tenuti insieme dal loro stesso peso, cavati direttamente sul posto. Lungo la cinta muraria si aprivano porte e postierle, in numero variabile, a seconda dello sviluppo del circuito stesso. Di solito alle spalle del circuito murario era presente un terrapieno che ne seguiva il percorso. Si sa che alcune di esse, quelle con un ampio perimetro murario, erano veri e propri centri abitati, citati in vario modo dalle fonti classiche (\"oppida\", \"vici\", \"castella\", \"urbes\"). Talvolta, invece, si trattava di strutture di pi\u00f9 modeste dimensioni, abitate in modo discontinuo solo in certi periodi dell\u2019anno, oppure utilizzate come temporanee postazioni di avvistamento o come luogo di ricovero durante le migrazioni stagionali. In alcuni casi i Sanniti si servirono di queste mura ciclopiche, in opera poligonale, erette lungo i versanti montuosi, per sbarrare quei passi montani di particolare valore strategico che rappresentavano le vie di accesso al Sannio.\nLa rocca dell'abitato di \"Saipins\" sull'altura di Terravecchia, a quota 953 metri, in posizione strategica di controllo sulla sottostante piana e sulla valle del Tammaro, si presenta delimitata dai valloni del torrente Magnaluno a nord e quello del torrente Saraceno a sud ed \u00e8 racchiusa in un circuito di imponenti mura, che si sviluppa per circa 1500 metri e sfrutta, dove esistente, la difesa naturale del terreno, costituita da speroni rocciosi e strapiombi. Si tratta di una doppia cortina muraria, una esterna pi\u00f9 bassa e l'altra arretrata di circa tre metri rispetto alla prima; tra le due corre un terrapieno utilizzato per il cammino di ronda. Lungo il percorso delle mura sono visibili tre porte: quella orientale, detta \"postierla del Matese\", si apre in corrispondenza della via di accesso dal valico; essa rappresenta uno dei documenti meglio conservati della tecnica edilizia sannitica a fini militari. La seconda \u00e8 sul lato nord-ovest, la cosiddetta \"porta dell'Acropoli\", dalla quale si usciva per l'approvvigionamento idrico delle tre Fontane. La pi\u00f9 importante per funzione e dimensione \u00e8 quella che si apre nell'angolo est delle mura, la cosiddetta \"porta del Tratturo\", nella quale sbocca la via proveniente dalla vallata. Delle tre, la \"postierla del Matese\" \u00e8 quella meglio conservata, con un'apertura di m. 1,20 e un'altezza di m. 2,50; la copertura \u00e8 ottenuta con grandi lastroni di pietra disposti in piano.\nNel corso della terza guerra sannitica, nel 293 a.C., la fortificazione di Terravecchia venne espugnata dai romani al comando del console Papirio Cursore, dopo una strenua resistenza ed aspri combattimenti, ai quali seguirono, come narra Livio, terribili vendette e saccheggi. Per misura precauzionale la popolazione superstite fu costretta dai Romani ad abbandonare la rocca fortificata e trasferirsi nella zona valliva, pedemontana, ai margini del fiume e del percorso tratturale. Al termine del conflitto i Sanniti furono costretti a sottoscrivere un \"foedus iniquum\" con i Romani, che prevedeva la confisca di molti territori e la loro destinazione ad \"ager publicus populi Romani\". Nonostante queste limitazioni essi mantennero ancora una propria autonomia culturale e politica.\nCome tutte le popolazioni sannitiche dislocate lungo la dorsale appenninica dell\u2019Italia centro \u2013 meridionale, anche gli abitanti di \"Saepinum\" sono profondamente legati alla pastorizia, anche se praticano abitualmente l\u2019agricoltura. \"Montani atque agrestes\" li definisce Livio, sottolineando che ricavano il loro sostentamento dalla terra, ma sono soprattutto allevatori di pecore, dalle quali ricavano carne, latte, formaggio, pelli e soprattutto lana. Non si deve dimenticare, infatti, che nel mondo antico tra le materie prime pi\u00f9 richieste c'erano appunto la lana e i pellami, indispensabili per l\u2019abbigliamento e l\u2019armamento. Lana e pelli di pecora venivano largamente utilizzate, in epoca repubblicana ed imperiale, soprattutto per vestirsi, invece le pelli bovine, caprine e perfino equine, considerate pi\u00f9 robuste, erano lavorate per fare calzature, cinghie, selle e finimenti per cavalcature, scudi, foderi, otri e recipienti: oggetti probabilmente prodotti nella conceria sepinate da abili artigiani, conciatori (\"coriarii),\" calzolai (\"sutores),\" fabbricanti di corregge (\"loriarii),\" pellicciai (\"pelliones),\" fabbricanti di tende (\"tabernacularii)\" e di pergamene (\"membranarii),\" ed abitualmente smerciata ai \"pastores\" delle greggi in transito obbligato lungo il tratturo di Sepino. Senza sottovalutare che questi prodotti, oltre che alle necessit\u00e0 dei privati, rispondevano al fabbisogno del pi\u00f9 esigente consumatore del mondo antico: l\u2019esercito.\nCome testimonia Columella, l\u2019allevamento di bestiame prevalentemente transumante ha costituito tradizionalmente la principale fonte di reddito delle popolazioni dell\u2019Italia centro - meridionale, al punto da diventare in et\u00e0 imperiale un ottimo investimento \u201ccapitalistico\u201d per importanti personaggi dell'aristocrazia romana, compresi gli stessi imperatori. Solo molto pi\u00f9 tardi il diffondersi delle colture foraggere rese possibile la stabulazione del bestiame su vasta scala.\nUtilizzando i due principali percorsi tratturali, Pescasseroli-Candela e Castel di Sangro-Lucera, le greggi venivano trasferite durante il periodo invernale (settembre-marzo) dalle zone montuose dell\u2019Abruzzo e del Molise ai pascoli di pianura della Puglia settentrionale (l\u2019antica Daunia). Anche per questo era di vitale importanza per le popolazioni di montagna garantirsi sbocchi in pianura per accedere ai pascoli nei mesi invernali. In fondo quella dei Sanniti Pentri era una terra isolata, la cui principale e pi\u00f9 preziosa risorsa era costituita da un'abbondante manodopera e dalla disponibilit\u00e0 di terra, in buona parte scarsamente produttiva. D\u2019estate veniva effettuato il percorso inverso, trasferendo le greggi dal Tavoliere pugliese nei pascoli invernali sugli altipiani.\nProprio in questo periodo, compreso fra l\u2019equinozio di primavera ed il solstizio d\u2019estate, si procedeva alla tosatura delle pecore, da effettuarsi durante i periodi di sosta, nel corso del trasferimento: per l\u2019operazione, che garantiva reciproco tornaconto sia ai pastori sia alle popolazioni residenti, era necessario disporre di spazi idonei per accogliere le greggi ed eventualmente anche di impianti adeguati per effettuare direttamente sul posto le diverse fasi del ciclo di lavorazione delle pelli e della lana.\nAnche quando, alla fine del secolo, un incendio devasta l\u2019intero agglomerato vicano, la popolazione dimostra non solo vitalit\u00e0, ma anche un'adeguata disponibilit\u00e0 di capitali ed avvia subito un piano di ricostruzione edilizia, adottando tecniche meno precarie e migliorando la funzionalit\u00e0 dell\u2019articolazione dell\u2019abitato. Nella ricostruzione ci si avvale anche di un\u2019officina pubblica di laterizi e si fa addirittura ricorso a quella della vicina \"Bovianum\".\nIl periodo romano.\nAnche se la documentazione disponibile consente di conoscere con notevole precisione le vicende storiche di \"Saepinum\" dagli inizi dell\u2019et\u00e0 imperiale, tuttavia \u00e8 quasi certo che la progressiva romanizzazione del centro ebbe inizio gi\u00e0 nel periodo successivo alle guerre sannitiche.\nNonostante l\u2019estrema frammentariet\u00e0 delle testimonianze archeologiche, gi\u00e0 alla fine del II secolo a.C., dopo che un grave incendio ha devastato l\u2019agglomerato urbano, si rilevano tracce di una rapida ripresa edilizia che, utilizzando materiali di migliore qualit\u00e0, introducendo nuove tecniche costruttive e ricorrendo anche a maestranze esterne, determina un salto di qualit\u00e0 della complessiva struttura urbanistica ed uno sviluppo economico e sociale dell\u2019intera comunit\u00e0.\nCessate le sanguinose vicende legate alla guerra sociale, l\u2019attivit\u00e0 di romanizzazione del territorio, perseguita secondo gli interessi organizzativi dello stato romano, port\u00f2 all'assegnazione a \"Saepinum\" del ruolo di \"municipium\", quale riconoscimento dell\u2019avvenuta urbanizzazione del centro. Numerose iscrizioni sepinati testimoniano del suo stato giuridico di \"municipium\" fin dall'et\u00e0 augustea. Il conferimento della cittadinanza romana comport\u00f2 l'iscrizione di \"Saepinum\" alla trib\u00f9 \"Voltinia\".\nLa romanizzazione, oltre che sull'assetto politico ed amministrativo, incide profondamente anche su quello religioso: scompaiono infatti i culti rivolti alle divinit\u00e0 tradizionali del \"pantheon\" italico. L\u2019epoca augustea coincide con un periodo di grande fervore per la citt\u00e0, soprattutto per gli interventi edilizi di ampia portata, che ne modificano l\u2019assetto urbanistico. Viene avviata una notevole politica di opere pubbliche, ispirata sicuramente dallo stesso Augusto, alla quale partecipano anche numerosi personaggi pubblici di alto rango, desiderosi di ostentare le proprie disponibilit\u00e0 economiche.\nSignificativo a questo proposito \u00e8 il caso della \"gens Neratia,\" della quale la documentazione epigrafica offre la rara possibilit\u00e0 di ricostruire le alterne vicende dei suoi membri attraverso un ampio arco cronologico di ben quattro secoli di storia imperiale, grazie al fatto che essa pot\u00e9 annoverare diversi personaggi di rango elevato, magistrati e funzionari, numerosi consoli e governatori di diverse province asiatiche. Nel periodo che va dal I al IV secolo d.C. la \"gens Neratia\" conobbe una fortuna straordinaria che la rese una delle famiglie pi\u00f9 prestigiose della storia imperiale. Grazie a un'accorta politica matrimoniale, opportuni intrecci di parentele e ad un solido legame con la famiglia imperiale, riusc\u00ec a legarsi ad eminenti famiglie senatorie romane ed a sopravvivere fino alla tarda et\u00e0 imperiale, mantenendo una solida posizione economica e politica, basata non solo sulla ricchezza fondiaria, compresa tra la vallata del Tammaro e quella del Tappino, ma anche sulle ottime relazioni politiche e sociali. Nella loro ascesa al potere, ben presto, i \"Neratii\" superarono i confini della terra natia per affermarsi nel centro del potere, a Roma. Vi \u00e8 una testimonianza archeologica della solida posizione economica e del grande prestigio di cui godevano i \"Neratii,\" \u00e8 la sontuosa \"domus\" rinvenuta sul colle Esquilino ed a loro attribuita, nei pressi di S. Maria Maggiore. Sebbene stabilmente residenti nella capitale e all'apice del prestigio politico-sociale, mantennero sempre vivo il legame con la comunit\u00e0 natia di Sepino, contribuirono ad abbellire la citt\u00e0 con edifici nuovi, effettuarono in et\u00e0 flavio-traianea restauri alla basilica, si segnalarono in opere di pubblica munificenza, ostentando la propria disponibilit\u00e0 finanziaria e mantenendo una fitta rete di \"amicitiae\" ed obblighi clientelari. Dalle iscrizioni epigrafiche rinvenute \u00e8 noto che possedevano una \"villa rustica\" nel territorio di Sepino e che i sepinati onorarono i membri di questa famiglia prestigiosa con epigrafi, dediche e statue. L\u2019importanza di questa famiglia \u00e8 testimoniata tra l\u2019altro dalla grande diffusione locale del suo gentilizio, anche di ex appartenenti alla \"familia\" servile, schiavi e liberti rimasti nella clientela degli antichi padroni, dei quali assunsero e perpetuarono il nome.\nDel resto il possesso della terra, anche se in un regime di piccola propriet\u00e0, assicurava rendite pi\u00f9 che sufficienti per sostenere gli oneri della carriera politica. Investimenti in imprese produttive e commerciali, connesse con l\u2019allevamento e l\u2019agricoltura, garantivano agiate condizioni economiche, in grado di essere investite per intraprendere una carriera politica (equestre o senatoria) oppure per finanziare la costruzione di opere pubbliche.\nMa intanto la situazione economica andava gi\u00e0 cambiando: gradualmente i mezzi di produzione si concentrano nelle mani delle classi dirigenti e di gruppi sempre pi\u00f9 ristretti, mentre si verifica l\u2019impoverimento delle classi meno abbienti e la quasi scomparsa della piccola e media propriet\u00e0 terriera, con il conseguente fenomeno del latifondo e l\u2019impiego di manodopera schiavile, pi\u00f9 economica rispetto ai coltivatori stipendiati. Una spia della crisi economia e del diffuso disagio sociale \u00e8 rappresentata dall'istituzione, all'epoca di Traiano, della figura del \"quaestor pecuniae alimentariae,\" un magistrato incaricato di garantire un sostegno alimentare alle famiglie meno abbienti.\nDopo il 346, a seguito del disastroso terremoto che devast\u00f2 gran parte delle citt\u00e0 campane e sannitiche, venne istituita la provincia del \"Samnium\" distinta dalla \"Campania\" della quale prima faceva parte. Si \u00e8 a conoscenza degli interventi del governatore provinciale \"Fabius Maximus\", attivo tra il 352 e il 357, che finanzi\u00f2 la ristrutturazione di molti edifici pubblici ed il restauro delle mura della citt\u00e0, soprattutto a scopi difensivi.\nIl periodo medievale.\nNel corso del IV e V secolo, nonostante la scarsit\u00e0 delle fonti, si sa che la pastorizia resta alla base dell\u2019economia di \"Saepinum\" e risultano ancora attivi i percorsi tratturali. Nel 413 l\u2019imperatore Onorio \u00e8 costretto a ridurre ad un quinto i tributi del Sannio a seguito delle incursioni dei Visigoti.\nL\u2019agricoltura non versa in buone condizioni e la stessa amministrazione municipale risulta carente, tanto da essere ormai sostituita dai rappresentanti della Chiesa. Negli anni 501- 502 il vescovo di Sepino, Proculeiano, si reca a Roma per partecipare al concilio indetto da papa Simmaco. L\u2019inizio del conflitto greco \u2013 gotico (535 - 553) accentua la crisi economica e demografica del territorio gi\u00e0 in atto: crolla buona parte delle mura e del teatro, il foro perde la sua funzione, vaste aree del perimetro urbano sono abbandonate, ma parte dell\u2019area urbana risulta ancora abitata. La viabilit\u00e0 esterna risulta ancora utilizzabile, \u00e8 ancora praticata l\u2019antica \"via Minucia\".\nAmpie zone sono impaludate e ricoperte di boschi, altre utilizzate solo a pascolo, ma vaste aree sono ancora coltivate per una produzione prevalentemente legata al consumo; ormai buona parte della popolazione vive in \"villae\" sparse sul territorio, organismi insediativi che gestiscono, con notevole autonomia, territori propri, e che sorgono sulle colline intorno alla piana. Molti terreni vengono recuperati all'agricoltura grazie ai monaci benedettini del monastero di Santa Sophia di Benevento, ai quali nel 774 vengono dati in uso terreni incolti presso Campobasso. A rendere definitiva la scomparsa della citt\u00e0 romana \u00e8 l\u2019arrivo delle bande dei Saraceni, che nell'anno 882 costringe la popolazione a trasferirsi nel \"castellum Saepini\" per sfuggire ai loro saccheggi.\nNella prima met\u00e0 del secolo XI la presenza normanna determina la fine della dominazione longobarda, ma ormai l\u2019antica citt\u00e0 romana \u00e8 completamente abbandonata ed i sepinati sono stabilmente insediati dentro le mura del \"castrum\" fortificato, una delle tante baronie in cui \u00e8 suddivisa la contea di Molise. La successione dei feudatari di Sepino si sussegue, anche dopo la fine della dinastia normanna, fino alla fine del secolo XIII, quando ormai il paesaggio \u00e8 completamente mutato: l\u2019economia della piana del Tammaro \u00e8 in ripresa, ampie estensioni di terreno sono destinate all'agricoltura ed alla coltivazione della vite e degli ortaggi. Riprende l\u2019attivit\u00e0 della pastorizia, collegata al passaggio delle greggi transumanti.\nNel 1309 la presenza dei Normanni a Sepino ha termine allorquando Roberto d'Angi\u00f2 viene incoronato re di Napoli. Cessa di esistere come unit\u00e0 feudale a s\u00e9 stante anche il Contado di Molise, trasformato in una circoscrizione amministrativa del Regno di Napoli, con un ruolo piuttosto marginale anche nel periodo successivo di governo della dinastia aragonese.\n\u00c8 emersa traccia della presenza umana nella Sepino medievale nel 1981, allorch\u00e9 alcuni saggi di scavo effettuati all'esterno della cinta muraria, oltre porta Benevento, hanno riportato alla luce un nucleo insediativo risalente al XIV secolo. Utilizzando materiali di spoglio di epoca romana, sono stati alzati muri con una precaria tessitura a secco, impiantati su grosse pietre di fondazione, poggiate direttamente sulla terra. All'interno dell\u2019area sono state rinvenute tombe ritagliate nel terreno, le une a ridosso delle altre. \u00c8 attestata sia la pratica dell'inumazione sia quella dell'incinerazione; le fosse in alcuni casi sono foderate con grossi tegoloni. Gli inumati sono deposti in casse di legno, le ceneri invece sono conservate in olle sigillate da un coperchio, deposte all'interno di una cassetta di legno.\nScavi archeologici.\nL\u2019antica Sepino ha attirato l\u2019attenzione degli studiosi di archeologia gi\u00e0 a partire dal Rinascimento. L\u2019attenzione si \u00e8 accresciuta nei secoli successivi, fino al 1845 con la prima pubblicazione di notevole rilievo scientifico dovuta a Theodor Mommsen, che visit\u00f2 di persona il sito archeologico. Proprio l\u2019interesse del grande studioso tedesco per le antichit\u00e0 di Sepino determin\u00f2, qualche decennio pi\u00f9 tardi, l\u2019inizio dei primi scavi archeologici ad opera di Ludovico Mucci, nel 1876. La prima testimonianza documentaria dell'esplorazione archeologica di \"Saepinum\" \u00e8 costituita dalla \u201cTopografia dell\u2019Altilia\u201d redatta nel maggio 1877 da Francesco Di Iorio. La pianta, naturalmente incompleta, \u00e8 costruita con notevole esattezza e ben definita anche nei dettagli. Testimonia, tra l\u2019altro, che gi\u00e0 all'epoca della sua redazione esistevano nell'area strutture scavate e successivamente in tutto o in parte rinterrate. Maggiori informazioni forniscono tre relazioni, redatte negli ultimi mesi del 1878, contenenti un dettagliato resoconto dello scavo condotto nell'area della basilica ed inviate al Direttore Generale dei Musei e degli Scavi di Antichit\u00e0 del Regno, due a firma di L. Mucci, ispettore onorario, e una compilata dall\u2019ingegnere L. Fulvio, inviato da Roma per sovrintendere agli scavi per conto del Ministero. Essendo redatte da tecnici, le relazioni forniscono una gran quantit\u00e0 di dati scientifici e di annotazioni descrittive, senza avere la pretesa di offrire una lettura articolata e un'analisi puntuale della situazione.\nLe esplorazioni continuarono, sia pure in maniera molto discontinua, fino al 1926, quando Amedeo Maiuri nelle sue pubblicazioni scientifiche sollecit\u00f2 a gran voce la ripresa degli scavi a \"Saepinum.\" Infatti nell'immediato dopoguerra venne avviato il primo sistematico programma organico di esplorazioni archeologiche della citt\u00e0 romana ad opera dell'allora soprintendente archeologo dell\u2019Abruzzo, Valerio Cianfarani, da cui il Molise all'epoca dipendeva: nel periodo 1950-1955 furono riportati alla luce e restaurati gli ambienti del foro e della basilica, parte della cinta muraria e del teatro, porta Bojano e numerosi edifici del decumano adibiti ad abitazioni private ed a botteghe (\"tabernae\"). L\u2019indagine venne orientata nella zona di maggiore concentrazione edilizia, quella in cui si intersecano le due arterie stradali principali, il \"cardo\", orientato da sud-ovest a nord-est, con andamento declinante dalle alture collinari verso il fondovalle del Tammaro ed il \"decumanus\", che attraversa l\u2019abitato con un orientamento da nord-ovest a sud-est e coincide col percorso del tratturo Pescasseroli-Candela, che dal Sannio Pentro conduce all'Apulia, passando per il territorio degli Irpini. Un\u2019antica strada che potrebbe identificarsi, secondo lo stesso Cianfarani, con la \"Via Minucia\" citata in un'orazione di Cicerone e in un'epistola di Orazio, probabilmente costruita dal console Quinto Minucio Rufo, ma ancora oggi non identificata con certezza. Gli interventi del Cianfarani hanno dato alla citt\u00e0 romana l\u2019impronta fondamentale che ancora oggi si possono osservare.\nDopo un periodo di stasi, la valorizzazione dell\u2019intero complesso fu ripresa grazie all'istituzione nel 1963 della Soprintendenza del Molise, che si attiv\u00f2 per realizzare il restauro di porta Benevento, del teatro e delle abitazioni rurali edificate sulla cavea, per riportare alla luce gli edifici dell\u2019area del foro, per realizzare nel sito due sezioni museali. Tale alacre attivit\u00e0 culmin\u00f2 nel 1982 con la realizzazione di una mostra documentaria. Negli anni successivi gli interventi si sono soprattutto concentrati nel territorio circostante. In localit\u00e0 Cantoni, grazie alla collaborazione dell'Universit\u00e0 degli Studi di Perugia, \u00e8 stato scavato un tempio sannitico; a San Giuliano del Sannio, grazie alla collaborazione dell'Universit\u00e0 degli Studi del Molise, \u00e8 stata riportata alla luce parte della lussuosa villa romana dei \"Neratii.\"\nL\u2019insediamento abitativo si presenta interamente delimitato da una cinta muraria, lunga circa 1.270 metri, edificata tra il 2 a.C. ed il 4 d.C. in \"opus reticulatum\", nella quale si aprono, a cavallo dei due assi stradali principali, quattro porte monumentali, che ripetono lo schema dell\u2019arco onorario romano, un solo fornice a tutto sesto, fiancheggiato da due torri circolari. Lungo il tracciato della cinta muraria si innesta un sistema di 29 torri a pianta circolare (attualmente solo 19 rimangono in vista), poste a circa trenta metri di distanza fra loro (100 piedi). Una ricognizione della cinta muraria \u00e8 stata effettuata negli anni Settanta del secolo scorso dalla Dott. Patrizia Ferrarato, che \u00e8 riuscita a contare non meno di 29 torri a fronte delle 27 censite dal Cianfarani. Ulteriori interventi di scavo, effettuati nel 2010, hanno consentito l\u2019esplorazione quasi completa della cortina muraria, ad eccezione del breve tratto nel settore Sud-Est. \u00c8 stato cos\u00ec possibile quantificare il numero complessivo delle torri in numero di 35.\nNell'insieme il perimetro dell\u2019area corrisponde ad un quadrilatero, con i lati contrapposti paralleli ed i quattro vertici leggermente arrotondati. La superficie interna alle mura ha un andamento in costante tenue declivio, da sud-est verso nord-est, che certamente favor\u00ec la realizzazione del sistema fognante e della rete idrica. Immediatamente all'esterno delle mura, ai margini del tratturo, si trova la necropoli, che ha restituito una consistente quantit\u00e0 di frammenti di cippi e di epigrafi sepolcrali.\nDopo un periodo piuttosto lungo di inattivit\u00e0 esplorativa, a seguito dell'istituzione della Soprintendenza del Molise, l\u2019area \u00e8 stata nuovamente oggetto di scavo a partire dall'estate del 1974. Negli anni ottanta e novanta sono stati effettuati sostanziosi interventi di restauro e consolidamento, concentrati prevalentemente nella zona del foro e del teatro, resi necessari dallo stato di degrado cui versavano i materiali. Proprio in questi anni si impose anche una difficile scelta tecnica, se smantellare le casette rurali costruite nel XVIII secolo utilizzando come fondazioni l\u2019emiciclo della \"summa cavea\" del teatro oppure conservare, magari valorizzandolo, quell'insediamento rurale particolare ed ormai perfettamente inserito nel contesto architettonico.\nA partire dalla fine del IX secolo, le invasioni prima dei Saraceni e poi dei Normanni avevano determinato il progressivo abbandono della citt\u00e0 romana, un crollo demografico ed il conseguente deterioramento della struttura urbana, al punto che la popolazione prefer\u00ec trasferirsi (882 d.C.) su una posizione pi\u00f9 a monte, dove nacque il \"Castellum Saepini,\" l\u2019attuale Sepino.\nSolo dopo molti secoli riprende l\u2019attivit\u00e0 agricola nella piana del Tammaro e la transumanza torna a ridare vita al percorso tratturale: nuovi insediamenti abitativi cominciano a sorgere nell'area, sui ruderi dell'antica \"Saepinum\". Con gli elementi di spoglio degli edifici romani ed utilizzando come fondazioni i resti affioranti degli antichi monumenti, a partire dal secolo XVIII, vennero edificate nuove abitazioni e l\u2019antica citt\u00e0 riprese in parte il suo ciclo vitale. Abitazioni contadine modeste, realizzate con blocchi di pietra calcarea, su due livelli, con pavimenti rudimentali e solai in legno, ricoperte da tetti con tradizionali coppi di argilla, dettero vita al borgo rurale di Altilia. Si trattava di ambienti poveri, adibiti ad attivit\u00e0 agricolo - pastorali, soprattutto stalle e fienili, che garantivano solo un minimo vitale di spazio abitativo, spesso in condizioni precarie.\nNonostante quasi tutte le unit\u00e0 abitative fossero in condizioni di estremo degrado, nel corso degli scavi archeologici non vennero demolite, ma, anche grazie alla sensibilit\u00e0 di un grande archeologo, Adriano La Regina, furono espropriate per essere destinate ad altri usi (sale espositive, laboratori di restauro, depositi di materiale archeologico). Ormai, sostituendosi da decenni alla \"summa cavea\", andata perduta, quelle modeste abitazioni contadine rappresentavano un insieme organico con le antiche strutture romane, quasi un naturale completamento del teatro, concrete testimonianze dell\u2019evoluzione storica e funzionale dell\u2019antica citt\u00e0 e dei suoi processi stratigrafici. Pertanto, operando nell'ottica del riuso, la scelta pi\u00f9 pertinente sembr\u00f2 quella di recuperare l\u2019intero complesso rurale, utilizzandolo come sede del Museo documentario dell'area archeologica di \"Saepinum\" contenente soprattutto materiale pertinente alla necropoli ed al teatro.\nL'area archeologica.\nL\u2019area archeologica di \"Saepinum\", ampia circa 12 ettari, \u00e8 circondata da una cinta muraria nella quale si aprono quattro porte monumentali, disposte all'ingresso delle due arterie stradali principali, ciascuna fiancheggiata da due torri circolari. L\u2019assetto delle mura e l\u2019orientamento delle porte sono dettati dalla disposizione della preesistente viabilit\u00e0 principale del sito, che ha poi costituito il cardo e il decumano.\nLe Mura.\nIl perimetro delle mura \u00e8 costituito da una sequenza di cortine, sempre rigidamente rettilinee e di lunghezza variabile, interrotta da torri circolari disposte a distanza di 80 \u2013 120 piedi l\u2019una dall'altra.\nAttualmente solo una parte del tracciato delle mura \u00e8 allo scoperto. Nel corso degli anni si \u00e8 provveduto a restaurare e consolidare le strutture rimesse in luce, ripristinando alcuni tratti di alzato mediante il reimpiego di materiale antico di crollo. Nei tratti non interessati dallo scavo il tracciato \u00e8 segnalato da nuclei sparsi di cementizio e brevi spezzoni di muratura. Nel complesso la cinta muraria si presenta come un\u2019opera accurata, di buona ingegneria militare. Il materiale utilizzato \u00e8 il calcare del Matese, tagliato in blocchetti minuti e sagomati a forma di piccole piramidi, a base indifferenziata, quadrata o rettangolare. Il paramento delle cortine presenta uno spessore uniforme (circa m. 1,80), \u00e8 tessuto con la tecnica del reticolato, con una malta cementizia omogenea. La muratura \u00e8 piena, di un\u2019altezza di circa m. 4,80 e presenta sulla sommit\u00e0 un cammino di ronda. La qualit\u00e0 della tessitura appare uniforme e costante, e lascia supporre un'unica fase di costruzione.\nLa cinta muraria \u00e8 munita di un sistema di torri a pianta circolare, di cui restano in vista solo diciannove torri, riportate alla luce durante la campagna di scavo degli anni 1950-1955. Esse sporgono per circa tre metri sia all'esterno, verso la campagna, sia all'interno, verso la citt\u00e0. Lo spessore delle mura esterne \u00e8 maggiore rispetto a quello interno. Hanno tutte un diametro di circa sette metri ed un\u2019altezza di quasi undici, con un paramento esterno in opera reticolata. La struttura delle torri risulta solidamente incastrata con quella delle cortine, e questo dimostra la contestualit\u00e0 della costruzione delle mura e delle torri. Tre piccole feritoie, distribuite sulla superficie esterna della torre, garantivano la copertura difensiva dell\u2019area antistante le mura, tre finestrelle erano aperte dal lato interno per il controllo dell\u2019area urbana. Attualmente di alcune torri restano le sole strutture di base, ricoperte di materiale antico frammisto a terreno di riporto, di altre, soprattutto del lato di nord-ovest, \u00e8 stata ricostruita parte dell\u2019alzato, recuperando gli antichi materiali, e ne \u00e8 stata consolidata la struttura.\nLe Porte.\nLe quattro porte che si aprono in corrispondenza dell\u2019innesto delle due arterie stradali principali, il cardo e il decumano, prendono convenzionalmente il nome sulla base dell'orientamento; esse ripetono nell'impianto il medesimo schema planimetrico, quello classico della porta urbica con un unico fornice a tutto sesto, alto circa m. 4,80, chiuso da una saracinesca di legno scorrevole, azionata dall'alto, con due torri a pianta circolare che fiancheggiano l\u2019apertura. Alle spalle della porta \u00e8 ricavato il \"cavaedium\", un cortile rettangolare di sicurezza, costruito per evidenti esigenze difensive, chiuso da mura, a cielo aperto, con una controporta d\u2019accesso verso la citt\u00e0, a due battenti. A sinistra della porta una scala in pietra porta al cammino di ronda sulla cinta muraria, ed alla camera di manovra della saracinesca.\nL\u2019arco poggia su piedritti quadrati ai quali si addossa il paramento esterno delle due torri. La struttura dei piedritti \u00e8 realizzata mediante la semplice sovrapposizione di grossi blocchi di pietra locale squadrati, senza ausilio di calce o grappe metalliche. Al di sopra degli archi delle porte si ripete, su ciascuno degli attici, un'iscrizione commemorativa che offre un dato cronologico preciso (2 a.C. \u2013 4 d.C.) relativo alla costruzione della cinta muraria, delle torri e delle porte, e restituisce i nomi dei due finanziatori dell\u2019opera, l\u2019imperatore Tiberio ed il fratello Druso (ormai gi\u00e0 morto nel 9 a.C.), nel pieno della riorganizzazione municipale della citt\u00e0. Le statue dei due barbari prigionieri poste sui rinfianchi degli archi sembrano alludere proprio all'esito vittorioso delle campagne di guerra condotte contro i Dalmati ed i Germani. Il testo dell'iscrizione dedicatoria \u00e8 il seguente:\n\"Ti(berius) Claudius Ti(beri) f(ilius) Nero pont(ifex) cons(ul) II imp(erator) II trib(unicia) pot(estate) V Nero Claudius Ti(beri) f(ilius) Drusus Germ(anicus) augur cons(ul) imp(erator) II murum portas turris d(e) s(ua) p(ecunia) f(aciundum) c(uraverunt).\"\nTiberio Claudio Nerone, figlio di Tiberio, pontefice, console per due volte, comandante vittorioso per due volte, fornito della potest\u00e0 tribunizia per cinque volte e Nerone Claudio Druso Germanico, figlio di Tiberio, augure, console, comandante vittorioso per due volte, curarono la costruzione a proprie spese delle mura, delle porte e delle torri.\nPorta Terravecchia si apre quasi al centro del lato sud-ovest della cinta, a cavallo del cardo, ed \u00e8 rivolta ai monti del Matese, da cui, attraverso il passo della Crocella, \u00e8 possibile arrivare in Campania. Di essa non c\u2019\u00e8 pi\u00f9 traccia della torre est, mentre restano pochi spezzoni di muratura della torre opposta. Manca anche ogni traccia della rampa di accesso al cammino di guardia ed alla camera di manovra della saracinesca. Restano brevi tratti di muratura della corte di sicurezza. Non resta traccia dell\u2019arco, dell'iscrizione commemorativa e delle due statue dei prigionieri barbari. Probabilmente \u00e8 pertinente all'arco il concio rinvenuto nelle vicinanze della porta con il rilievo di una divinit\u00e0 femminile, forse Venere, attualmente conservato nel Museo documentario di Altilia.\nPorta Tammaro si apre sul lato di nord-est, a cavallo del cardo, ed \u00e8 rivolta verso la piana di fondovalle del fiume Tammaro, in direzione della villa senatoria dei Nerazi a San Giuliano del Sannio e, proseguendo, della \"Apulia\". Delle due torri circolari che in origine la fiancheggiavano resta solo un breve spezzone della met\u00e0 della torre di nord-ovest, rivolta verso la campagna. Quasi niente resta della corte di sicurezza, alle spalle del fornice, e neppure della decorazione del prospetto esterno e dell'iscrizione commemorativa. Brevi tratti di muratura originale risultano parzialmente inglobati all'interno di alcune case di abitazione moderne, costruite a ridosso della porta.\nPorta Benevento, a cavallo del decumano, sul lato sud-est, \u00e8 stata oggetto di numerosi interventi di scavo negli anni 1954-1955 e di restauro nel 1972: la muratura originaria \u00e8 stata restaurata e consolidata, ricollocando nella posizione originaria gli elementi antichi recuperati. Della torre nord resta la met\u00e0 rivolta verso la campagna, quella meridionale presenta una peculiarit\u00e0: risulta infatti costruita non in opera reticolata, ma in blocchetti disposti su piani orizzontali. L\u2019armilla esterna dell\u2019arco conserva cinque cunei originali e la chiave di volta raffigura una divinit\u00e0 maschile con elmo, probabilmente Marte.\nPorta Bojano, sul lato nord-ovest della cinta, coincide col percorso tratturale, cio\u00e8 il decumano, in direzione della piana di Boiano. \u00c8 stata scavata a pi\u00f9 riprese a partire dal 1928, e poi definitivamente consolidata. Nel 1955 si \u00e8 conclusa anche la ricostruzione delle due torri laterali. L\u2019arco poggia su solidi piedritti in pietra locale squadrata e presenta al di sopra del fornice l\u2019iscrizione commemorativa ed ai lati, all'esterno, due statue simmetriche di prigionieri barbari. L\u2019armilla esterna \u00e8 costituita da 18 cunei radiali: la chiave di volta, scolpita a rilievo, rappresenta una figura maschile, a mezzo busto, con barba, che di solito si identifica con Ercole.\nNel complesso le porte non presentano caratterizzazioni diverse fra loro, se si eccettuano le figure delle divinit\u00e0 rappresentate in funzione tutelare nelle chiavi di volta degli archi. \u00c8 evidente la volont\u00e0 dei committenti di sottolineare il messaggio propagandistico, in modo ripetitivo, attraverso l\u2019iscrizione commemorativa e l\u2019immagine dei barbari prigionieri, rappresentate ripetutamente su ogni porta.\nIl Teatro.\nIl teatro \u00e8 il pi\u00f9 monumentale ed il meglio conservato degli edifici di \"Saepinum\". Situato nel settore settentrionale della citt\u00e0, a ridosso del muro di cinta compreso fra porta Bojano e l\u2019angolo nord della cinta stessa, la sua dislocazione appare un poco sbilenca rispetto alla cinta muraria e tradisce la necessit\u00e0 di allineare l\u2019asse trasversale della struttura al tracciato del cardo, che dista circa 60 metri, verso il quale risultano rivolti gli ingressi stessi del teatro.\nIl complesso \u00e8 articolato su due distinte sezioni, l\u2019una (\"cavea\") destinata al pubblico e l\u2019altra (\"scaena\") destinata alle rappresentazioni, e presenta un diametro massimo di m. 61,50 e una lunghezza di m. 53 sull'asse cavea-scena. \u00c8 interamente costruito in pietra calcarea locale, mentre i muri portanti sono realizzati in opera cementizia, con paramento a blocchetti disposti su linee parallele. Il complesso \u00e8 stato interessato, a pi\u00f9 riprese, fin dal 1950, da una serie di interventi di scavo e di restauro ed \u00e8 ormai interamente leggibile nella sua articolazione planimetrica e spaziale.\nCome gi\u00e0 detto in precedenza, la parte centrale della \"scaena\" e la zona corrispondente alla \"summa cavea\" sono state interessate, nel corso del secolo XVIII, da interventi edilizi di carattere rurale, edifici a due piani costruiti utilizzando materiali di spoglio provenienti dal teatro stesso. Questa sorta di \u201carchitettura spontanea\u201d prodotta dalle genti contadine locali \u00e8 tuttora visibile, dal momento che all'inizio degli anni Settanta si ritenne opportuno preservarla e restaurarla, per il suo particolare valore storico, culturale ed ambientale. Una parte della scena \u00e8 ancora oggi occupata da un edificio rurale di m. 16,20 x 7,60 adibito a museo, che racchiude al suo interno, visibile sulla parete di fondo, quel tratto di scena compreso tra la \"porta regia\" e la \"porta hospitalis\" destra. Della \"summa cavea\" restano soltanto pochi avanzi della muratura di sostruzione, essendo stata completamente ricoperta da una cortina di edifici.\nUna parte dell\u2019emiciclo esterno del teatro \u00e8 tangente alla struttura muraria perimetrale, nel tratto nord-ovest. Proprio in questo punto si apre una \"postierla\" di accesso al teatro dall'esterno, costituita da un varco angusto, di circa m. 2,10 che spezza la continuit\u00e0 della cortina originaria; il passaggio \u00e8 inserito tra due solide strutture rettangolari, collegate alle mura, e venne concepito per incanalare agevolmente il traffico pedonale degli spettatori, provenienti da fuori citt\u00e0, che si recavano a teatro e poi defluivano oltre le mura. La porta, probabilmente dotata di una copertura a volta cementizia, andata perduta, venne edificata solo a seguito della realizzazione del teatro, interrompendo la continuit\u00e0 della cortina muraria per aprire l\u2019apposito varco; \u00e8 quasi certo che parte del materiale proveniente dallo smantellamento della cortina sia stato reimpiegato per il paramento in opera reticolata della struttura della porta. Questo particolare \u00e8 importante in quanto conferma che la costruzione del teatro \u00e8 avvenuta successivamente all'epoca della costruzione delle mura, databile tra il 2 a.C. ed il 4 d.C. secondo l\u2019iscrizione replicata sul frontale delle quattro porte. L\u2019analisi dei dati archeologici consente di stabilire una datazione in epoca giulio-claudia che, anche considerando i diversi elementi tipologici del teatro sepinate, non dovrebbe andare oltre i primi decenni del I secolo d.C.\nAi lati opposti dell\u2019emiciclo della cavea vi sono i due ingressi del teatro, detti tetrapili, ciascuno costituito da quattro massicci pilastri quadrangolari, alti circa m. 2,20, cui sono sovrapposte robuste arcate a tutto sesto. Esse svolgevano una funzione strutturale, sopportando la spinta esercitata dalla muratura, ma anche una funzione di collegamento con l\u2019edificio scenico, attraverso un corridoio coperto trasversale di accesso all'orchestra ed ai primi due ordini della cavea (\"ima\" e \"media\"), largo m. 3,33 ed un corridoio coperto longitudinale esterno che immetteva nella \"summa cavea\", largo m. 2,45.\nAttualmente restano in ottimo stato di conservazione, oltre al piano della \"orchestra\", le quattro gradinate dell\u2019\"ima cavea\" e le prime tre gradinate della \"media cavea\", compreso il corridoio semicircolare (\"praecinctio\"), largo m. 1,20 e pavimentato in pietra, che le separa. L\u2019\"orchestra\" ha una lunghezza di m. 8,50 lungo l\u2019asse longitudinale e presenta tuttora intatta la pavimentazione originale a lastre rettangolari di dimensioni variabili, ben connesse. Si poteva accedere alla \"orchestra\" attraverso due corridoi laterali (\"p\u00e1rodoi\") provenienti con una leggera pendenza dai tetrapili, simmetrici e parzialmente coperti da una volta a botte.\nI gradini dell\u2019\"ima cavea\" hanno una profondit\u00e0 di cm. 90, maggiore rispetto a quella delle altre due cavee, di cm. 70, perch\u00e9 destinati ad ospitare personaggi di rango, i quali non sedevano neppure direttamente sui gradini, ma usufruivano di particolari seggi portatili. Alle spalle dell\u2019ultima gradinata un parapetto semicircolare (\"balteus\"), alto un metro e costituito da blocchi verticali accostati, corre lungo il corridoio di separazione dalla media cavea. Attualmente \u00e8 conservato solo in parte.\nMentre \"orchestra\" ed \"ima cavea\" poggiano a diretto contatto del terreno, su una gettata cementizia, la \"media cavea\" invece (e sicuramente anche la \"summa cavea\" andata distrutta) poggia su una struttura portante, formata da due muri concentrici coperti da volte cementizie, che servono a dare la giusta inclinazione alle gradinate. Il parziale crollo delle volte ha prodotto la distruzione delle gradinate superiori. \u00c8 probabile che esistesse una seconda \"praecinctio\" di separazione tra \"media\" e \"summa cavea\" in analogia del corridoio anulare sottostante. Per accedere alla \"media\" ed alla \"summa cavea\" gli spettatori utilizzavano i \"vomitoria\", dei corridoi laterali coperti, che salivano dall'ambulacro interno del teatro direttamente alle gradinate. Di questi l\u2019unico superstite \u00e8 quello situato nell'emicavea destra, che doveva immettere nella \"media cavea\" all'altezza della quinta gradinata di sedili.\nL\u2019intera struttura del teatro presenta un'ingegnosa rete di canali che convogliano l\u2019acqua piovana, con opportune pendenze, nell'euripo, dal quale sono poi riversate nella fognatura. Inoltre la presenza di pozzetti rettangolari per l\u2019alloggiamento dell\u2019apparato di sollevamento, conferma l\u2019ipotesi della presenza di un sipario (\"aulaeum\") azionato da un sistema di funi posizionato sulla sommit\u00e0 della scena. \u00c8 certo, inoltre, che la cavea dovette essere coperta, in parte o totalmente, da un \"velarium,\" una copertura mobile tesa al di sopra di essa mediante un sistema di funi, che poteva riparare gli spettatori dalla pioggia o dalla calura.\nNel complesso, sulla base degli elementi che si posseggono, il teatro doveva avere, considerando le ventotto gradinate complessive, una capacit\u00e0 presumibile di circa tremila posti a sedere, raggiungendo un\u2019altezza massima di m. 11 rispetto al piano dell\u2019\"orchestra\".\nL\u2019esplorazione dell\u2019area alle spalle della scena del teatro \u00e8 iniziata solo recentemente e non \u00e8 ancora conclusa, ma ha consentito di avere conferma di una ipotesi da tempo formulata, sulla base di un'iscrizione epigrafica, dell'esistenza a \"Saepinum\" di un grande complesso comprendente un \"campus\", una \"piscina\" e un \"porticus\", che si presumeva fossero posti alle spalle dell\u2019edificio teatrale. Il testo dell'iscrizione \u00e8:\n\"Herennius M(arci) f(ilius) Obellianus (ca)mpum piscinam porticum s(ua) p(ecunia) f(ecit).\"\nErennio Obelliano, figlio di Marco, fece a sue spese il campo, la piscina ed il portico.\nAppartenente alla borghesia cittadina, di Erennio Obelliano non si conosce altro, anche se il suo gentilizio \u00e8 attestato in altre iscrizioni di et\u00e0 augustea. Adeguandosi all\u2019ideologia della casa imperiale, partecip\u00f2 alla febbrile attivit\u00e0 edilizia, finanziando anche lui importanti opere pubbliche \u201cdi regime\u201d. Il complesso menzionato occupava effettivamente una vasta area quadrangolare di circa m. 60 di lato, compresa fra il teatro ed il \"cardo\". Il portico, ricostruibile nella sua conformazione originaria, aveva una struttura ad U e si apriva in direzione della scena. Era provvisto di un colonnato e presentava un muro di fondo in \"opus reticulatum\". I due bracci corti laterali, lunghi circa m. 17, erano provvisti di ampi accessi con il retrostante \"campus.\" Aveva la funzione di ospitare gli spettatori del teatro durante gli intervalli degli spettacoli oppure in caso di cattivo tempo ed al suo centro doveva collocarsi la piscina. Il \"campus\", che occupava la maggior parte del complesso, poteva essere utilizzato per esercitazioni ginniche o gare atletiche, oppure, considerata la mancanza a Sepino di un anfiteatro, per giochi gladiatorii e combattimenti. Le strutture del teatro e del \"campus\" erano dunque destinate a funzioni distinte, ma pur sempre legate intimamente allo spettacolo.\nIl Foro.\nIl foro si sviluppa all'incrocio fra cardo e decumano, su una superficie di forma trapezoidale, per un\u2019area di circa m\u00b2 1.412 e si presenta oggi del tutto spoglio dell'originaria cortina di edifici pubblici e civili che lo circondavano, lungo la corona perimetrale della piazza. Lo schema progettuale del foro appare con molta evidenza condizionato dall'incrocio degli assi viari principali, che finiscono per dettare l\u2019orientamento generale dell\u2019impianto.\nInfatti ai lati corti paralleli corrispondono lati lunghi sghembi: pertanto i lati corti, paralleli al cardo, risultano di diversa lunghezza, quello di nord-ovest di m. 29,56 e quello di sud-est di m. 23,25.\nInvece il lato lungo di nord\u2013est, allineato al decumano, \u00e8 di m. 53,90 mentre il lato di sud-ovest \u00e8 di m. 53,13. Da ci\u00f2 deriva una debole convergenza dei lati lunghi e un progressivo restringimento dell\u2019area della piazza, a mano a mano che ci si sposta dal lato nord-ovest (adiacente al cardo) al lato di sud-est.\nLa piazza \u00e8 basolata con lastre di calcare disposte in piano su 82 filari paralleli. Una paziente attivit\u00e0 di restauro, effettuata a pi\u00f9 riprese tra il 1952 ed il 1955, ricompose il basolato, sconnesso ed ingombro di macerie, e lo riport\u00f2 a livello. La pendenza, appena percettibile, segue la naturale inclinazione del terreno, in modo da convogliare le acque piovane nell\u2019\"euripus\" che corre lungo il lato orientale e quello meridionale del foro. Un tombino, aperto lungo il percorso del cardine, raccoglie e smaltisce il flusso delle acque convogliandole nella rete fognante.\nAl centro della piazza, ricavata sul lastricato ed orientata verso il cardo, \u00e8 presente un'iscrizione che ricorda i nomi dei magistrati che, a loro spese, curarono la pavimentazione del foro. L\u2019iscrizione si sviluppa su un'unica linea di pietre, per una lunghezza di m. 17,80 con alcune lacune. Di uno dei magistrati si conosce il nome: \"Caio Papio\" \"Faber\", di sicura origine sannitica. La presenza, inoltre, di un'iscrizione contenente una dedica \"post mortem\" all'imperatore Augusto divinizzato, farebbe pensare che la lastricatura del foro \u00e8 sicuramente successiva al 14 d.C. e rientra anch'essa in quella attivit\u00e0 di rilancio economico del municipium romano.\nLa Basilica.\nLa basilica forense \u00e8 ubicata in corrispondenza dell\u2019incrocio fra cardo e decumano, in una posizione decisamente di rilievo, a chiusura del lato nord-ovest del foro. Presenta una pianta rettangolare di m. 31,60 x 20,40 suddivisa internamente da un peristilio di venti colonne a fusto liscio, quattro sui lati brevi ed otto sui lati lunghi, sormontati da capitelli di stile ionico. Il peristilio, del quale \u00e8 scomparsa qualsiasi traccia di pavimentazione, anch'esso a pianta rettangolare (m. 19,50 x 9,00), \u00e8 circondato da un peribolo largo m. 3,60. Il complesso architettonico, pertanto, doveva presentare uno spazio centrale di ampio respiro, probabilmente illuminato dall'alto, e la sua monumentalit\u00e0 qualificava l\u2019intera area forense e ne costituiva l\u2019elemento caratterizzante.\nEssa era nell'antichit\u00e0 un edificio polivalente nelle sue funzioni, ove si svolgevano pratiche commerciali e attivit\u00e0 giudiziarie e, in epoca imperiale, anche attivit\u00e0 religiose collegate al culto dell\u2019imperatore. In genere rappresentava un luogo di sosta e di incontro, frequentato tanto da personaggi di rango quanto da sfaccendati in cerca di svago. Pertanto sotto l\u2019aspetto logistico la vicinanza con la piazza del foro \u00e8 da considerarsi naturale, dettata dalla comodit\u00e0 di poter disporre di uno spazio coperto nelle immediate vicinanze del foro, al di l\u00e0 del cardo.\nNessuna traccia resta della pavimentazione originaria, che doveva essere probabilmente in lastre di calcare, simili a quelle del foro; anche riguardo all'alzato dell\u2019edificio non \u00e8 possibile stabilire se esso fosse dotato di una copertura unica a capanna oppure di una capriata lignea. La struttura muraria del complesso architettonico \u00e8 realizzata in opera incerta, con blocchetti di calcare di forma irregolare uniti con malta. Lo spessore dei muri perimetrali, che nel punto massimo raggiunge l\u2019altezza di m. 1,10, \u00e8 di cm. 60. La facciata principale della basilica, lunga m. 31,60, \u00e8 allineata al cardo ed \u00e8 rivolta verso la piazza del foro, l\u2019altra facciata, posta sul lato corto di nord-est, misura m. 20,40 ed \u00e8 allineata al decumano. Il lato corto sud occidentale, privo di ingressi, \u00e8 attualmente interrato, ma la sua esistenza \u00e8 documentata dalla relazione tecnica dello scavo effettuato nel 1880. Il muro del lato lungo nord occidentale, invece, \u00e8 adiacente al lato sinistro dell\u2019attiguo \"macellum,\" e non presenta ingressi.\nCiascuna delle due facciate principali, una allineata al cardo e l\u2019altra al decumano, presenta una porta principale di accesso, larga m. 2,50, posta centralmente, e due minori, larghe m. 1,75, disposte simmetricamente ai due lati della principale. Tutti gli accessi sono provvisti di soglie, alte circa cm. 10, costituite da lastre di calcare.\nCiascuna delle venti colonne del peristilio poggia su un massiccio plinto di calcare quadrato di cm. 100 di lato ed ha un diametro alla base di cm. 75. Un restauro eseguito nel corso degli anni \u201950 ha potuto ricostruire interamente solo 9 colonne, la cui altezza \u00e8 di m. 6,15, mentre i fusti delle altre risultano solo in parte ricostruiti. I capitelli superstiti, dieci in tutto, sono di tipo ionico, in pietra calcarea locale, si presentano in genere di scarsa fattura e mostrano delle differenze nei particolari decorativi.\nL\u2019analisi attenta delle evidenze archeologiche ha dimostrato che la basilica certamente sub\u00ec in antico numerosi interventi edilizi, modifiche e restauri. Essi sono confermati anche da una serie di testimonianze epigrafiche, che si sono rivelate assai utili ai fini di una ricostruzione della storia edilizia della basilica. In particolare, un'epigrafe di grosse dimensioni (oltre tre metri di lunghezza), ridotta in undici frammenti e risalente all\u201980 d.C. farebbe pensare a modifiche subite dal complesso edilizio grazie al munifico interessamento di \"Marcus Hirrius Fronto Neratius Pansa,\" in essa citato. Per questo s'ipotizza che l'epigrafe, considerata anche l\u2019originaria dimensione, fosse posta al di sopra dell\u2019entrata principale della basilica. Il prestigioso membro della \"gens Neratia,\" senatore di Roma, forse finanzi\u00f2 lavori di restauro della basilica e di altri edifici pubblici danneggiati dal terremoto avvenuto nel 50 d.C. Numerose altre iscrizioni risalgono alla met\u00e0 del IV secolo d.C. quando \"Saepinum\" divenne capoluogo della \"Provincia Samnii\" e fu interessata da grossi interventi statali promossi principalmente dal governatore della regione, Fabio Massimo.\nL\u2019unica testimonianza epigrafica tuttora \"in situ\" all'interno dell\u2019edificio \u00e8 costituita dall'iscrizione incisa sul prospetto a blocchi squadrati posto sul lato nord occidentale della basilica:\n\"L(ucius) Naevius N(umeri) f(ilius) Pansa II vir quiq(uennalis)\"\nQuesta iscrizione risulta essere il pi\u00f9 antico elemento databile relativo alla basilica. Con l\u2019aiuto di altre iscrizioni epigrafiche \u00e8 stato possibile ricostruire il \"cursus honorum\" percorso da Lucio Nevio Pansa nelle diverse magistrature, fino a giungere ai pi\u00f9 alti livelli della carriera riservata ai cittadini di rango equestre. Pertanto \u00e8 certo che \"Lucius Naevius Pansa\" sia da considerare, in qualit\u00e0 di \"patronus municipi,\" il fondatore dell\u2019intero complesso architettonico, che risale quindi agli ultimi anni del I secolo a.C. Ed infatti la basilica sepinate si inserisce tipologicamente nella produzione architettonica di et\u00e0 tardo repubblicana o dei primi anni dell\u2019impero, e si inquadra nell'ambito della vivace attivit\u00e0 edilizia caratteristica della politica augustea, tesa a procurarsi l\u2019appoggio delle classi medie italiche. Testimonianze epigrafiche successive attestano che in et\u00e0 imperiale altri membri appartenenti alla medesima famiglia di Pansa finanziarono interventi di restauro e manutenzione della basilica, secondo un costume comune in ambiente municipale e tipico delle famiglie facoltose, che non solo si assumevano l\u2019onere della costruzione di opere pubbliche, ma trasmettevano agli eredi l\u2019impegno della loro cura.\nIl \"Tribunal columnatum\".\nSulla parete interna della basilica, nel muro del lato lungo nord occidentale, si aprono due porte di accesso, larghe circa m. 1,17 e poste a distanza di m. 6,10 che, attraverso tre gradini, immettono in un ambiente a pianta rettangolare, posto ad un livello pi\u00f9 elevato rispetto al piano della basilica. Questo ambiente, largo m. 8,45 e profondo m. 3, originariamente pavimentato con lastre calcaree, rappresenta una specie di pronao, dal quale, attraverso un passaggio centrale, largo m. 1,95 e provvisto di soglia, \u00e8 possibile accedere ad un\u2019aula a pianta rettangolare (m. 14,85 x 9,60), situata ad un livello pi\u00f9 elevato, che presenta un\u2019abside sulla parete di fondo. \u00c8 probabile che avesse una copertura a capriate lignee, considerata la stretta relazione esistente con l\u2019edificio della basilica, con la quale costituiva un unico complesso organico dal punto di vista architettonico.\nTale struttura comunica esclusivamente con la parte interna della basilica e quindi \u00e8 da considerarsi parte integrante di essa: poich\u00e9 \u00e8 sopraelevata rispetto al piano della basilica e si trova sul lato opposto alla facciata principale della basilica, possiede le caratteristiche tipiche del \"tribunal columnatum\", una \"tribuna\" dall'alto della quale i magistrati locali esercitavano ufficialmente le loro funzioni.\nL\u2019analisi delle strutture murarie dell\u2019aula ha evidenziato alcune trasformazioni subite nel corso del tempo. Risultano infatti ben evidenti le giunzioni tra le murature preesistenti e quelle di epoca successiva, estranee all'impianto edilizio primitivo. Di sicuro l\u2019abside semicircolare venne costruita in epoca successiva, abbattendo il muro di fondo originario; furono anche prolungati di m. 5,85 oltre l\u2019abside i due muri laterali, che vennero poi raccordati con un nuovo muro posteriore. Proprio la presenza dell\u2019abside indusse lo stesso Cianfarani a supporre che nel IV secolo d.C. l\u2019edificio fosse stato utilizzato come sede di culto cristiano. Non sarebbe improbabile, dal momento che negli anni della disgregazione dell\u2019impero molti edifici passarono gradualmente da una funzione civile a una religiosa. Le ristrutturazioni subite dall'edificio sono attestate anche da testimonianze epigrafiche, databili alla met\u00e0 del IV secolo d.C. che riguardarono anche parti della basilica, forse dopo il terremoto del 346 d.C.\nI lavori furono promossi dal governatore della provincia \"Fabius Maximus vir clarissimus\" (cio\u00e8 di dignit\u00e0 senatoria) e proseguiti dal suo successore \"Flavius Uranius vir perfectissimus\" (cio\u00e8 di dignit\u00e0 equestre), che fece decorare la struttura con marmi pregiati:\n\"Fl(avius) Uranius v(ir) p(erfectissimus) rect(or) pr(ovinciae) tribunal quod minus (ex)ornatum repperit sple(ndore) (ma)rmorum decoravit.\"\nFlavio Uranio, uomo di rango equestre, governatore della provincia, decor\u00f2 con splendidi marmi il tribunale, che aveva trovato disadorno.\nIn questa occasione, pertanto, si procedette non solo a lavori di ristrutturazione della basilica (restauro del colonnato, consolidamento della facciata, rifacimento del pavimento), ma anche ad interventi di ristrutturazione del \"tribunal\" con l\u2019inserimento dell\u2019abside.\nIl \"Macellum\".\nAdiacente alla basilica, il \"macellum\" si affaccia direttamente sul decumano, con un acceso rialzato rispetto al livello stradale, sottolineato da un\u2019ampia fascia di rispetto lastricata, larga m. 2,75. Originale appare la sua ubicazione, a ridosso dell\u2019area pubblica ed in posizione centrale, ma dislocato decisamente in una posizione defilata rispetto alla basilica e al foro.\nL'edificio, destinato alla vendita al dettaglio dei generi alimentari, ha pianta rettangolare ed \u00e8 preceduto da un atrio a pilastrini quadrati; all'esterno presenta un passaggio pedonale di attraversamento del decumano. Le murature perimetrali, invece, in ciottoli e malta, sono frutto del restauro eseguito nel 1958.\nUn breve corridoio immette nell'ambiente centrale a pianta esagonale, pavimentato con grosse tessere bianche di calcare locale e di forma irregolare. Da ognuno dei quattro lati dell\u2019esagono si accede alle \"tabernae\", negozi e botteghe che conservano ancora la pavimentazione originale in mattoni cotti. Al centro dell\u2019esagono trova posto un bacino della stessa forma che accoglie una vecchia macina di frantoio, utilizzata come vasca ed inserita in epoca tarda.\nIl testo di un'iscrizione epigrafica informa che il finanziatore dell\u2019intero complesso fu un certo \"Marcus Annius Phoebus\" e che al centro del cortile interno era presente un colonnato, con applicazioni decorative e rifiniture in bronzo e marmo, delle quali non si conserva pi\u00f9 traccia.\nIl \"Macellum\" sepinate, sulla base degli elementi architettonici e dello schema planimetrico, sembra risalire ai primi decenni del I secolo d.C. e anch'esso fu restaurato nella seconda met\u00e0 del IV secolo d.C. in occasione dell'istituzione della \"Provincia Samnii\".\nLe Terme.\nL\u2019edificio pubblico delle terme, posto di fronte al forum al di l\u00e0 del decumano, \u00e8 senza dubbio uno degli edifici sepinati pi\u00f9 estesi ed \u00e8 l\u2019unico di questa area non completamente riportato alla luce. Si suppone che debba espandersi assai pi\u00f9 in profondit\u00e0, verso la zona non scavata.\nAttualmente l\u2019edificio si estende in lunghezza per m. 28,30 ed in profondit\u00e0 per m. 19,25 essendo il resto occupato ancora dall'interro. Parte integrante dell\u2019edificio \u00e8 un portico, lungo m. 18,50 che risulta prospiciente in parte la piazza ed in parte il decumano, e presenta una profondit\u00e0 di m. 3,40. Purtroppo del colonnato si conservano solo i cinque plinti calcarei sui quali poggiavano le colonne.\nSia per l'ubicazione sia per le dimensioni, l\u2019edificio svolgeva certamente una funzione di carattere pubblico; alcuni elementi caratteristici, come la presenza di numerose pareti curvilinee, lasciano supporre che si tratti di un complesso di carattere termale. La pianta, inoltre, si presenta particolarmente complessa ed articolata, con una serie di ambienti fra loro comunicanti e disposti in maniera simmetrica. Anche la presenza la presenza rilevata nella zona di un complesso sistema fognante \u00e8 compatibile con le esigenze di un edificio termale, che deve provvedere allo smaltimento dell'ingente quantit\u00e0 di acqua utilizzata.\nAllo stato attuale, l\u2019esame della pianta dell\u2019edificio non mostra con evidenza gli elementi caratteristici di un impianto termale (\"frigidarium\", \"calidarium\", \"praefurnium\", ecc. ), ma si suppone che essi siano ancora sotto la vasta area interrata, che copre la porzione nord-orientale, e che quindi le strutture visibili rappresentino solo l\u2019ingresso principale ed alcuni ambienti di servizio secondari. Del resto un complesso termale si inserirebbe agevolmente in un\u2019area cos\u00ec ricca di edifici di carattere pubblico.\nTutte le strutture murarie sono realizzate, secondo l\u2019uso locale, in opera incerta, cio\u00e8 con blocchetti irregolari di pietra legati con malta, e presentano uno spessore di cm. 60 ad esclusione dell\u2019esedra, che misura cm. 90. La costruzione della struttura risalirebbe quasi certamente alla fine del I secolo d.C. oppure agli inizi del II secolo d.C. cio\u00e8 a un\u2019epoca successiva alla costruzione delle \"tabernae\" presenti in quell'area.\nPer l\u2019identificazione dell\u2019edificio sono utili due iscrizioni epigrafiche, le quali attestano la realizzazione di due interventi di restauro, effettuati negli anni 352-357, finanziati entrambi dal governatore provinciale \"Fabius\" \"Maximus\" e realizzati dal \"curator\" sepinate \"Neratius\" \"Constantius\". Nella prima si dice che egli si impegn\u00f2 personalmente per la realizzazione di un intervento di restauro del portico monumentale delle terme (\"porticus thermarum vetustate conlapsas restituit\"); nella seconda, che finanzi\u00f2 a proprie spese un restauro delle \"thermae\" \"Silvani\". In entrambi i casi l\u2019intervento si era reso necessario a causa della fatiscenza (\"vetustate\") delle strutture architettoniche del complesso. Sembra dunque che le due iscrizioni facciano riferimento al medesimo edificio termale, che va identificato come \u201cTerme di Silvano\u201d, l\u2019unico edificio sepinate di cui \u00e8 nota la denominazione originale. La specificazione \"Silvani\" potrebbe essere stata dettata dall'esigenza di distinguerle da un'altra analoga costruzione a carattere termale presente a Sepino.\nInfatti nel 1955, durante la fase di restauro del tratto di muro di cinta compreso fra porta Boiano ed il teatro, scavando una porzione di terreno stretta ed allungata a ridosso della muratura, chiamata \"pomerium,\" venne portata alla luce una sequenza di ambienti risalenti al II secolo d.C. e orientati parallelamente al decumano, in pi\u00f9 punti addossati direttamente al paramento interno del muro di cinta. Vennero identificati subito come impianto termale, di dimensioni ridotte, in considerazione della presenza di \"tubuli\" applicati alle pareti, per il passaggio dell\u2019aria calda, di un \"hypocaustum\" sollevato mediante colonnine di mattoni (\"suspensurae)\" posto sotto la pavimentazione interna, del \"praefurnium\" esterno per la produzione di aria calda da distribuire negli ambienti e di vasche disposte in stretta successione per i bagni in acque a diverse temperature. Gran parte della struttura \u00e8 ancora oggi interrata e nulla rimane dell'originaria pavimentazione musiva del primo vano, collocata su una pavimentazione di coccio pesto, sulla quale si intravede ancora l'impronta delle tessere del mosaico.\nL\u2019esistenza di un secondo complesso termale a \"Saepinum\" non deve essere considerato anomalo, trattandosi di un evento piuttosto frequente in numerose localit\u00e0 romane di epoca imperiale. Del resto l'intera zona era assai ricca di acque e ben si prestava alla pratica delle attivit\u00e0 termali.\nLa Fontana del Grifo.\nLa fontana del Grifo sorge lungo il lato nord orientale del decumano, ad una decina di metri dalla piazza del \"forum\" al limite tra la zona pubblica e quella privata, fra l\u2019edificio termale e una \"domus\" adiacente. Nel corso dell'intervento di restauro, effettuato nel 1973, le parti mancanti del monumento sono state integrate con elementi nuovi, in pietra calcarea di Guardialfiera, allo scopo di mettere in evidenza deliberatamente le parti aggiunte e renderle distinguibili da quelle originali.\nLa fontana \u00e8 cos\u00ec denominata per la decorazione presente sul prospetto, raffigurante l\u2019immagine a rilievo di un grifo, rivolto a sinistra, ritto sulle zampe anteriori ed accucciato sulle zampe posteriori, con le ali ripiegate all'indietro. La testa aquilina ha un grosso becco adunco, l\u2019occhio obliquo e le orecchie dritte e sporgenti, una criniera folta che spiove sul dorso. La figura, vista di scorcio, \u00e8 scolpita a rilievo, con un'impostazione prospettica. Fra il torace e le zampe anteriori vi \u00e8 il foro per la fuoriuscita della condotta dell\u2019acqua.\nIl bacino, di forma rettangolare, recuperato col restauro alla sua antica funzione, misura m. 3,00 x 1,85 ed ha un parapetto alto cm. 89 da terra. L\u2019acqua in eccedenza fuoriusciva dal bacino attraverso dei canaletti praticati sul bordo dei lati brevi, e defluiva nella fognatura per mezzo di una grata tuttora presente sul lato destro della fontana, a livello del basolato. Numerosi sono gli esemplari di fontane di epoca romana rinvenuti, ad esempio, a Pompei ed Ercolano, e soprattutto a Roma, dove la manutenzione era affidata agli \"aquarii\", trattandosi di opere di pubblica utilit\u00e0. Nel caso della fontana di \"Saepinum\", la forma monumentale e ben curata nei dettagli mostra che essa venne concepita anche in funzione ornamentale.\nUn'iscrizione, presente sul prospetto della fontana attesta che l\u2019opera si deve alla munificenza di \"Caius Ennius\" \"Marsus\" e di suo figlio \"Lucius Ennius\" \"Gallus\", e presenta il seguente testo:\n\"C(aius) Ennius C(ai) f(ilius) Marsus L(ucius) Ennius C(ai) f(ilius), f(ilius), Gallus lacus s(ua) p(ecunia) f(aciundos) c(uraverunt)\"\n\u201cCaio Ennio Marso, figlio di Caio, (padre) Lucio Ennio Gallo, figlio di Caio, figlio, curarono la costruzione a proprie spese di (alcune) fontane\u201d.\nDi Ennio Marso documenta la carriera militare e civile l\u2019ampia iscrizione presente sul grande mausoleo cilindrico posto fuori porta Benevento, lungo il margine sinistro del tratturo. Il termine plurale \"lacus\" attesta, inoltre, che padre e figlio fecero costruire a proprie spese due o pi\u00f9 fontane, all'atto di assumere una carica magistratuale municipale, rivestita in coppia, come era in uso all'epoca. Cronologicamente la fontana si colloca all'epoca della costruzione delle mura (databili tra il 2 a.C. ed il 4 d.C.), in quel periodo di grande fervore edilizio e di rinnovamento urbanistico, che interess\u00f2 la citt\u00e0 in pieno periodo augusteo, a cui partecip\u00f2 attivamente lo stesso Ennio Marso con l'edificazione del proprio monumento funerario.\nAltri edifici del decumano.\nLe diverse campagne di scavo, a cominciare da quelle ottocentesche, hanno riportato alla luce tracce di un quartiere popolare, fatto di abitazioni e botteghe private, affacciate lungo il tratto di decumano che da Porta Bojano conduce verso il foro. Entro i limiti della linea tratturale, all'interno dell'area demaniale, nel 1955 fu effettuato uno sbancamento allo scopo di raccordare due importanti monumenti di recente restaurati e restituiti alle originarie dimensioni, porta Bojano, all'estremit\u00e0 nord-ovest del decumano, ed il foro, all'incrocio col cardo. Si procedette per una lunghezza di circa settanta metri lungo il decumano, per una profondit\u00e0 di quindici metri sul margine di sud-ovest e solo per pochi metri sul lato opposto della strada. All'epoca il disegno degli edifici e le strutture delle murature subirono un massiccio, quanto inopportuno intervento di consolidamento e restauro, con interpolazioni e trasformazioni che rendono oggi difficile la lettura dei dettagli archeologici dell\u2019intera area.\nFedele all'originale restano solo l\u2019orientamento generale delle strutture e la successione degli ambienti, di varia larghezza ma di profondit\u00e0 costante, talvolta separati da modesti bracci viari pedonali. La semplice architettura e la modesta qualit\u00e0 dei materiali fanno pensare ad un quartiere popolare. Ciascun ambiente presenta sul fronte strada un locale adibito a bottega e nel retro delle stanze di abitazione. Sul margine dei marciapiedi (\"crepidines\") si riconoscono, a distanze non regolari, tracce di colonnine, che lasciano supporre l'esistenza di un porticato, forse discontinuo, e la presenza di ballatoi sopraelevati affacciati sulla strada. Inoltre fra i due marciapiedi sono frequenti serie di basole sopraelevate (\"insulae\"), utilizzate per l\u2019attraversamento della strada anche in presenza di abbondante acqua piovana. \u00c8 probabile che l\u2019impianto originario di questi ambienti si debba far risalire ad et\u00e0 pre-augustea.\nNella parte finale del tratto di decumano in questione, adiacente al lato nord occidentale del \"macellum\", particolarmente interessante risulta essere un edificio, destinato probabilmente a luogo di culto, a pianta quasi quadrata (m. 8,70 x m. 9,00), preceduto da un ampio pronao trapezoidale, profondo circa sette metri, con pilastri di laterizio eretti sulla linea della soglia; scavata al centro della pavimentazione del pronao c\u2019\u00e8 una vaschetta quadrata, rivestita di marmi policromi, da cui si diparte una canaletta coperta in direzione del decumano. L'ingresso presenta un portale monumentale largo m. 3,40 con stipiti in pietra, costituiti da grandi blocchi sovrapposti, attraverso il quale si accede, superando una soglia in pietra con due gradini rialzati, all'edificio templare, che presenta al suo interno, addossato alla parete di fondo, un bancone rialzato, alto cm. 90, rivestito in marmo, sul quale, probabilmente, trovavano posto le immagini di culto e le statue degli dei. Il paramento e l\u2019alzato del vano sono frutto di un restauro pressoch\u00e9 integrale. Dal punto di vista cronologico l\u2019impianto originario non doveva essere successivo al I secolo d.C.\nSuperato l\u2019incrocio viario con il cardo, proseguendo in direzione porta Benevento lungo il successivo tratto di decumano adiacente al lato lungo nordorientale del foro, \u00e8 presente un\u2019area in pi\u00f9 occasioni oggetto di indagini archeologiche. Degli scavi ottocenteschi restano solo pochi disegni e qualche relazione, ma soprattutto manca un\u2019analisi di insieme della scansione degli edifici, una visione articolata della complessit\u00e0 dell\u2019impianto riportato alla luce. L'improvvisa morte del Mucci, poi, pregiudic\u00f2 la continuazione degli scavi, e determin\u00f2 il deterioramento delle murature ed il loro progressivo rinterro. Nel 1933 e nel 1940 vennero progettati diversi piani di \u201cripulimento e di sgombero\u201d dell\u2019area, ma sembra che abbiano avuto scarsa efficacia.\nA partire dal 1952, per volont\u00e0 di Valerio Cianfarani, vennero riprese le attivit\u00e0 nell'area del foro, sia provvedendo allo sterro della piazza, sia intervenendo sugli edifici presenti sul lato lungo nord orientale, mediante opera di ricostruzione, restauro e consolidamento delle murature esistenti. Anche in questo occasione, con il restauro delle strutture emergenti si intese restituire un'asettica e ben ordinata sequenza di edifici; si avvert\u00ec anche l\u2019esigenza di riportare in piano e di raccordare le quote dei pavimenti, delle soglie, della crepidine e della lastricatura della piazza. Si provvide con cura a restituire continuit\u00e0 alle murature ed agli alzati, probabilmente smembrati, ricostruendo in tal modo una scenografia di volumi, affioranti da terra, omogenea e ben ordinata, secondo una sequenza sicuramente disciplinata ma decisamente astratta, in quanto frutto di una forzatura interpretativa. Pertanto risulta tuttora difficile una definizione cronologica dei diversi ambienti, sia sulla base della documentazione di scavo, sia dall'esame delle strutture, considerato il lungo deterioramento e le evidenti manipolazioni subite nel corso degli anni \u201850.\nIl primo degli edifici, all'angolo tra il cardo e l\u2019area del foro, presenta una pianta decisamente rettangolare (m. 11,10 x 14,25 x 10,67 x 13,67) ed \u00e8 costituito da un unico ambiente, con fronte sghemba ed aperta verso la crepidine del foro. Disposti su due file, otto plinti quadrati, di un metro di lato, si dispongono ad intervalli regolari, lasciando supporre l\u2019esistenza di un pronao a pilastri. All'interno il pavimento, di cui restano solo modesti frammenti, \u00e8 costituito da grosse tessere di calcare, tagliate in modo irregolare. L'identificazione di questo ambiente con la \"curia\", sede dell\u2019assemblea dei decurioni, proposta dal Cianfarani, appare plausibile, anche se non esistono concreti elementi di prova e di verifica. Altri hanno preferito identificarlo come il luogo destinato alle assemblee del popolo (\"comitium\"). Incerta \u00e8 la sua datazione.\nAttiguo al precedente \u00e8 un secondo edificio, di dimensioni minori, perfettamente orientato sul foro, a pianta rettangolare (m. 12,00 x 7,80), preceduto in facciata da quattro pilastri; internamente \u00e8 suddiviso da una parete trasversale, lunga m. 4,50, in due vani distinti, il primo pavimentato con grandi lastre di calcare ben conservate, il secondo, pi\u00f9 antico, con un pavimento in signino, con inserti di tessere bianche, parte allineate, parte distribuite irregolarmente. Incerta, anche in questo caso, la destinazione dell\u2019edificio, anche se \u00e8 evidente che debba considerarsi un edificio pubblico.\nIl terzo edificio ha una posizione centrale e decisamente sopravanzata sulla piazza del foro. \u00c8 costituito da due corpi rettangolari allineati: quello anteriore (m. 9,90 x 3,20) costituisce una rampa di accesso al podio retrostante ed \u00e8 preceduto da tre cippi, in posizione centrale, sul primo gradino della crepidine, uno dei quali con dedica all'imperatore Costantino. Il corpo posteriore costituisce il podio (m. 10,50 x 9,25) di un tempio, diviso all'interno da un muro trasversale in due vani, all'incirca di dimensioni uguali. Difficile definire attraverso la sola indagine archeologica una precisa datazione, che dovrebbe risalire agli inizi del I secolo d.C. L\u2019edificio sarebbe da identificarsi con un tempio forse dedicato a Giove Ottimo Massimo, il cui culto \u00e8 attestato a \"Saepinum\" da varie iscrizioni epigrafiche.\nLo scavo stratigrafico dell\u2019interno del podio, eseguito negli anni 1977-1978, ha mostrato la presenza di sovrapposizioni edilizie. La presenza di vasche impermeabilizzate e fra loro comunicanti ha fatto ipotizzare l'esistenza di un edificio industriale, una \"fullonica,\" destinata alla lavorazione ed alla pulitura dei panni. L\u2019attivit\u00e0 dell\u2019impianto cess\u00f2 negli ultimi decenni del II secolo a.C. e poco dopo l\u2019area fu rioccupata da una casa di abitazione.\nIl quarto edificio presenta una pianta quasi quadrata (m. 10,00 x 9,85 x 10,20) e una muratura perimetrale frutto di restauro. Il frontespizio prospiciente la piazza \u00e8 preceduto da due gradini e la pavimentazione \u00e8 in lastre di calcare bianco locale, perfettamente squadrate e combacianti, disposte in serie parallele. Il locale si apre direttamente sul foro mediante un portico ornato da una coppia di colonne poste tra due pilastri scanalati. L\u2019aula pu\u00f2 forse datarsi al III \u2013 IV secolo d.C. e la sua destinazione potrebbe essere stata quella a sede di culto imperiale, dal momento che al suo interno sono stati rinvenuti una statua ed una dedica ad Elena, madre dell\u2019imperatore Costantino.\nChiude la serie delle costruzioni sul lato nord\u2013est del foro il grosso complesso edilizio delle terme, di fronte al quale \u00e8 ubicata l\u2019elegante fontana del grifo alato, posizionata gi\u00e0 oltre il lato corto sud orientale del foro. Proseguendo oltre il foro lungo il decumano, in direzione di Porta Benevento, sul lato sinistro sono stati riportati alla luce una \"domus\" ed alcuni edifici industriali.\nL\u2019abitazione, piuttosto signorile, ha un impianto planimetrico caratteristico, del tipo definito \u201cpompeiano\u201d, perch\u00e9 studiato inizialmente proprio a Pompei, ma molto diffuso nel Sannio. Essa \u00e8 attualmente conosciuta come \u201cla casa dell\u2019impluvio sannitico\u201d, poich\u00e9 al di sotto delle strutture di et\u00e0 romana \u00e8 stato rinvenuto un \"impluvium\" in mattonelle di terracotta, con una cornice in cotto sui cui bordi erano incise lettere in lingua osca, risalente al II secolo a.C., un particolare che testimonia la presenza nei livelli sottostanti di una casa signorile della Sepino sannitica. Ai lati del corridoio di ingresso dell\u2019abitazione si aprono due botteghe uguali, di forma rettangolare (m. 5,30 x 6,23), probabilmente precedute da un portico, che si affacciano direttamente sul decumano: in quella di sinistra \u00e8 ancora visibile il banco per la vendita. Il corridoio introduce nell\u2019\"atrium,\" al centro del quale \u00e8 posizionato un \"impluvium\" in pietra calcarea, con cornice sagomata: esso raccoglieva l\u2019acqua piovana che scendeva gi\u00f9 dai tetti del cortile. La casa ha una pianta romboidale (m. 14,60 x 17,85) con i lati lunghi orientati sul \"cardo.\" Sul cortile della casa si affaccia una serie di stanze rettangolari (\"cubicula\"), a diversa destinazione. Della pavimentazione restano solo alcuni elementi in pietra o in cotto. \u00c8 probabile che l\u2019edificio avesse anche un piano sopraelevato.\nSi affianca a questa abitazione e ne condivide il lato lungo nord occidentale, un edificio che il Cianfarani identific\u00f2 come un mulino ad acqua (\"hydromula\"), poich\u00e9 all'ingresso, ricavata sul margine del marciapiedi, si apre una stretta fossa rettangolare, rivestita in cocciopisto, nella quale era posizionata una ruota idraulica, messa in azione da un getto di acqua, la cui pressione poteva essere regolata mediante un sistema di piccole chiuse. Il precario stato di conservazione delle strutture interne della casa e le alterazioni apportate dagli interventi di restauro dell\u2019epoca non consentono una valutazione pi\u00f9 dettagliata del complesso edilizio.\nChiude la sequenza degli edifici riportati alla luce su questo lato del decumano un altro edificio a carattere industriale, che occupa l\u2019estremo limite della fascia scavata nella zona forense e presenta una struttura composita. La parte che affaccia sulla strada \u00e8 una tradizionale \"taberna\" aperta sulla crepidine porticata del decumano, con le murature laterali allineate al \"cardo.\" Dal tipico ambiente della bottega si accede sul retro in un cortile a pianta quadrata, fornito di \"impluvium\" al centro, da cui, attraverso un corridoio laterale, si entra a sinistra in un ambiente abitativo rettangolare di modeste dimensioni, a destra in una vasta area che costituisce l\u2019opificio vero e proprio, dotato di un ampio ingresso indipendente sulla strada, nel quale sono interrati cinque grandi vasche circolari in terracotta, ricavate nel pavimento, fra loro collegate da canalette superficiali in cotto. Restano pochi lembi della pavimentazione originaria e tracce irregolari di un muretto presso l\u2019ingresso. Identificato inizialmente dallo stesso Cianfarani come un frantoio oleario (\"trapetum\"), l\u2019edificio fa pensare piuttosto all'impianto di una conceria, in analogia con numerosi altri esempi antichi, soprattutto a Pompei, ed a causa della presenza delle tipiche vasche basse, incavate nel pavimento. La presenza in zona di altre attivit\u00e0 artigianali, inoltre, lascerebbe pensare ad una caratterizzazione dell\u2019intero quartiere come commerciale ed artigianale. Senza considerare che l\u2019area di Sepino, per le sfavorevoli condizioni climatiche, poco si prestava alla produzione olearia, laddove la vicinanza di Venafro e dell\u2019area collinare adriatica consentiva agevolmente l\u2019importazione del prodotto.\nRisale ad anni recenti l\u2019esplorazione archeologica del lato corto sud orientale del foro, contrapposto alla basilica. Ignorata dagli scavi ottocenteschi, l\u2019area fu solo in parte oggetto di un primo saggio di scavo nel 1928. La ripresa delle indagini e della sistemazione dell\u2019area forense negli anni 1952 \u2013 1955 costituirono l\u2019occasione per un nuovo intervento, sia pure marginale. Si tratt\u00f2, in verit\u00e0, di escavazioni disordinate, con accumulo di detriti e di materiali diversi, e di un assestamento superficiale del terreno.\nIl primo recupero sistematico dell\u2019area risale al 1976, quando vennero riportati alla luce quattro ambienti, di uguale profondit\u00e0 (m. 5,90 circa), disposti in ordinata sequenza, secondo uno schema planimetrico ripetitivo ed elementare. Il muro di fondo, comune a tutti gli ambienti, corre per circa 20 metri, ed i muri divisori dei vani sono ad esso perpendicolari, secondo uno schema a pettine ben definito. Tra la linea di soglia in calcare dei vani e la crepidine del lato corto del foro, quattro plinti incassati nel terreno sono la residua testimonianza di un porticato posto un tempo di fronte agli edifici.\nIl primo vano, da sud, ha pianta rettangolare e presenta un pavimento in signino di stucco rosso, con inserti di tessere policrome. Il pavimento risulta profondamente avvallato sotto il peso del crollo di una parte delle strutture dell\u2019alzato ed \u00e8 ricoperto di sabbia e terra.\nIl secondo vano ha subito una parziale riduzione della profondit\u00e0, mediante l\u2019inserimento di un nuovo muro di fondo, parallelo ed avanzato rispetto al precedente: la pavimentazione presenta un disegno in \"opus sectile,\" ricoperto cio\u00e8 di mattonelle quadrate di marmo policromo di un piede di lato. La perdita di una parte delle mattonelle di rivestimento ha messo allo scoperto larghi tratti di massetto, consentendo il rinvenimento di monete gettate volutamente, forse per una pratica propiziatoria, nella malta, in fase di posa in opera. Esse consentono di datare l\u2019intervento edilizio alla seconda met\u00e0 del IV secolo d.C.\nIl terzo ambiente presenta una pavimentazione a mosaico, con un campo di tessere bianche posizionate in obliquo, contornato da una doppia fila perimetrale di tessere nere. A ridosso della muratura di fondo, una base, probabilmente di culto, spezza la continuit\u00e0 del disegno musivo, lasciando intravedere sul pavimento un'impronta di malta appena delineata.\nL\u2019ultimo ambiente ha restituito solo poche tracce frammentarie del livello pavimentale originario: infatti interventi successivi di manomissione e asportazione hanno messo a nudo quasi interamente il massetto di pavimentazione con, al centro, parallelo ai muri laterali, un canale di scolo delle acque.\nSulla base degli elementi a disposizione \u00e8 difficile stabilire la destinazione degli ambienti: si tratta, verosimilmente, di edifici municipali, sedi di corporazioni, sacelli di culto o altro.\nChiude la sequenza dei quattro ambienti una fontana, che occupa una studiata posizione d\u2019angolo, con la fronte principale rivolta al decumano, come indica anche la posizione dell'iscrizione tracciata sul piano pavimentale. Con una pianta approssimativamente quadrata (m. 6 x 6), la fontana si inserisce, perfettamente allineata, nella distribuzione dei volumi precedenti presenti sul lato del foro, costituendo un elemento urbanistico di tutto rilievo. A ridosso del muro di fondo trova posto il bacino, una vasca rettangolare lunga quanto la parete, posizionata su una struttura a blocchetti squadrati, rifinita, lungo il margine anteriore, da un parapetto di conci. Agli angoli si riconoscono ancora le pilastrature di sostegno della copertura; la pavimentazione \u00e8 costituita da lastre di calcare allineate ordinatamente su cinque file parallele di altezze diverse. Sulla pavimentazione della fontana due rozze tombe, coperte da lastroni di pietra, costituiscono l\u2019unica residua testimonianza di una rioccupazione dell\u2019area in epoca tarda, quando l\u2019area del foro si trasforma in cava e cimitero. Orientata verso il decumano, un'iscrizione in lettere di bronzo, poste sulla seconda fila di lastre e male allineate, menziona i magistrati che finanziarono e provvidero alla costruzione dell\u2019edificio:\n\"L(ucius) Varius C(ai) f(ilius) L(ucius) Herennius C(ai) f(ilius) Lucius et N(umerius) Pliniei C(ai) f(ilii) s(ua) p(ecunia) f(aciundum) c(uraverunt).\"\nAllineate al margine del marciapiede affiorano da terra quattro basi di colonna, unici resti di un porticato posto a copertura della fronte degli ambienti e della fontana, elemento di continuit\u00e0 con il lato lungo del decumano e di completamento della prospettiva dell\u2019area forense, secondo un'equilibrata distribuzione dei volumi.\nIl lato lungo sud occidentale della piazza del foro non \u00e8 stato oggetto di scavi regolari nel corso degli anni cinquanta e sono improbabili interventi precedenti, risalenti alla fine dell\u2019Ottocento. Peraltro la destinazione dell\u2019area a vigneto ed a coltivazione ortiva, da generazioni, ha certamente danneggiato ed alterato le eventuali strutture di profondit\u00e0.\nSu questo lato \u00e8 presente una casa colonica che suddivide l\u2019intera area in due parti: alla destra dell\u2019edificio colonico si affaccia un complesso edilizio preceduto da una monumentale porta ad arco sormontata da un'iscrizione. Si tratta di un\u2019opera voluta da Lucio Nerazio Prisco, uno dei personaggi pi\u00f9 autorevoli della \"Saepinum\" romana, tribuno della plebe, console e propretore della Germania e della Pannonia, tra la fine del I secolo e gli inizi del II secolo a.C. la quale testimonia l\u2019importanza politica da lui acquisita. Considerato uno dei pi\u00f9 insigni giureconsulti dell\u2019epoca, entr\u00f2 a far parte del \"consilium\" degli imperatori Traiano e Adriano. Dell\u2019arco monumentale restano pochi frammenti, posizionati nella posizione originaria grazie a una ghiera metallica, e l'iscrizione, in parte mutila, che permette di risalire al finanziatore dell\u2019intero complesso:\n\"L. Neratius L(ucii) f(ilius) Vol(tinia tribu) Priscus q(uaestor) tr(ibunus) pl(ebis) pr(aetor) cons(ul) VII vir epul(onum) leg(atus) Aug(usti) pro pr(aetore) in prov(inciis) Germania Inferiori et Pannonia s(ua) p(ecunia) fecit.\"\nL\u2019edificio risulta rialzato rispetto all\u2019area forense e presenta la facciata frontale, lunga circa venticinque metri, rivolta verso la piazza: difficile tentare di ricostruirne la planimetria, considerato che la maggior parte dell\u2019alzato \u00e8 stata fortemente esposta allo spoglio. Nell\u2019area posta a sinistra dell\u2019edificio rurale affiorano invece diverse tombe alto medioevali delimitate da lastroni di pietra: il ruolo cimiteriale di questa parte della citt\u00e0 farebbe pensare alla presenza di una chiesa, nei secoli VI-VII d.C. della quale non sono stati rinvenuti resti.\nUna serie di saggi di scavo condotti nell'area pubblica forense ha evidenziato che in epoca tardoantica-altomedievale essa \u00e8 stata adibita a sepolcreto, sia sul lato corto sud-orientale, sia sul lato lungo sud-occidentale, nelle parti sgombre da macerie. La scoperta di tombe nell'area forense non \u00e8 segnalata dalla letteratura passata n\u00e9 dalla documentazione di archivio, ma la presenza di deposizioni \u00e8 evidente sulla base della costatata dispersione delle ossa nel terreno, sottoposto ad innumerevoli escavazioni. Le poche che si sono ritrovate intatte, diciassette, si localizzano all'estremit\u00e0 settentrionale del lato corto del foro, quasi a contatto con il percorso del tratturo. I defunti sono bambini, adulti, anziani di entrambi i sessi, appartenenti alla popolazione residente, stanziata all'interno dell\u2019area definita dalla cinta muraria, gi\u00e0 probabilmente in rovina.\nLe sepolture, scavate nel terreno o appoggiate a murature preesistenti, sono foderate e ricoperte di lastroni di pietra: la mancanza di oggetti di corredo funebre, ad esclusione di qualche elemento di abbigliamento personale, non fornisce indizi cronologici sicuri. In alcuni casi i defunti sono direttamente appoggiati sul piano pavimentale antico, con il capo orientato verso est, le pareti laterali sono costituite da una foderatura in pietra, la copertura \u00e8 realizzata con una serie di lastroni informi sovrapposti.\nLa distribuzione dei sepolcri nel terreno sembra soprattutto utilizzare la protezione delle esigue persistenze murarie degli edifici, ma potrebbe anche indicare la presenza nelle immediate vicinanze di un edificio di culto cristiano, tuttora non ancora esplorato.\nI dati offerti dallo scavo eseguito nel 1980 dall'Istituto di Archeologia dell'Universit\u00e0 di Perugia forniscono una sicura datazione del sepolcreto, che risale al VI-VII secolo d.C. quando, nella citt\u00e0 in rovina e in abbandono, l\u2019area pubblica del foro si trasforma in area cimiteriale, dislocata probabilmente ai margini del territorio abitato o coltivato.\nIn epoca tardoantica-altomedievale si assiste di fronte a una situazione di evidente recessione demografica ed economica della comunit\u00e0 di \"Saepinum\", con conseguente contrazione dell\u2019area urbana, abitata da una popolazione frazionata in gruppi sparsi. Si adattano alle mutate esigenze botteghe e case; si riduce progressivamente anche l\u2019articolazione viaria interna, lasciando in uso solo quella principale.\nGli edifici funerari.\nAll'esterno delle mura urbiche, in corrispondenza dell\u2019asse viario di maggiore importanza, il decumano, sono stati rinvenuti i resti di due monumenti funerari, gli unici sopravvissuti integri rispetto ad altri, non ben localizzati, ma dei quali gi\u00e0 lo stesso Cianfarani aveva rilevato l\u2019esistenza. \u00c8 noto che in epoca romana, soprattutto negli anni tra la fine della repubblica e gli inizi dell\u2019et\u00e0 imperiale, ebbero grande diffusione i monumenti funerari, appartenenti a importanti personaggi della nobilt\u00e0 municipale e dell\u2019aristocrazia mercantile.\nMausoleo di Caius Ennius Marsus.\nIl mausoleo di \"Caius Ennius Marsus\" \u00e8 collocato lungo il tratturo, a circa 75 metri dalla porta Benevento, fuori dalla cinta muraria: \u00e8 stato ricostruito e rialzato negli anni \u201940 utilizzando prevalentemente le parti originali, ed integrando, quando necessario, con parti di restauro, opportunamente evidenziate. Si tratta di un monumento funerario a tumulo, forma di origine etrusca, cio\u00e8 composto da un tamburo cilindrico posizionato su una base quadrata, un basamento di m. 10,12 di lato ed alto m. 1,80 circa, costituito da blocchi di pietra sovrapposti. Interrate all'interno del basamento vi sono le strutture di fondazione della cella sepolcrale, a pianta ottagonale. Il tamburo, alto m. 3,30, ha un diametro di m. 8,40 ed \u00e8 delimitato alla base ed alla sommit\u00e0 da cornici modanate; \u00e8 costituito da quattro filari sovrapposti di blocchi di pietra leggermente curvilinei (alti cm. 82), che terminano in alto con una merlatura, costituita da un'alternanza di blocchi pi\u00f9 bassi (alti cm. 62) e cippi rettangolari (alti cm. 90). Ai quattro angoli del basamento erano collocati dei leoni in pietra, con la testa rivolta di lato, nell'atto di schiacciare con una zampa la testa di un guerriero con il capo coperto da un elmo. Sono sopravvissute, sebbene molto rovinate, solo due sculture; una terza \u00e8 conservata nel Museo presso il teatro. \u00c8 stata notata una certa omogeneit\u00e0 di stile e di esecuzione tra i leoni e le sculture delle porte di \"Saepinum\" spiegabile col fatto che probabilmente sono creazioni della stessa maestranza urbana di artisti. Nella parte anteriore del mausoleo, all'interno di una cornice, vi \u00e8 l\u2019epitaffio che ricorda il titolare della tomba, cittadino di rango equestre, e ne rievoca la brillante carriera militare e civile sostenuta nell'amministrazione cittadina.\n\"C(aio) Ennio C(ai) f(ilio) Vol(tinia) Marso, patrono municipi, trib(uno) mil(itum), praef(ecto) fabr(um), II viro quinq(uennali), II viro i(ure) d(icundo) IIII, praef(ecto) i(ure) d(icundo) bis, IIII viro, q(uaestori) III.\"\n\u201cA Caio Ennio Marso, figlio di Caio, della trib\u00f9 Voltinia, patrono del municipio, tribuno dei soldati, prefetto del genio militare, duoviro quinquennale, duoviro con potere giurisdicente per quattro volte, prefetto con potere giurisdicente per due volte, quattuorviro, questore per tre volte.\u201d\nAl di sotto, in rilievo, \u00e8 rappresentata la \"sella curulis\", il seggio pieghevole, prerogativa del magistrato, la \"capsa\", una scatola metallica cilindrica per custodire papiri e codici, ed il \"suppedaneum\", lo sgabello per appoggiare i piedi. Particolari che alludono chiaramente alla professione del defunto.\nIl tipo del monumento funerario rotondo, gi\u00e0 noto nell'arte romana, rifiorisce in particolare sotto Augusto, a cominciare dal mausoleo dello stesso imperatore (28 a.C.), un'enorme tomba a tumulo con tamburo cilindrico, prevista in Campo Marzio. Quasi certamente Augusto si era voluto ispirare al grande mausoleo di Alessandro Magno, visitato ad Alessandria, dopo la conquista dell\u2019Egitto, confermando l\u2019intento politico di porsi nella stessa posizione di un sovrano ellenistico. \u00c8 presumibile che il mausoleo di Augusto abbia finito per dettare, fin dall'inizio, una sorta di \u201cmoda\u201d di architettura funeraria, specialmente tra la classe sociale pi\u00f9 vicina all'imperatore, quella senatoria. Questo tema architettonico sar\u00e0 recepito ben presto anche in ambito municipale da parte di magistrati, famiglie potenti e personaggi in vista.\nQuasi certamente il mausoleo fu fatto costruire dallo stesso Ennio Marso quando era ancora in vita, in un periodo in cui dominava la scena politica ed aveva raggiunto una particolare posizione di prestigio sociale nel municipio di \"Saepinum\", tra la fine del I secolo a.C. e i primi anni del I secolo d.C. non a caso corrispondente alla costruzione delle mura e al riassetto urbanistico della citt\u00e0. Niente di strano che \u201cnel suo piccolo\u201d abbia voluto per s\u00e9 un mausoleo che ricordasse quello ben pi\u00f9 imponente di Augusto.\nMausoleo di Publius Numisius Ligus.\nIl mausoleo di \"Publius Numisius Ligus\" \u00e8 situato fuori della porta di Bojano, sulla destra, a circa 70 metri dal tratturo. Costruito interamente nel locale calcare bianco, \u00e8 stato quasi completamente ricostruito, utilizzando quasi totalmente materiali originali, ad esclusione di alcune integrazioni. Si tratta di un monumento del tipo cosiddetto \u201cad ara\u201d, le cui origini sono da ricercare nel mondo ellenistico asiatico, ma che diventa molto diffuso in tutto il mondo romano tra la fine del periodo repubblicano e gli inizi dell'et\u00e0 imperiale. Quasi sempre i monumenti di questo tipo presentano varie decorazioni (fregi dorici, fasci littori), mentre quello di \"Saepinum\" \u00e8 di grande semplicit\u00e0.\n\u00c8 costituito da due parti sovrapposte: un basamento alto m. 2,40 a forma di parallelepipedo (m. 3,88 x 5,40), che poggia su una crepidine di fondazione di cm. 30 ed \u00e8 formato da due filari di blocchi di pietra con la superficie esterna levigata. Al di sopra del podio poggia il corpo parallelepipedo del monumento vero e proprio, alto m. 3,90, largo m. 3,25 e lungo m. 2,75, edificato con sei filari di blocchi di calcare ben rifinito. Il coronamento superiore del monumento \u00e8 costituito da una cornice modanata alta cm. 30, che presenta ai quattro angoli degli acroteri, alti circa cm. 118, con decorazioni a motivi vegetali. Si accede all'interno del monumento tramite una porticina alta m. 1,74 aperta sul retro, al centro del corpo superiore. Sulla facciata anteriore \u00e8 posta l'iscrizione che ricorda i membri della famiglia titolare della tomba. Incisa su sette lastre di pietra, di differenti dimensioni, l\u2019iscrizione \u00e8 racchiusa in una cornice modanata rettangolare di m. 2,24 x m. 1,63. Il monumento custodisce le spoglie di Publio Numisio Ligure, di sua moglie Vannia Quarta e del giovane figlio omonimo premortogli. Il testo dell'epitaffio \u00e8 il seguente:\n\"V(ivus). P(ublius) Numisius P(ubli) f(ilius) Vol(tinia tribu) Ligus p(ater), tr(ibunus) mil(itum) leg(ionis) III Aug(ustae), praef(ectus) fabr(um) XV, aed(ilis), II vir quinquen(nalis), II vir iur(e) dic(undo) II, q(uaestor) III, patronus municipi. V(ivae). Vanniae M(arci) f(iliae) Quartae uxori. P(ublio) Numisio P(ubli) f(ilio) Vol(tinia tribu) Liguri f(ilio). Huic decuriones decreverunt monimentum faciundum publica pecunia loco publico et oppidani contulerunt; pater fecit sua pecunia.\"\n\u201cDa vivo Publio Numisio Ligure, figlio di Publio, della trib\u00f9 Voltinia, padre, tribuno dei soldati della legione terza Augusta, prefetto del genio militare per quindici volte, edile, duoviro quinquennale, duoviro con potere giurisdicente per due volte, questore per tre volte, patrono del municipio, alla moglie Vannia Quarta, figlia di Marco, viva, e a Publio Numisio Ligure, figlio di Publio, della trib\u00f9 Voltinia, figlio (suo). A costui i decurioni decretarono di fare un monumento a spese pubbliche in luogo pubblico con il contributo degli abitanti all'interno delle mura. Il padre fece a proprie spese.\u201d\nDi Publio Numisio Ligure si sa solo ci\u00f2 che \u00e8 scritto sulla sua tomba, perch\u00e9 non \u00e8 stata tramandata nessun'altra notizia circa il suo operato: sicuramente nell'ambito della vita municipale di \"Saepinum\" dovette rivestire un ruolo notevole e la sua famiglia dovette godere di grande prestigio tra i concittadini, come del resto attesta il numero di cariche da lui ricoperte, sia militari che civili, in particolare tribuno della terza legione Augusta stanziata in Africa e\u00a0\u2013 cosa davvero eccezionale\u00a0\u2013 prefetto del genio militare per ben quindici volte. \u00c8 verosimile supporre che dovette certamente acquisire particolari meriti, se fu decretato dalla municipalit\u00e0 che la costruzione del monumento funerario avvenisse a spese pubbliche e su suolo pubblico, e che da parte degli \"oppidani\", cio\u00e8 dei cittadini residenti all'interno delle mura, venissero per questo scopo raccolti fondi. Anche se poi Publio Numisio rifiut\u00f2 la generosa offerta in denaro e prefer\u00ec costruire la tomba a sue spese.\nL\u2019iscrizione fornisce elementi sufficienti per un inquadramento cronologico del monumento, che si pu\u00f2 datare con sicurezza tra la fine del principato di Tiberio e l\u2019inizio della dinastia claudia, quindi entro la prima met\u00e0 del I secolo d.C. cio\u00e8 in epoca successiva rispetto all'altro monumento funerario superstite della \"Saepinum\" romana, quello di Ennio Marso."}
{"id": "806658", "revid": "1917986", "url": "https://it.wikipedia.org/wiki?curid=806658", "title": "Mystary EP", "text": "Mystary \u00e8 il terzo EP della rock band statunitense Evanescence.&lt;br&gt;\nAl contrario dei precedenti EP, \"Mystary\" non conterrebbe tracce demo ma 5 brani registrati durante la sessione di registrazione per \"Fallen\", infatti risulterebbe essere un EP promozionale pubblicato nel gennaio 2003 a favore del grande album di debutto. L'EP si presenta come un CD masterizzato senza marchi e contenuto in un contenitore di carta senza copertina. Ben lo aveva definito come un \"campione di Fallen\". La veridicit\u00e0 di tale elemento discografico \u00e8 stata comunque messa in discussione."}
{"id": "806659", "revid": "834", "url": "https://it.wikipedia.org/wiki?curid=806659", "title": "Emd", "text": ""}
{"id": "806660", "revid": "287204", "url": "https://it.wikipedia.org/wiki?curid=806660", "title": "Stephanocereus", "text": "Stephanocereus \u00e8 un genere di piante della famiglia delle Cactacee, endemico del Brasile.\nTassonomia.\nComprende due specie:"}
{"id": "806661", "revid": "339392", "url": "https://it.wikipedia.org/wiki?curid=806661", "title": "Saipins", "text": ""}
{"id": "806664", "revid": "93556", "url": "https://it.wikipedia.org/wiki?curid=806664", "title": "Gran Sabana", "text": "Gran Sabana \u00e8 un vasto altopiano (45.000\u00a0km\u00b2) situato nella parte sud-orientale del Venezuela e circondato da catene montuose che si elevano per circa 1.000\u00a0m s.l.m.\nL'area \u00e8 caratterizzata da vallate ampie e pianeggianti, da un punto di vista geologico la Gran Sabana \u00e8 molto antica e faceva parte della zona occidentale del continente originario Gondwana. Millenni di erosione delle rocce arenarie hanno determinato l'aspetto attuale, vallate ampie intervallate da formazioni rocciose particolari chiamate tepui. Sui circa 150 tepui che si trovano nella zona, l'isolamento ha permesso lo sviluppo di specie endemiche uniche.\nDalle formazioni rocciose scendono alcune fra le cascate pi\u00f9 alte del mondo come il Salto Kukenan e il Salto Angel che con poco meno di 1.000\u00a0m di dislivello \u00e8 la cascata pi\u00f9 alta del pianeta."}
{"id": "806670", "revid": "767487", "url": "https://it.wikipedia.org/wiki?curid=806670", "title": "Classe Marshal Nedelin", "text": "Le unit\u00e0 appartenenti alla classe Marshal Nedelin (progetto 1941 secondo la classificazione russa) sono grandi navi progettate per il supporto elettronico alla flotta sovietica. Oggi ne rimane in servizio solo una.\nSviluppo.\nLa decisione di sviluppare il progetto 1941 venne presa agli inizi degli anni ottanta, quando i vertici dell'Unione Sovietica sentirono la necessit\u00e0 di una nave in grado di tracciare la rotta dei satelliti ed appoggiare le operazioni spaziali. La prima unit\u00e0, la \"Marshall Nedelin\", entr\u00f2 in servizio nel 1984.\nTecnica.\nLe unit\u00e0 appartenenti a questa classe hanno una componente elettronica molto sofisticata (alcuni la hanno definita unica al mondo), che consente loro di svolgere molteplici compiti di supporto. Infatti, la loro potente dotazione radar permette a queste navi di servire non solo per il supporto alle comunicazioni militari della flotta, ma anche per l'appoggio delle missioni spaziali (con o senza equipaggio). Inoltre, sono in grado anche di seguire e regolare la traiettoria dei missili balistici.\nQueste unit\u00e0 non imbarcano nessun tipo di armamento: per la protezione devono fare affidamento esclusivamente sulle unit\u00e0 militari di scorta.\nUnit\u00e0 varate.\nLe unit\u00e0 entrate in servizio sono state due: la \"Marshal Nedelin\" e la \"Marshal Krylov\", costruite nei cantieri di San Pietroburgo. La prima \u00e8 stata demolita nel 1997, la seconda (entrata in servizio nel 1989) \u00e8 tuttora a carico della Flotta del Pacifico, anche se attualmente risulta sottoposta ad un programma di aggiornamento. La costruzione di una terza unit\u00e0 \u00e8 stata cancellata in seguito al crollo dell'Unione Sovietica. Era prevista anche una versione civile, ma l'unico esemplare di questo tipo costruito non \u00e8 mai stato completato, e lo scafo \u00e8 stato probabilmente venduto per la demolizione."}
{"id": "806675", "revid": "287204", "url": "https://it.wikipedia.org/wiki?curid=806675", "title": "EMD", "text": ""}
{"id": "806678", "revid": "287204", "url": "https://it.wikipedia.org/wiki?curid=806678", "title": "Michele Piccirillo (pugile)", "text": "Carriera.\nSeguito sin dall'infanzia dal padre Scipione, maestro di pugilato, mostra immediatamente il suo talento nella boxe. Nel 1992 rappresenta l'Italia alle Olimpiadi di Barcellona 1992.\nContro Mc Creesh nel ' 97 vince il titolo di campione europeo.\nNel 1999 batte Alessandro Duran vincendo il titolo di sigla W.B.U. che difender\u00e0 contro Duran, Acuna, Coggi, Vasconcel, Randall (detto \u201clama del bronx\u201d), Crucce e Murray.\nNel 2002 guadagna il titolo di sigla I.B.F. contro Cory Spinks, perdendolo contro lo stesso avversario l'anno successivo.\nNel 2005 affronta Ricardo Mayorga a Chicago per il titolo superwelter W.B.C. perdendo per decisione unanime con i cartellini 108-117, 110-117, 105-120.\nNell'anno successivo conquista il titolo europeo superwelter contro il ceco Lukas Konecny.\nPerde l'ultimo assalto mondiale sempre nei superwelter W.B.C. contro Vernon Forrest il 1\u00ba dicembre 2007 e tenta invano l'europeo della categoria perdendo prima del limite con Jamie Moore nel 2009.\nConclude la carriera con un record personale di 50 vittorie, 5 sconfitte e un no-contest.\nCaratteristiche tecniche.\nViene definito il \u201cgentleman del ring\u201d per il suo stile preciso ed elegante e per la sua correttezza sportiva."}
{"id": "806679", "revid": "1318658", "url": "https://it.wikipedia.org/wiki?curid=806679", "title": "Bemowo", "text": "Bemowo \u00e8 una frazione di Varsavia, capitale della Polonia, situata nella parte occidentale della citt\u00e0. Il suo territorio copre la cosiddetta cintura occidentale dell'ex-frazione di Wola, che \u00e8 stato incorporato a Varsavia nel 1951. Il nome della frazione deriva dal cognome del Generale J\u00f3zef Bem.\nStoria.\nDurante la seconda guerra mondiale, l'aeroporto fu costruito in questa zona di Varsavia, quindi l'area venne ristrutturata con lo smantellamento della vecchia fortezza e delle basi militari. L'aeroporto tuttavia rimase adibito a uso militare. Le unit\u00e0 militari operano tuttora a Bemowo, essendo la \"Si\u0142y Powietrzne\" parte dell'Esercito polacco; tali basi sono diventate una grande universit\u00e0 dove i soldati possono fare carriera nelle Forze Armate o nella Brigata per la difesa di Varsavia."}
{"id": "806683", "revid": "414907", "url": "https://it.wikipedia.org/wiki?curid=806683", "title": "Ragnvald Knaph\u00f6vde", "text": " Secondo il Nordisk familjebok, il nome Knaph\u00f6fde sarebbe da ricondurre al nome di un recipiente usato per contenere bevande della grandezza pari a quella della testa del re.\nBiografia.\nEletto re dopo la morte del fratello Ingold II, come nuovo re degli svedesi, e dei Goti di \u00d6sterg\u00f6tland alle Pietre di Mora come consuetudine. I Geati ovvero i Goti dello V\u00e4sterg\u00f6tland, avevano eletto, invece, il principe danese Magnus Nielsen.\nFece un viaggio in Svezia, allora obbligatorio per tutti i re eletti, con il fine di farsi accettare in tutto il regno.\nSecondo quanto racconta Saxo Grammaticus, Ragnvald fece un viaggio nello V\u00e4sterg\u00f6tland, dove non era riconosciuto come re. Gli abitanti del luogo considerarono questo viaggio un affronto e lo uccisero nel 1126 a Karbely.\nCome gi\u00e0 detto, un'importante fonte su questo re \u00e8 rappresentata dal corpus di leggi dello V\u00e4sterg\u00f6tland. Questo celebre testo medievale riconosce solo i re eletti dai popoli di Svezia uniti in assemblea e perci\u00f2 nella lista dei regnanti non nomina Magnus, eletto solo dai Geati, ma sembra sostenere le ragioni di Ragnvald. In un passo leggiamo:\nIn questo testo, appena citato, scritto proprio in V\u00e4sterg\u00f6tland, il motivo della morte \u00e8 ricondotto al suo essere spregiudicato e alla sua mancanza di rispetto nei confronti delle genti dell'Ovest della Svezia. \nSar\u00e0 poi Giovanni III di Svezia a spostare i resti di Ragnvald, la cui tomba sembra essere stata gi\u00e0 allora danneggiata, in una nuova nell'Abbazia di Vreta, tradizionale luogo di sepoltura per gli appartenenti alla dinastia si Sverker."}
{"id": "806684", "revid": "767487", "url": "https://it.wikipedia.org/wiki?curid=806684", "title": "Frank Iero", "text": "Biografia.\nFrank Iero nasce nel 1981 il giorno di Halloween a Newark, New Jersey, e vive per tutta la durata della sua infanzia nella vicina cittadina di Belleville. Sia la famiglia di suo padre che quella di sua madre, Linda Pricolo, hanno origini italiane.\nFrank cresce subito esposto alla musica, suonata dal vivo e di generi differenti, dal rock, al blues, al jazz: sua madre suona il pianoforte, il nonno e lo zio paterni e suo padre stesso sono batteristi affermati nella scena locale. Frank partecipa sin da piccolissimo alle esibizioni live del padre (conosciuto col nome d'arte di Cheech Iero), all'inizio solo aiutando a sistemare gli strumenti, successivamente nasce in lui il desiderio di imitarlo e salire sul palco. \nImpar\u00f2 cos\u00ec a suonare la batteria, come da tradizione di famiglia, e speriment\u00f2 sul pianoforte della madre ma crescendo lo strumento che lo attrae di pi\u00f9 \u00e8 la chitarra elettrica.\nA soli undici anni cre\u00f2 la sua prima band, ispirato principalmente dal modo di suonare e di tenere la scena di Billie Joe Armstrong frontman di una delle sue band preferite, i Green Day. Altre band che hanno influenzato la sua carriera di chitarrista sono state gli Iron Maiden, i The Misfits e i Black Flag.\nIn quello stesso periodo i genitori divorziarono e la famiglia visse una situazione economica disagiata, aggravata dalla salute cagionevole di Frank che ha sofferto di bronchite e otite e dell'Epstein Barr Virus, per cui prende ancora vitamine per rafforzare il sistema immunitario.\nLa situazione familiare difficile fanno avvicinare Frank al punk rock e all'hardcore.\nCita in particolare l'album \"In Utero\" dei Nirvana, come sua influenza originaria.\nFrank frequent\u00f2 le scuole superiori nella scuola cattolica Queen of Peace, a North Arlington dove sub\u00ec atti di bullismo. Veniva chiamato col nomignolo spregiativo \u201cPansy\u201d (letteralmente \u2018effeminato\u2019,\u2018femminuccia\u2019), nome che ha poi dato alla sua prima chitarra personalizzata.\nDurante questi anni cre\u00f2 diverse band: I am a Graveyard, I Wish I Were a Ghost, Sector 12 e inizi\u00f2 a esibirsi in veri e propri concerti.\nSi iscrisse poi alla Rutgers University, nella facolt\u00e0 di psicologia e cre\u00f2 una nuova band di cui non \u00e8 solo il chitarrista ma anche il cantante: i Pencey Prep. Questa \u00e8 la sua esperienza pi\u00f9 importante prima dei My Chemical Romance.\nIl nome della band \u00e8 un omaggio a uno dei libri preferiti di Frank, Il giovane Holden (Pencey Prep \u00e8 il nome della scuola frequentata e poi abbandonata dal protagonista). \nLa band riusc\u00ec a pubblicare un album, Heartbreak in Stereo, con la stessa casa discografica con cui i MCR avevano appena firmato un contratto, la Eyeball Records.\nLe due band si incontrarono, condividendo la stessa sala prove e esibendosi live insieme. Il primo concerto dei MCR, fu infatti d'apertura ad uno di quelli dei Pencey Prep.\nFrank strinse subito amicizia con tutti i membri dei My Chemical Romance, in particolare con Gerard Way e aveva gi\u00e0 conosciuto Mikey Way che prima della nascita dei My Chemical Romance si era presentato proprio ai provini per la seconda chitarra dei Pencey Prep, ma era stato rifiutato.\nA causa di litigi tra alcuni membri i Pencey Prep si sciolsero e i My Chemical Romance chiesero subito a Frank di prendere parte alla loro band come secondo chitarrista. \nFrank ha dichiarato che inizi\u00f2 a pensare che i My Chemical Romance fossero destinati a qualcosa di grande e cos\u00ec accett\u00f2 subito, lasciando l'universit\u00e0 per concentrarsi solo sulla band.\nSolo 4 giorni dopo il suo arrivo, i My Chemical Romance finalmente al completo iniziarono a registrare il primo album, uscito nel 2002 I Brought You My Bullets, You Brought Me Your Love.\nNel 2004 \u00e8 stato pubblicato il secondo album della band Three Cheers for Sweet Revenge.\nNel 2005 Frank ha fondato insieme a dei cari amici e alla fidanzata Jamia Nestor, la propria etichetta discografica ed editoria di libri per artisti emergenti/etichetta di vestiti chiamata Skeleton Crew Records. \nAl momento Frank e Jamia non fanno pi\u00f9 parte attivamente della Skeleton Crew a causa dei troppi impegni di entrambi, pur rimanendo vicini all'etichetta.\nNel 2006 viene pubblicato il terzo album della band The Black Parade che li consacra a livello mondiale.\nNel 2008 visto un periodo di pausa per i My Chemical Romance, Frank prende parte ad un progetto hardcore creato da alcuni suoi amici: la band Leathermouth, che ha bisogno di un cantante e di un autore di testi.\nFrank ha prodotto la band attraverso la Skeleton Crew e ha preso definitivamente il posto di cantante. Il primo cd della band \"XO\" \u00e8 uscito nel 2009.\nFrank ha descritto questa band come l'anti-MCR, quella con la quale pu\u00f2 esprimere la parte pi\u00f9 negativa di s\u00e9 stesso, che non \u00e8 contenta del mondo e non ha superato alcuni traumi del passato, i testi dei Leathermouth infatti fanno riferimento a temi come il bullismo, il terrorismo, le violenze sessuali descritte con un punto di vista crudo e aggressivo.\nNel 2009 Frank suona il basso per i Love Cats, una tribute band della band The Cure e per il tour della band Reggie And The Full Effect (progetto solista di James Dewees, tastierista dei MCR).\nNel 2010 viene pubblicato il quarto album in studio dei My Chemical Romance, \"\".\nIl 13 gennaio 2013 Frank ha creato un suo sito web. Dopo lo scioglimento dei My Chemical Romance, nel 2013, fonda la band Death Spells insieme a James Dewees. Nel dicembre 2013 ha annunciato un suo futuro progetto solista, anticipato dal mini EP \"For Jamia\" in cui ha presentato le cover di \"Be My Baby\" (The Ronettes) e \"Walk the Line\" (Johnny Cash).\nNell'estate 2014 ha intrapreso un nuovo progetto solista chiamato \"frnkiero andthe cellabration\", con cui ha pubblicato l'album \"Stomachaches\" nello stesso anno. Nell'agosto 2015 pubblica uno split con i Lonely the Brave.\nIl 31 dicembre 2018 ha annunciato un nuovo progetto musicale, chiamato \"Frank Iero and the Future Violents\".\nStrumentazione.\nIero utilizza solitamente chitarre Gibson SG ed Epiphone Les Paul, e amplificatori Marshall.\nInvece per il \"World Contamination Tour\" \u00e8 stato solito usare una Epiphone Wilshire o la Epiphone Phant-o-matic, chitarra da lui progettata.\nNel video di \"Desolation Row\" utilizza invece una Fender Stratocaster.\nVita privata.\nFrank \u00e8 vegetariano, sin da adolescente, e sostiene l'associazione a difesa dei diritti degli animali PETA che nel 2008 l'ha incoronato 'Vegetariano pi\u00f9 sexy dell'anno' insieme ad Alyssa Milano.\nHa espresso il suo totale appoggio dei diritti pro-gay. Si \u00e8 dichiarato favorevole al matrimonio e all'adozione da parte di genitori dello stesso sesso, si \u00e8 anche dichiarato lui stesso bisessuale, e ha inventato la frase diventata famosa tra i fan \"Homophobia is gay\" (\"L'omofobia \u00e8 gay\") che ha scritto a mano su una t-shirt rossa che indossa di tanto in tanto nei concerti. \nNel 2009 ha indossato anche un'altra maglietta per questa causa con la scritta \"Legalize Gay\" (Legalizzate i gay), ideata da American Apparel per protestare contro la California Proposition 8, legge che viet\u00f2 per un periodo di tempo i matrimoni omosessuali nello Stato della California. \nInsieme a Gerard Way, durante il periodo in cui i My Chemical Romance erano ancora in attivit\u00e0, ha portato avanti un'azione di propaganda contro l'omofobia.\nHa una grande passione per i tatuaggi e ne ha pi\u00f9 di 50, di cui quello che ritrae il nonno paterno mentre suona la batteria fu eseguito in diretta TV da Kat Von D durante l'8\u00aa puntata di LA Ink.\nIl 9 marzo 2007 Frank si \u00e8 sposato con la fidanzata Jamia Nestor. Il 7 settembre 2010 la coppia ha avuto due gemelle, Lily e Cherry Iero, mentre il 7 aprile 2012 Frank ha annunciato attraverso Twitter la nascita di un terzo figlio, Miles Iero."}
{"id": "806685", "revid": "1318658", "url": "https://it.wikipedia.org/wiki?curid=806685", "title": "Parco nazionale del Lushan", "text": "Il parco nazionale del Lushan (in cinese\n\u5e90\u5c71\u7b2c\u56db\u7eaa\u51b0\u5ddd\u56fd\u5bb6\u5730\u8d28\u516c\u56ed, letteralmente \"geoparco nazionale della glaciazione quaternaria del Lushan\") \u00e8 un parco nazionale che si trova sul Monte Lushan, nella provincia di Jiangxi, in Cina. Si estende su una superficie di 500 chilometri quadrati.\nNel parco, caratterizzato da splendidi paesaggi e molto frequentato dagli stessi turisti cinesi, si trovano notevoli sollevamenti geologici risalenti all'era Quaternaria; sono inoltre presenti numerosi templi buddhisti e taoisti oltre che luoghi sacri al Confucianesimo.\nNel 1996 il parco \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "806688", "revid": "287204", "url": "https://it.wikipedia.org/wiki?curid=806688", "title": "Pilosocereus", "text": "Pilosocereus \u00e8 un genere di piante della famiglia delle Cactaceae."}
{"id": "806690", "revid": "287204", "url": "https://it.wikipedia.org/wiki?curid=806690", "title": "Coleocephalocereus", "text": "Coleocephalocereus \u00e8 un genere di piante della famiglia delle Cactaceae."}
{"id": "806692", "revid": "287204", "url": "https://it.wikipedia.org/wiki?curid=806692", "title": "Micranthocereus", "text": "Micranthocereus \u00e8 un genere di piante della famiglia delle Cactaceae."}
{"id": "806694", "revid": "1522738", "url": "https://it.wikipedia.org/wiki?curid=806694", "title": "Timmy Turner", "text": ""}
{"id": "806697", "revid": "287204", "url": "https://it.wikipedia.org/wiki?curid=806697", "title": "Escontria", "text": "Escontria \u00e8 un genere di piante della famiglia delle Cactaceae."}
{"id": "806702", "revid": "287204", "url": "https://it.wikipedia.org/wiki?curid=806702", "title": "Polaskia", "text": "Polaskia \u00e8 un genere di piante della famiglia delle Cactaceae."}
{"id": "806703", "revid": "287204", "url": "https://it.wikipedia.org/wiki?curid=806703", "title": "Peniocereus", "text": "Peniocereus \u00e8 un genere di piante della famiglia delle Cactaceae."}
{"id": "806704", "revid": "466539", "url": "https://it.wikipedia.org/wiki?curid=806704", "title": "Vicente Aranda", "text": "Biografia.\nNato a Barcellona, nel 1926 si trasfer\u00ec in Venezuela, per rientrare in patria alla met\u00e0 degli anni cinquanta.\nAutodidatta, scopr\u00ec non giovanissimo la passione per la regia e per il cinema, debuttando nel 1965 con \"Fata Morgana\".\nNel 1992 conquist\u00f2 il Premio Goya per il miglior film, massimo riconoscimento spagnolo per il cinema con il film Amantes - Amanti (Orso d\u2019Argento per la miglior attrice (Victoria Abril) al Festival internazionale del cinema di Berlino 1991\")\"."}
{"id": "806706", "revid": "110157", "url": "https://it.wikipedia.org/wiki?curid=806706", "title": "Arrondissement di Roeselare", "text": "L'arrondissement di Roeselare (in olandese \"Arrondissement Roeselare\", in francese \"Arrondissement de Roulers\") \u00e8 una suddivisione amministrativa belga, situata nella provincia delle Fiandre Occidentali e nella regione delle Fiandre.\nComposizione.\nL'arrondissement di Roeselare raggruppa 8 comuni:\nSociet\u00e0.\nEvoluzione demografica.\n\"Abitanti censiti\""}
{"id": "806709", "revid": "96832700", "url": "https://it.wikipedia.org/wiki?curid=806709", "title": "August Endell", "text": "Biografia.\nAugust Endell si dedic\u00f2 all'architettura da autodidatta; egli aveva infatti studiato filosofia e psicologia e cerc\u00f2 per tutta la vita di inserire queste sue conoscenze teoriche nel campo dell'architettura e delle arti applicate. Divenne inizialmente noto come collaboratore della rivista \"Pan\", rivista dello Jugendstil tedesco, assieme ad Otto Julius Bierbaum e Julius Meier-Graefe.\nStabilitosi a Monaco di Baviera rinnov\u00f2 l'atelier fotografico Elvira (1896/ 97), facendolo diventare la massima espressione dello Jugendstil.\nDopo la parentesi di Monaco torn\u00f2 a Berlino, dove esegu\u00ec numerose opere pubbliche e private; tra di esse il primo dei \"Hackesche H\u00f6fe\" (\"cortili Hacke\") e il \"Bunte Theater\".\nDal 1918 fu direttore dell'Accademia Statale per l'Arte di Breslavia. Mor\u00ec a Berlino il 15 aprile 1925.\nOpere.\nDurante la sua vita scrisse numerosi articoli e libri, nei quali esponeva le sue teorie sull'unione dell'arte con la psicologia.\nLa maggior parte dei suoi lavori furono realizzati a Berlino e molti sono andati distrutti o rovinati durante gli anni e la guerra.\nIl suo stile fu inizialmente caratterizzato da una forte adesione agli stilemi naturalistici dello Jugendstil.\nIl suo primo capolavoro fu l'atelier Elvira. Egli decor\u00f2 la facciata con un enorme elemento astratto, una sorta di drago che esce dalle onde, e rinnov\u00f2 le finestre e la porta con linee curve, che richiamano le alghe, mentre l'aspetto organico dell'interno era enfatizzato da linee curve e decori a coralli.\nAdolf Hitler odiava cos\u00ec tanto questo edificio da ordinarne la distruzione nel 1933, durante i lavori di rinnovamento della strada.\nA Berlino Endell intraprese numerosi lavori, sia pubblici sia privati.\n\u00c8 del 1901 il Bunte Thater, teatro di cabaret costruito su volere di Ernst von Wolzogen ed ora distrutto. Per questo edificio tutto venne disegnato da Endell; oltre alla parte architettonica egli progett\u00f2 tutti gli elementi decorativi, i tappeti, i tessuti ed anche i chiodi. L'aspetto finale fu innovativo. Ogni zona era dipinta con colori diversi, da cui deriva il nome (\"bunt\" = \"colorato\") con effetti madreperlati spettacolari. Qui si denotava ancora il linguaggio organico- marino dell'atelier Elvira, grazie alla presenza di grandi pilastri a ramo di corallo e decorazioni simili ad insetti.\nL'opera pi\u00f9 imponente \u00e8 il primo dei Hackeschen H\u00f6fe, chiamato Endell'scher Hof (1906/7). A lui era stato richiesto di creare le facciate e le sale delle feste del primo Hof. Per questo lavoro Endell abbandon\u00f2 il linguaggio dello Jugendstil per crearne uno nuovo, pi\u00f9 moderno, nato dall'unione del movimento e del decoro. Attraverso la forma, la dimensione e l'ordine dell finestre e con l'aiuto di piastrelle colorate, cre\u00f2 due facciate completamente diverse, che danno al cortile l'aspetto di una gradevole piazza sulla quale si affacciano tante piccole case indipendenti. La facciata est \u00e8 caratterizzata dai colori bianco e blu e le forme ricordano l'architettura moresca; la facciata ad ovest \u00e8 prevalentemente di colore marrone e ricorda le costruzioni moderne dei magazzini di Alfred Messel. Egli si occup\u00f2 anche della progettazione degli spazi interni. Ad oggi rimangono solamente pochi elementi originali del progetto di Endell: la scala dell'ala sinistra, un vestibolo nell'ala destra e la sala delle feste al primo piano rialzato dell'edificio orizzontale, che per\u00f2 dice poco sulle idee architettoniche di Endell. La sala pi\u00f9 rappresentativa era la grande sala delle feste su due piani, distrutta gi\u00e0 nel 1930, nella quale tramite pilastri ed una specifica costruzione del soffitto ad onda, egli rappresent\u00f2 al massimo i suoi concetti.\nNel 1905/ 06 ai Hackschen H\u00f6fe vennero aggiunte due grandi sale da concerto e da ballo, le cosiddette Naumann'sche Fests\u00e4le, della cui decorazione interna, quasi art d\u00e9co, si occupa Endell. Di queste due sale ne rimane una, oggi teatro di variet\u00e0 \"Cham\u00e4leon\".\n\u00c8 del 1912/ 13 la costruzione dell'ippodromo del galoppo (\"Trabrennbahn\") di Mariendorf e della sua tribuna aperta, oggi chiamata \"Endell'sche Trib\u00fcne\", che ospita 2000 persone.\nNel 1908 Endell pubblica il libro \"La Bellezza nella Grande Citt\u00e0\" (\"Die Sch\u00f6nheit der gro\u00dfen Stadt\") presso la casa editrice Strecker &amp; Schr\u00f6der di Stoccarda. Nel libro sviluppa la visione di una citt\u00e0 moderna, luogo di incontro per uomini, lavoro, arte e cultura."}
{"id": "806712", "revid": "1573940", "url": "https://it.wikipedia.org/wiki?curid=806712", "title": "Boston Philharmonic Orchestra", "text": "La Boston Philharmonic Orchestra (da non confondere con la \"Boston Symphony Orchestra\") \u00e8 un'orchestra sinfonica degli Stati Uniti, fondata nel 1979.\nStoria.\nLa Boston Philharmonic Orchestra \u00e8 stata fondata nel 1979 da Benjamin Zander, che tuttora la dirige.\nNon \u00e8 un'orchestra professionistica: nonostante tra le sue fila siedano anche dei professionisti, fanno infatti parte dell'orchestra anche studenti e musicisti amatoriali (seppur di alto livello). Sempre all'interno delle attivit\u00e0 dell'orchestra Benjamin Zander ha inoltre inaugurato una serie di progetti educativi e divulgativi per quanto riguarda la musica classica (sinfonica e cameristica), che hanno attirato l'interesse di un pubblico giovane e proveniente da tutto il mondo.\nL'orchestra organizza regolarmente concerti nell'area di Boston, Massachusetts, in sedi quali la Jordan Hall del New England Conservatory e il Sanders Theatre dell'Universit\u00e0 di Harvard. Nel corso delle sue attivit\u00e0 l'orchestra si \u00e8 inoltre esibita in importanti sale come la Mechanics Hall di Worcester, la Symphony Hall di Boston, la Carnegie Hall a New York e il Concertgebouw a Amsterdam.\nTra i solisti che hanno partecipato ai concerti dell'orchestra si ricordano Gabriela Montero, Yo-Yo Ma, Jon Kimura Parker, Kim Kashkashian, Ivry Gitlis, Georgy Sandor e Oscar Shumsky.\nNel 2012 sempre tra le attivit\u00e0 dell'orchestra, Zander ha dato vita alla \"Boston Philharmonic Young Orchestra\", un'orchestra giovanile di alto livello."}
{"id": "806718", "revid": "933835", "url": "https://it.wikipedia.org/wiki?curid=806718", "title": "Arlette Laguiller", "text": "Biografia.\nEx impiegata della famosa banca Cr\u00e9dit Lyonnais, da giovane ha militato in varie organizzazioni di estrema sinistra finch\u00e9 nel 1968 si \u00e8 iscritta a Lutte Ouvri\u00e8re, partito di ispirazione trotskista di cui \u00e8 stato la portavoce nazionale dal 1973 al 2009.\nSi \u00e8 candidata alle elezioni presidenziali del 1974 ed ha ottenuto il 2,33% dei voti; ha riproposto la sua candidatura per l'Eliseo anche nel 1981, nel 1988, nel 1995 e nel 2002, raccogliendo sempre simili percentuali di voti (\u00e8 andata meglio nell'ultima occasione, in cui ha racimolato il 5,72% dei consensi).\nNel corso della sua carriera politica la Laguiller \u00e8 diventata consigliere comunale di Lilas e regionale d'Ile de France, nonch\u00e9 deputato europeo dal 1999 al 2004. \nNel secondo turno delle presidenziali del 2002, quando si sfidarono Jacques Chirac e Jean-Marie Le Pen, fu l'unica dirigente politica di un certo peso che non vot\u00f2 per il pi\u00f9 moderato tra i candidati, sostenendo che \"\"non si sceglie tra la peste ed il colera\": paradossalmente dopo questa affermazione perse la stima di numerosi politici di sinistra ma venne parzialmente rivalutata da alcuni esponenti dell'estrema destra.\n\u00c8 stata candidata un'ultima volta all'Eliseo nelle elezioni presidenziali del 2007 dove ha ottenuto al primo turno 487.857 voti (1,33%), venendo esclusa dal successivo ballottaggio. "}
{"id": "806720", "revid": "74801", "url": "https://it.wikipedia.org/wiki?curid=806720", "title": "Luigi Accattoli", "text": "Biografia.\nDopo essere stato in giovent\u00f9 condirettore di \"Ricerca\", la rivista degli universitari cattolici della FUCI, e del \"Regno\" (quindicinale bolognese di informazione religiosa), Accattoli inizia la carriera lavorando per il \"Foglio di Bologna e Modena\", quotidiano che esce per soli cinque mesi nel 1975.\nLavora per \"La Repubblica\" - a partire dai \"numeri zero\" in vista della prima uscita in edicola nel 1976 - come vaticanista.\nNel 1981 inizia a scrivere sul \"Corriere della Sera\"\n\u00c8 in pensione dalla fine del 2008.\nCollabora al \"Corriere della Sera\" e al \"Regno\".\nI suoi libri sono stati tradotti in varie lingue."}
{"id": "806728", "revid": "2168414", "url": "https://it.wikipedia.org/wiki?curid=806728", "title": "Cristi\u00e1n Zapata", "text": " Nel 2016, con il Milan, ha vinto una Supercoppa Italiana.\nBiografia.\n\u00c8 nato a Padilla ed \u00e8 cugino di Duv\u00e1n Zapata, attaccante dell'.\nCaratteristiche tecniche.\nZapata \u00e8 un difensore centrale dotato di buona velocit\u00e0 e forza fisica. Abile anche nel gioco aereo, pecca per continuit\u00e0 a causa di cali di concentrazione. Riesce a destreggiarsi anche come terzino destro.\nCarriera.\nClub.\nDeportivo Cali.\nZapata muove i suoi primi passi da calciatore nelle giovanili del Deportivo Cali, squadra con la quale \u00e8 approdato nelle selezioni giovanili della nazionale colombiana.\nNel 2004 passa in prima squadra e disputa 15 partite in campionato, 2 nel torneo di Apertura e 13 in quello di Finalizaci\u00f3n. Nel campionato successivo le presenze con la maglia del Deportivo Cali sono invece 18, di cui 11 nella \"Copa Mustang I\" e 7 nella \"Copa Mustang II\", alle quali si aggiungono altre 2 partite giocate contro l' nella fase preliminare della Coppa Sudamericana 2005.\nUdinese.\nNel 2005, all'et\u00e0 di 19 anni, viene notato ed acquistato dall'Udinese, che lo porta in Friuli per 500 000 euro circa. Debutta in serie A il 19 novembre 2005, in occasione della vittoria casalinga per 1-0 contro il . Partita dopo partita, riesce a guadagnare sempre pi\u00f9 frequentemente una maglia da titolare, formando insieme ad Aleksandar Lukovic e Felipe il trio di difensori della squadra bianconera. Segna la sua prima rete in Serie A il 21 dicembre seguente, nella gara contro la Sampdoria terminata sul punteggio di 2-0 per i friulani. Con la societ\u00e0 bianconera esordisce anche nelle competizioni UEFA per club, nel match vinto per 3-0 contro il Lens del 15 febbraio 2006. In totale, in questa stagione, disputa 30 partite e mette a segno 1 gol.\nNell'annata seguente risulta essere un titolare fisso della squadra friulana, collezionando 36 presenze su 38 totali in campionato, subentrando solamente in una occasione dalla panchina, pur non segnando nessuna rete.\nNella stagione 2007-2008 esordisce nella 1\u00aa giornata contro l'Inter, giocata il 26 agosto 2007 a San Siro e pareggiata per 1-1. Segna il suo primo ed unico gol stagionale, invece, il 30 settembre seguente, nella partita giocata allo Stadio Friuli e vinta per 2-1 contro il . Termina questa annata con 27 partite giocate ed una rete.\nLa stagione seguente non inizia nel migliore dei modi per il difensore colombiano: nel giugno del 2008, infatti, gli viene diagnosticata una frattura del seno mascellare sinistro con spostamento di 6 millimetri e una frattura non scomposta dell'arcata zigomatica sinistra, causate da uno scontro di gioco durante la partita di qualificazione al Mondiale 2010 contro il Per\u00f9. Ritorna a giocare, dopo circa 6 mesi, il 18 gennaio 2009, nella gara persa dall'Udinese per 2-0 contro il Cagliari. In questa stagione Zapata mette a segno una rete, il 16 maggio seguente contro il Milan, partita che consegna matematicamente all'Inter il suo 17\u00ba scudetto.\nDopo 10 giornate della Serie A 2010-2011, Zapata si infortuna nuovamente, restando indisponibile per un periodo di circa 15 giorni. Il 16 novembre 2010 torna quindi ad allenarsi, ritrovando dopo pi\u00f9 di un anno e mezzo il gol nel massimo campionato italiano, arrivato il 23 gennaio 2011 nel match casalingo contro l'Inter (3-1).\nNei suoi 6 anni ad Udine totalizza 194 presenze, di cui 168 in campionato, 16 in Coppa Italia e 10 in Coppa UEFA, segnando complessivamente 5 reti.\nVillarreal.\nIl 12 luglio 2011 viene ceduto a titolo definitivo al Villarreal per 9 milioni di euro circa; il calciatore colombiano, invece, firma un contratto quinquennale fino al 30 giugno 2016. La sua avventura spagnola inizia il 17 agosto seguente, in occasione dello spareggio per l'accesso alla Champions League perso per 1-0 contro l'Odense. Il Villarreal riesce comunque a qualificarsi per la fase a gironi della competizione, battendo la squadra danese per 3-0 nella gara di ritorno.\nIn questa stagione viene schierato spesso dal primo minuto, collezionando in totale 36 presenze. Nonostante ci\u00f2, la societ\u00e0 spagnola chiude la stagione al terz'ultimo posto, retrocendendo in Segunda Divisi\u00f3n.\nMilan.\nL'8 agosto 2012 passa al Milan, con la formula del prestito oneroso (400.000 euro) con diritto di riscatto fissato a 6 milioni (pagabili in tre anni); il difensore colombiano, invece, sottoscrive un contratto da 1,5 milioni di euro a stagione e sceglie di indossare la maglia numero 17. Fa il suo esordio con la squadra milanese il 23 settembre seguente, in occasione della partita persa per 2-1 in casa della sua ex squadra, l'Udinese, e in cui viene anche espulso per doppia ammonizione. Dopo 29 presenze totali (23 in Serie A, 1 in Coppa Italia e 5 in Champions League), viene riscattato dal Milan, con cui firma un contratto triennale fino al 30 giugno 2016.\nIl 26 novembre 2013 segna la sua prima rete con la maglia del Milan, in occasione della partita esterna di Champions League vinta per 3-0 contro il Celtic, e il 16 dicembre seguente realizza anche il primo gol in Serie A della sua avventura in rossonero nel corso della gara della 16\u00aa giornata, pareggiata per 2-2 in casa contro la Roma. Nella stagione 2014-2015 totalizza solo 13 presenze tra campionato e Coppa Italia.\nIl 15 aprile 2017 segna il gol del definitivo 2-2 al 97\u00ba nel derby di ritorno contro l'.\nGenoa.\nScaduto il contratto con il , il 2 luglio 2019 viene prelevato a parametro zero dal Genoa con un contratto biennale. Alla seconda giornata di campionato trova subito il gol, nella vittoria per 2-1 contro la Fiorentina. Il 19 luglio 2020, in occasione del successo per 2-1 contro il Lecce, raggiunge quota 324 nei massimi campionati europei, diventando il calciatore colombiano pi\u00f9 presente in questi campionati.\nSan Lorenzo.\nIl 28 luglio 2021 firma per il .\nNazionale.\nZapata disputa, nel 2003, 2 partite nel Mondiale Under-17 in Finlandia con l'Under-17 colombiana. Successivamente viene convocato per il Sudamericano Under-20, vinto dalla nazionale colombiana, e per il Mondiale Under-20 2005: \"los Cafeteros\" vincono il proprio girone e raggiungono gli ottavi di finale, dove vengono eliminati dall' di Messi, successiva vincitrice della competizione.\nA partire dal 2007, invece, entra a far parte stabilmente della nazionale maggiore con cui esordisce il 12 settembre 2007 in occasione dell'amichevole vinta per 1-0 contro il , subentrando ad Aquivaldo Mosquera nel corso del secondo tempo. Nel 2011 viene convocato dal CT Hern\u00e1n Dar\u00edo G\u00f3mez per la Coppa America svoltasi in Argentina, ma non viene impiegato in nessuna gara della competizione.\nViene convocato per la Copa Am\u00e9rica del 2015 e poi per quella del Centenario negli Stati Uniti. In entrambe le competizioni \u00e8 titolare, ma in quest'ultima segna il suo primo gol con la maglia della nazionale, il 3 giugno 2016 nella gara inaugurale vinta per 2-0 ai danni degli stessi .\nSuccessivamente viene convocato ai Mondiali 2018 e alla Copa Am\u00e9rica 2019, in cui \u00e8 riserva dei \"Cafeteros\".\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "806730", "revid": "1318658", "url": "https://it.wikipedia.org/wiki?curid=806730", "title": "Buddha gigante di Leshan", "text": "Il Buddha gigante di Leshan () \u00e8 la pi\u00f9 grande statua di pietra di Buddha del mondo. Essa \u00e8 scolpita nella roccia nel punto in cui confluiscono i fiumi Minjiang, Dadu e Qingyi, vicino alla citt\u00e0 di Leshan, nella parte meridionale della provincia di Sichuan, in Cina. La scultura \u00e8 posta di fronte al Monte Emei, con i fiumi che scorrono ai suoi piedi.\nLa costruzione dell'opera inizi\u00f2 nel 713, condotta da un monaco cinese di nome \"Haitong\". Egli sperava che il Buddha avesse potuto calmare le acque turbolente che affliggevano le navi mercantili che scendevano la corrente dei fiumi. Secondo quanto narra la leggenda, quando i fondi per la costruzione della statua stavano scarseggiando il monaco si cav\u00f2 i suoi stessi occhi per provare la sua buona fede e sincerit\u00e0. La statua venne completata dai suoi discepoli 90 anni dopo. Pare che l'enorme massa di roccia rimossa per la costruzione dell'opera e depositata nei fiumi ai piedi della statua abbia effettivamente alterato il corso delle acque, col risultato che la navigazione divenne pi\u00f9 sicura.\nNel 1996 l'area dei Monti Emei, compresa l'area ove si trova la statua del Buddha gigante di Leshan, \u00e8 stata inserita nell'elenco dei Patrimoni dell'umanit\u00e0 dell'UNESCO.\nLa statua, alta 71 metri, rappresenta un Buddha Maitreya in posizione seduta, con le mani appoggiate sulle ginocchia. Le spalle sono larghe 28 metri e sull'unghia pi\u00f9 piccola ci si potrebbe comodamente sedere una persona. Un motto locale recita che \"la montagna \u00e8 un Buddha e il Buddha \u00e8 una montagna\": questo anche a causa del fatto che la catena montuosa in cui la statua si trova ha una vaga rassomiglianza (se vista dal fiume) con le forme di un Buddha dormiente, con la statua gigante al centro."}
{"id": "806732", "revid": "1776051", "url": "https://it.wikipedia.org/wiki?curid=806732", "title": "New England Conservatory", "text": "Il New England Conservatory of Music (NEC) si trova a Boston (Massachusetts) ed \u00e8 il pi\u00f9 antico conservatorio indipendente degli Stati Uniti."}
{"id": "806734", "revid": "1432767", "url": "https://it.wikipedia.org/wiki?curid=806734", "title": "Rio Negro (fiume Colombia)", "text": "Il Rio Negro (in portoghese: \"Rio Negro\", in spagnolo: \"R\u00edo Negro\") \u00e8 un fiume (2.000\u00a0km) dell'America meridionale affluente di sinistra del Rio delle Amazzoni.\nPercorso.\nLe sue sorgenti si trovano in Colombia sullo spartiacque fra i bacini del Rio delle Amazzoni e dell'Orinoco, \u00e8 collegato a quest'ultimo tramite il Casiquiare, un canale naturale. In Colombia il fiume \u00e8 chiamato Guain\u00eda, il suo affluente principale \u00e8 il Rio Vaup\u00e9s.\nIl Rio Negro confluisce nel Rio delle Amazzoni nei pressi di Manaus, in Brasile, dopo aver percorso 2000\u00a0km dalla sorgente."}
{"id": "806738", "revid": "767487", "url": "https://it.wikipedia.org/wiki?curid=806738", "title": "Ingold II di Svezia", "text": "Biografia.\nFiglio di Halsten Stenkilsson, divent\u00f2 unico re di Svezia solo dopo la morte del fratello co-reggente Filippo I di Svezia. Durante il suo regno lo J\u00e4mtland fece parte del regno di Norvegia. Un certo re chiamato Kol fece del \u00d6sterg\u00f6tland un regno indipendente.&lt;br&gt;\nNel suo cenotafio (rappresentato a lato) si hanno informazioni riguardo ad una presunta moglie chiamata Elena, una principessa svedese che regn\u00f2 in Danimarca a partire dal 1156. In realt\u00e0 tale informazione \u00e8 infondata, dato che la consorte documentata di Ingold si chiamava Ulvhild H\u00e5konsdotter. "}
{"id": "806740", "revid": "119039064", "url": "https://it.wikipedia.org/wiki?curid=806740", "title": "Deviatore", "text": "Il deviatore, in elettrotecnica, \u00e8 un particolare interruttore che invece di interrompere il flusso della corrente elettrica in un cavo elettrico, lo devia su un altro cavo. La versione pi\u00f9 semplice \u00e8 definito a una via. Esistono versioni multivia adatti a deviare pi\u00f9 fili contemporaneamente.\nCaratteristiche elettriche dei deviatori.\nValgono le stesse considerazioni relative agli interruttori:\nDeviatori a pi\u00f9 vie cortocircuitanti e non cortocircuitanti.\nNei deviatori multivie vi sono due possibili situazioni transitorie quando si commuta da una posizione a un'altra. In alcuni deviatori si ha la connessione al nuovo contatto prima di interrompere la connessione al vecchio contatto. Questa condizione \u00e8 indicata come \"Make-before-break\" (attiva prima di interrompere) o \"shorting\" (cortocircuitante). In questo modo si evita che tra ingresso e uscita vi sia un istante in cui il circuito di uscita risulti sconnesso. In altri deviatori si ha un istante in cui l'uscita risulta sconnessa nel momento della commutazione: deviatori \u2018'break-before-make'\u2019 (interrompi prima di attivare) o \u2018' not-shorting'\u2019 (non cortocircuitante). La scelta tra i due tipi di deviatori dipende dalla particolare applicazione: in alcuni circuiti pu\u00f2 essere utile il primo caso ma in altri casi il breve cortocircuito tra gli ingressi pu\u00f2 risultare molto dannoso.\nTabella riassuntiva dei deviatori:\nDistanza fra i contatti.\nLa distanza tra i contatti per garantire l'isolamento dalla rete elettrica a 230 V (quando presente su uno dei contatti) deve essere di almeno 3 mm (Normativa di sicurezza). Qualora tale distanza non fosse rispettata sul deviatore viene riportata la lettera \u03bc. In questo caso il deviatore non \u00e8 idoneo a isolare in sicurezza l'utilizzatore dalla rete elettrica di alimentazione.\nCome collegare un deviatore.\nIl deviatore deve essere sempre utilizzato assieme a un altro deviatore, perch\u00e9 in questo modo sar\u00e0 possibile accendere un punto luce da 2 diverse postazioni. Al deviatore, avente sul retro tre entrate, devo far entrare sul morsetto con la lettera L la fase (colore nero); nel morsetto vicino \u00e8 opportuno usare un filo di colore intermedio, come ad esempio il colore rosso. Faccio quindi partire dal morsetto numero 2 il filo di colore rosso che si va a collegare al rispettivo morsetto num 2 dell altro deviatore. Nell'ultimo morsetto utilizzo il filo di colore grigio e lo porto al deviatore nel corrispondente morsetto num 1. Ora passiamo vedere il secondo deviatore: abbiamo gi\u00e0 occupato i morsetti num 1 e 2 ci resta il morsetto L. Da L parto con il filo bianco e lo collego a un'estremit\u00e0 della lampadina, quindi all'altra estremit\u00e0 collego il neutro (colore blu) o e chiudo il circuito al generatore di corrente.\nAttivazione di carichi da due punti.\nSe si intende utilizzare degli interruttori in un impianto laddove sono invece necessari dei deviatori il risultato \u00e8 che l'utilizzatore (lampadina, ecc.) bisogner\u00e0 accenderlo da un punto e da l\u00ec spegnerlo. L'uso di deviatori permette di ovviare a questo inconveniente. Negli impianti elettrici ne vengono usati due quando si desidera accendere e spegnere una lampadina da due punti diversi dell'ambiente.\nAttivazione di carichi da pi\u00f9 di due punti.\nDeviata in corto circuito.\nStoricamente sono stati realizzati impianti con il sistema di \"deviata in corto circuito\" conosciuto anche come \"all'americana\" o \"alla tedesca\" o anche \"Sistema Carter\". In questo sistema il carico \u00e8 collegato tra i contatti comuni dei due deviatori mentre su ogni contatto 'deviato', a entrambi gli estremi, entra una fase e un neutro. \nQuesto sistema aveva il vantaggio di ridurre l'uso di cavo.\nLo svantaggio principale \u00e8 che esiste una posizione in cui, pur essendo la lampada spenta, i cavi entranti al portalampada sono sotto tensione.\nUso di un rel\u00e8.\nQuando i punti sono pi\u00f9 di due, solitamente si adotta il sistema a rel\u00e8 (un rel\u00e8 particolare, adibito per questa funzione, che a ogni attivazione commuta un circuito: se chiuso lo apre e viceversa se aperto lo chiude. In elettronica digitale si definisce modo \"toggle\". In questo caso si impiegano dispositivi chiamati pulsanti, costituiti da un contatto elettrico normalmente aperto (ON), il quale si chiude (attivando il rel\u00e8) solo alla pressione del pulsante (che pu\u00f2 essere anche un tasto).\nUso di invertitori (3 vie).\nSe i punti di accensione sono tre o pi\u00f9 vanno inseriti dei deviatori intermedi, comunemente denominati invertitori nell'impiantistica civile/domestica, del tipo 3 della figura, \u2018'4-way'\u2019, a seconda delle necessit\u00e0:"}
{"id": "806743", "revid": "1566286", "url": "https://it.wikipedia.org/wiki?curid=806743", "title": "Ben Gazzara", "text": "Biografia.\nFiglio di emigrati siciliani originari della provincia di Agrigento (il padre Antonio era di Canicatt\u00ec, la madre Angelina Cusumano di Castrofilippo), Gazzara crebbe in un quartiere difficile di New York. Molto giovane, trov\u00f2 una via di fuga dall'ambiente che lo circondava, unendosi a una compagnia teatrale. Dal 1951 allievo dell'Actor's Studio, esord\u00ec nel cinema con \"Un uomo sbagliato\" (1957) e si conferm\u00f2 poi con \"Anatomia di un omicidio\" (1959) di Otto Preminger. Lavor\u00f2 molto anche in televisione, dove fu protagonista - fra le altre - della serie \"I giorni di Bryan\" (1965-1968).\nFu interprete prediletto da John Cassavetes, che lo diresse nei film \"Mariti\" (1970), \"L'assassinio di un allibratore cinese\" (1976), \"La sera della prima\" (1977), e da Peter Bogdanovich, che lo diresse in \"Saint Jack\" (1979) e in \"...e tutti risero\" (1981). Gazzara ebbe una fortunata parentesi professionale in Italia, dove aveva lavorato per la prima volta nella commedia \"Risate di gioia\" (1960) di Mario Monicelli. Durante gli anni ottanta apparve in \"Storie di ordinaria follia\" (1981) di Marco Ferreri, \"La ragazza di Trieste\" (1982) e \"Uno scandalo perbene\" (1984) di Pasquale Festa Campanile, \"Figlio mio, infinitamente caro...\" (1985) di Valentino Orsini, \"La donna delle meraviglie\" (1985) di Alberto Bevilacqua, \"Il camorrista\" (1986) di Giuseppe Tornatore, \"Il giorno prima\" (1987) di Giuliano Montaldo.\nTornato negli Stati Uniti, ebbe difficolt\u00e0 a trovare ruoli adatti alla sua personalit\u00e0 e alle sue doti di interprete. Nell'ultima parte della sua carriera apparve in \"Il grande Lebowski\" (1998), \"Buffalo '66\" (1998), \"Happiness - Felicit\u00e0\" (1998), \"Blue Moon\" (2000), \"\" (2001), \"Dogville\" (2002).\nMorte.\nBen Gazzara mor\u00ec nel 2012, a 81 anni, per un cancro al pancreas; dopo i funerali, il suo corpo \u00e8 stato cremato.\nVita privata.\nSi spos\u00f2 tre volte: dal 1951 al 1957 con l'attrice Louise Erickson; dal 1961 al 1982 con l'attrice Janice Rule, da cui ebbe una figlia, Elizabeth (montatrice); nel 1982 (un mese dopo il divorzio dalla Rule) spos\u00f2 la modella Elke Stuckmann, che aveva conosciuto tre anni prima. Gazzara adott\u00f2 Danja, la figlia che Elke aveva avuto da un precedente matrimonio. \u00c8 stato fidanzato per due anni con l'attrice Elaine Stritch.\nDoppiatori italiani.\nNelle versioni in italiano dei suoi film, Ben Gazzara \u00e8 stato doppiato da:"}
{"id": "806746", "revid": "392652", "url": "https://it.wikipedia.org/wiki?curid=806746", "title": "Proculo", "text": "Il nome latino: \"Titus Aelius Proculus\" non \u00e8 autentico, viene dalle false monete descritte nelle 1579 dall'Hubert Goltz e della ripetizione di questo nome fatta dalle numismatichi seguenti.\nBiografia.\nLa fonte principale della vita di Proculo \u00e8 l'inaffidabile \"Historia Augusta\". Fonti secondarie sono l'\"Epitome\" di pseudo Aurelio Vittore e il \"Breviarium\" di Eutropio.\nProculo era probabilmente imparentato con i Franchi, perch\u00e9 chiese loro aiuto quando Probo lo depose. Nacque ad \"Albingaunum\" (moderna Albenga) da una famiglia della nobilt\u00e0 locale, la quale si era arricchita con il bestiame e gli schiavi ottenuti con l'attivit\u00e0 di brigantaggio: la \"Historia\" afferma che Proculo fu in grado di radunare un esercito di duemila schiavi in occasione della sua rivolta. Ebbe come moglie Vituriga, soprannominata \"Sansone\" per la sua mascolinit\u00e0, e un figlio di quattro anni, Erenniano. Segu\u00ec la carriera militare, diventando tribuno militare di alcune legioni.\nNel 280 accett\u00f2 la porpora imperiale offertagli dalla popolazione di \"Lugdunum\" (Lione) contro l'imperatore Probo, e si associ\u00f2 al trono Bonoso, un altro usurpatore. Proculo, che era stato un buon comandante militare, garant\u00ec l'agognata sicurezza agli abitanti della provincia, perch\u00e9 riusc\u00ec a sconfiggere gli Alamanni. Questa informazione, riportata dalla \"Historia\", mostra come anche questa usurpazione fosse una risposta alla necessit\u00e0, molto sentita dalle popolazioni che vivevano nei pressi delle frontiere minacciate dai barbari, di avere vicino l'imperatore e il suo esercito: all'epoca, infatti, Probo era in Siria per una campagna contro i Sasanidi.\nAl suo ritorno, l'imperatore obblig\u00f2 Proculo a ritirarsi al nord: questi chiese aiuto ai Franchi, i quali tuttavia, lo tradirono, consegnansolo a Probo. L'imperatore ordin\u00f2 la morte dell'usurpatore, ma la famiglia e i beni dei Proculo furono risparmiati."}
{"id": "806749", "revid": "3082", "url": "https://it.wikipedia.org/wiki?curid=806749", "title": "Tito Ilio Proculo", "text": ""}
{"id": "806750", "revid": "17654", "url": "https://it.wikipedia.org/wiki?curid=806750", "title": "New York Philharmonic Orchestra", "text": ""}
{"id": "806751", "revid": "110159167", "url": "https://it.wikipedia.org/wiki?curid=806751", "title": "Distinta base di produzione", "text": "La distinta base di produzione \u00e8 un documento di programmazione aziendale.\nEssa descrive una gerarchia di lavorazioni (cicli/fasi) indicando anche i relativi impieghi di materiale.\nOgni materiale \u00e8 utilizzato secondo un coefficiente di utilizzo, che specifica quanto materiale occorre per produrre una unit\u00e0 di prodotto.\nLa gerarchia dei cicli di lavorazione necessari a trasformare questi materiali indica quali processi/operazioni di assemblaggio sono utilizzati per realizzare il prodotto.\nSe la distinta base tecnica descrive l'elenco dei materiali che compongono un prodotto, la distinta base produttiva risponde alle domande: come realizzo il prodotto? quanto tempo ci metto? quanto mi costa realizzarlo? con che macchinari lo realizzo?\n\u00c8 spesso indicata utilizzando la sigla anglosassone BOM (acronimo di \"bill of materials\").\nLe distinte base modulari (MBOM) sono un'evoluzione delle distinte di produzione che permette di gestire molteplici configurazioni e varianti di prodotto. \nOperando su ogni livello della distinta (\"top-down\"), si definiscono per ogni componente i figli che hanno legami esclusivi (es. motore diesel e motore a benzina), una eventuale percentuale di mix fra varianti alternative per ogni item, gli abbinamenti preferenziali fra le varianti di item diversi anche su differenti livelli della distinta base (es. radio, computer di bordo e altri accessori di una versione \"full optional\").\nGestione ed utilizzo.\nSolitamente la distinta base produttiva \u00e8 gestita dall'unit\u00e0 produttiva (fabbrica/stabilimento/linea) ed \u00e8 generata e gestita dai Tempi &amp; Metodi o dall'ingegneria di processo, partendo dalla distinta base tecnica che invece \u00e8 generata e gestita dall'ufficio tecnico.\nOgni fase del ciclo di lavorazione \u00e8 tempificata e pu\u00f2 riportare attributi che mappano o assegnano la lavorazione a determinati processi o macchinari.\nLa distinta base produttiva \u00e8 utilizzata anche per movimentare in modo automatico i magazzini dei materiali: al termine del ciclo i semilavorati di livello superiore sono \"versati\", cio\u00e8 dichiarati esistenti. L'operazione pu\u00f2 essere fatta in modo manuale sul lotto, per avanzamenti o con un sistema di rilevamento automatico. Il sistema informativo in modo contestuale scarica i materiali utilizzati secondo i coefficienti riportati in distinta."}
{"id": "806753", "revid": "1522738", "url": "https://it.wikipedia.org/wiki?curid=806753", "title": "Garuda (Street Fighter)", "text": ""}
{"id": "806755", "revid": "933835", "url": "https://it.wikipedia.org/wiki?curid=806755", "title": "Corinne Lepage", "text": "Biografia.\nRimasta orfana di madre in tenera et\u00e0, si \u00e8 laureata in scienze politiche nel 1974 ed \u00e8 stata docente universitaria di numerosi atenei parigini: \u00e8 stata dapprima ricercatrice (1975-1982), poi assistente (1982-1985) ed in seguito professoressa ordinaria (dal 1985 ad oggi). Parallelamente alla carriera accademica ha coltivato il suo interesse per la politica e soprattutto per l'ambientalismo, fondando nel 1978 insieme al marito un movimento ecologista di discreto successo.\nDal 1995 al 1997 \u00e8 stata ministro dell'ambiente del governo guidato da Alain Jupp\u00e9: in questa veste ha favorito la creazione dei vari comitati per la prevenzione di malattie legate all'acquisto di cibi transgenici ed alla diffusione dell'amianto. Nel 1998 ha trasformato la sua associazione Citizenship, Action, Participation for the XXIst Century (spesso abbreviato come CAP 21) in un vero e proprio partito politico con cui si \u00e8 candidata alla elezioni presidenziali del 2002, raccogliendo l'1,88% dei voti.\nNel 2004 si \u00e8 candidata come consigliere comunale di Parigi, come consigliere regionale dell'\u00cele-de-France e come parlamentare europeo, riuscendo ad essere eletta solo nella prima occasione. Considerata una donna di destra dai media per aver partecipato al governo Jupp\u00e9, la Lepage ha pi\u00f9 volte affermato di voler guardare oltre ai tradizioni schieramenti e di non considerarsi n\u00e9 di destra n\u00e9 di sinistra.\nHa scritto otto libri (esclusi i testi universitari)."}
{"id": "806756", "revid": "767487", "url": "https://it.wikipedia.org/wiki?curid=806756", "title": "Glen Urquhart", "text": "Glen Urquhart (\"Gleann Urchardain\" in gaelico scozzese) \u00e8 un glen, ovvero una valle, nell'Area amministrativa Highland della Scozia.\nGeografia.\nLa valle si estende ad ovest del villaggio di Drumnadrochit, dall'Urquhart Bay su Loch Ness all'estremit\u00e0 orientale fino ad oltre Corrimony ad ovest. Lungo tutta la valle scorre il fiume Enrick, che attraversa Loch Meiklie.\nIl villaggio di Balnain si trova circa 8 km salendo su per la valle.\nIl terreno sul versante meridionale della valle viene utilizzato principalmente per la silvicoltura commerciale, mentre il versante opposto \u00e8 coperto di un misto di foreste conifere commerciali ed alberi selvatici, tra cui molte betulle, oltre che dalla terra agricola.\nStoria.\nTempo fa, la valle fece parte delle terre del clan dei Grant, con le terre dei Fraser a nord.\nDi particolare rilievo storico \u00e8 il Chambered Cairn a Corrimony, una collina funeraria preistorica di pietra."}
{"id": "806757", "revid": "76963", "url": "https://it.wikipedia.org/wiki?curid=806757", "title": "Kaoru Wada", "text": "Durante gli studi al conservatorio di Tokyo, Wada \u00e8 stato allievo di Akira Ifukube (compositore per il primo \"Godzilla\"), affermandosi successivamente come compositore di colonne sonore per titoli d'animazione giapponesi, fra cui \"Inuyasha\" di Rumiko Takahashi, trasmesso anche in Italia.\n\u00c8 sposato con la doppiatrice giapponese Akiko Nakagawa, che ha lavorato anch'essa alla trasposizione animata dell'opera della Takahashi dando la voce a Sota Higurashi.\nOpere principali.\nColonne sonore per anime.\nTra parentesi la data della prima uscita del titolo."}
{"id": "806758", "revid": "637991", "url": "https://it.wikipedia.org/wiki?curid=806758", "title": "Eusebio Di Francesco", "text": "Biografia.\nChiamato Eusebio in onore del grande calciatore portoghese, \u00e8 padre di Federico, anch'egli calciatore.\nCarriera.\nGiocatore.\nClub.\nGli inizi, Empoli e Lucchese.\nA 15 anni entra nelle giovanili dell', insieme a Nicola Caccia. Esordisce in Serie A a 18 anni con la maglia della formazione toscana nella stagione 1987-1988, collezionando una sola presenza, subentrando nella ripresa a Luigino Pasciullo in occasione della sconfitta esterna contro la Juventus del 31 gennaio 1988. La stagione termina con la retrocessione della squadra empolese e l'anno successivo Di Francesco gioca 34 partite. Un'altra retrocessione porta l'Empoli e Di Francesco in Serie C1, dove disputa 33 partite la prima stagione e altrettante la seconda mettendo a segno rispettivamente 1 e 2 reti.\nL'annata successiva passa alla , in Serie B, disputando 4 stagioni da titolare e realizzando 12 reti, di cui 7 nel campionato cadetto 1994-1995.\nPiacenza, Roma e ritorno a Piacenza.\nViene acquistato dal in massima serie: gioca con la maglia biancorossa due stagioni con 5 reti in 67 partite, conquistando altrettante salvezze.\nAll'inizio della stagione 1997-1998 passa alla , squadra con cui raggiunge il massimo risultato della propria carriera con la vittoria del campionato 2000-2001 (disputato da riserva) e collezionando 168 presenze e 14 reti. Durante la sua permanenza a Roma gioca anche in Coppa UEFA e viene convocato in nazionale.\nTorna al Piacenza nell'estate 2001 per rimanerci altre 2 stagioni fino al 2003 con 61 presenze e 12 reti. \nAncona e Perugia.\nLa stagione successiva passa all' e nel gennaio 2004 al , squadra in cui chiude la sua carriera da calciatore nel 2005.\nNazionale.\nNell'estate 1997 \u00e8 inizialmente convocato in nazionale da Cesare Maldini per il Torneo di Francia, a cui rinuncia per disputare lo spareggio-salvezza del Piacenza contro il Cagliari.\nEsordisce in azzurro l'anno successivo, il 5 settembre 1998, durante la gestione di Dino Zoff, in occasione della partita di qualificazione all'Europeo 2000 contro il Galles. Il 16 dicembre dello stesso anno realizza il suo unico gol in maglia azzurra contro una selezione di \"All Stars\", in una partita amichevole celebrativa dei 100 anni della Federazione.\nIn nazionale conta 16 convocazioni tra il 1997 e il 2000, con 13 presenze.\nDirigente.\nIl 29 luglio 2005 diventa team manager della Roma, lasciando l'incarico il 31 luglio 2006. Il 1\u00ba agosto 2007 va a ricoprire il ruolo di direttore sportivo della Val di Sangro; il 15 dicembre seguente, dopo l'esonero dell'allenatore Danilo Pierini, lascia l'incarico. Il 18 settembre 2009 viene nominato direttore tecnico nel settore giovanile del Pescara subentrando a Cetteo Di Mascio.\nAllenatore.\nLanciano e Pescara.\nIl 23 giugno 2008 \u00e8 diventato l'allenatore del Lanciano; il 27 gennaio 2009 viene esonerato e sostituito da Dino Pagliari.\nIl 12 gennaio 2010, subentra all'esonerato Antonello Cuccureddu sulla panchina del Pescara ottenendo la promozione in serie B dopo i play-off. Nel campionato successivo conduce la squadra al 13\u00ba posto, dopo aver a lungo conteso ad altre pretendenti i play-off; il 22 giugno 2011 risolve il contratto coi biancazzurri con un anno di anticipo, per aver accettato la proposta del Lecce che lo ha voluto alla guida tecnica della squadra. A Pescara viene sostituito da Zden\u011bk Zeman.\nLecce.\nIl 24 giugno 2011 diventa l'allenatore del Lecce. Il 4 dicembre seguente, dopo la sconfitta per 4-2 contro il Napoli, con la squadra ultima in classifica con 8 punti e 9 sconfitte in 13 partite, viene esonerato dal Lecce e sostituito da Serse Cosmi. A fine stagione il Lecce, pur autore di una notevole rimonta, retroceder\u00e0 in Serie B arrivando al 18\u00ba posto.\nSassuolo.\nIl 19 giugno 2012 diventa l'allenatore del Sassuolo. Alla fine del girone d'andata, la squadra, con 48 punti conquistati, si laurea campione d'inverno. Il 18 maggio 2013, a seguito della vittoria interna contro il per 1-0, il Sassuolo vince il campionato di Serie B conquistando la prima storica promozione nella massima serie italiana. Il 28 gennaio 2014 viene esonerato dopo la sconfitta (3-1) sul campo del Livorno, per poi essere richiamato il 3 marzo successivo al posto del suo successore Alberto Malesani, con il quale il Sassuolo aveva perso 5 partite su 5. Con una giornata d'anticipo, il Sassuolo riesce a salvarsi matematicamente dalla retrocessione con 34 punti fatti in 38 gare (di cui 33 con lui in panchina). Nella stagione 2015-2016 riesce a portare il Sassuolo in sesta posizione, conquistando la qualificazione ai preliminari della UEFA Europa League 2016-2017 (prima volta per la societ\u00e0). Nella stagione successiva guida la squadra al superamento dei preliminari di Europa League, accedendo cos\u00ec alla fase a gironi della competizione. In campionato nonostante tanti infortuni riesce a portare la squadra emiliana al dodicesimo posto.\nRoma.\nIl 12 giugno 2017, dopo aver risolto consensualmente il contratto che lo legava al Sassuolo fino al 2019, diventa l'allenatore della , firmando un biennale. Chiude il suo primo campionato alla guida della squadra capitolina al terzo posto e raggiunge, a 34 anni di distanza dall'ultima volta, la semifinale di Champions League, dopo una storica rimonta per 3 a 0 nei quarti di finale contro il ; i giallorossi verranno poi eliminati dal nonostante la vittoria per 4-2 nella semifinale di ritorno, insufficiente a ribaltare il 5-2 dell'andata. Il 18 giugno 2018 prolunga con il club capitolino fino al 2020. Il 7 marzo 2019, dopo la sconfitta nel derby capitolino per 3-0 e l'eliminazione negli ottavi di finale di Champions League per mano del , viene esonerato.\nSampdoria.\nDopo aver rescisso consensualmente il contratto che lo legava alla Roma, il 22 giugno 2019 viene nominato nuovo tecnico della , firmando un contratto triennale. Il 7 ottobre successivo, con la squadra all'ultimo posto in classifica per via di soli tre punti (ottenuti contro il Torino) raccolti in sette giornate, rescinde il contratto con il club genovese.\nCagliari.\nIl 3 agosto 2020 viene ufficializzato il suo approdo al con un contratto fino a giugno 2022. Il 22 febbraio 2021, nonostante poche settimane prima avesse firmato il rinnovo del contratto fino al 2023, viene esonerato a causa del rendimento poco soddisfacente che aveva tenuto fino a quel momento alla guida della sua squadra, ottenendo solo tre vittorie in 23 giornate e con una striscia di 16 partite senza successi.\nVerona.\nDopo aver risolto il contratto con i sardi, il 7 giugno 2021 viene nominato nuovo tecnico del , con un contratto biennale. Debutta il successivo 14 agosto, battendo il (3-0) nella gara valida per i trentaduesimi di finale della Coppa Italia. Non riesce tuttavia a ingranare in campionato dove al debutto, il 21 agosto, perde in casa per 2-3 contro il ; seguono altre due sconfitte consecutive che gi\u00e0 il 14 settembre, lo portano ad essere sollevato dall'incarico.\nStatistiche.\nStatistiche da allenatore.\n\"Statistiche aggiornate al 13 settembre 2021. In grassetto le competizioni vinte.\""}
{"id": "806759", "revid": "1446238", "url": "https://it.wikipedia.org/wiki?curid=806759", "title": "W\u0142ochy", "text": "W\u0142ochy \u00e8 una delle frazioni della citt\u00e0 di Varsavia, situata nella parte sud-occidentale della citt\u00e0. Confina con le frazioni di Bemowo e Wola a nord, Ochota e Mokot\u00f3w a est, Ursus e Ursyn\u00f3w a sud.\nComprende il quartiere di Ok\u0119cie, in cui \u00e8 ubicato l'Aeroporto di Varsavia-Chopin, il maggiore dello Stato.\nStoria ed etimologia.\nIn epoca medioevale la zona era conosciuta con il nome di \"Porzucewo Sop\u0119chy\" fino al secolo XV. \"W\u0142ochy\" in lingua polacca significa \"Italia\", ed etimologicamente deriva dall'aggettivo tedesco \"welsch\" (a sua volta derivante dalla parola protogermanica \"walhaz\") indicante le popolazioni di lingua romanza, in particolare italiani e francesi. Per alcuni studiosi quindi il toponimo deriverebbe da un esercito straniero, probabilmente italiano, che sarebbe giunto dalla cittadina vicina (oggi un'altra frazione di Varsavia) di Wola, dove aveva sede l'ambasciata italiana. Secondo altri l'origine del nome risalirebbe a Jan Yokel, soprannominato \"W\u0142och\", il quale potrebbe essere stato il capostipite della famiglia \"W\u0142ochy\" (\"Italia\"), che abit\u00f2 questa zona.\nTra il 1938 e il 1951 W\u0142ochy era uno dei luoghi pi\u00f9 prestigiosi della Polonia. Dal 2 maggio 1951 fu unita a Varsavia come parte della frazione di Ochota, ma dal 1994 form\u00f2 un distretto a s\u00e9 stante. Nel 2002 divenne una frazione indipendente della capitale polacca."}
{"id": "806763", "revid": "115590220", "url": "https://it.wikipedia.org/wiki?curid=806763", "title": "Mu Cephei", "text": "Mu Cephei (\u03bc Cep / \u03bc Cephei), conosciuta anche come Granatum Sidus (\"Stella granata\"), \u00e8 una stella supergigante rossa visibile nella costellazione di Cefeo. L'altro nome tradizionale, Erakis, presente nel catalogo stellare di Anton\u00edn Be\u010dv\u00e1\u0159, \u00e8 probabilmente attribuibile a Arrakis (\u03bc Draconis), il cui nome arabo \u00e8 \"al-R\u0101qis\" [ar-r\u00e1:qis].\n\u00c8 stata chiamata \"Stella granata\" da Giuseppe Piazzi nel suo catalogo stellare, il \"\"Catalogo di Palermo\"; il nome deriva da un commento fatto da William Herschel, nell'edizione del 1783 del suo \"Philosophical transactions\", su alcune stelle non registrate nel \"British Catalogue\" di John Flamsteed. Herschel disse di questa stella: \u00ab\"Ha un bellissimo e profondo colore granata, simile a quello della stella periodica Omicron Ceti\"\u00bb, per questo motivo l'astro \u00e8 popolarmente noto come \"Stella Granata di Herschel\"\". La stella appare di questo colore per via della bassa temperatura superficiale, di circa 3000 K.\nOsservazione.\nLa sua posizione \u00e8 fortemente boreale e ci\u00f2 comporta che la stella sia osservabile perfettamente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alla fascia tropicale.\nEssendo di quarta magnitudine, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nCaratteristiche fisiche.\nMu Cephei \u00e8 una supergigante rossa di tipo spettrale M2 Ia, le cui dimensioni sono colossali: possiede infatti un raggio 1420 volte quello del Sole, e se si trovasse al suo posto, occuperebbe tutto lo spazio fino alle orbite di Giove e Saturno. Si conoscono solo sette stelle pi\u00f9 grandi, tra quelle di cui \u00e8 stato possibile stimare il raggio e comunque \u00e8 l'astro pi\u00f9 grande che sia possibile vedere ad occhio nudo sia pur non facilmente.\n\u00c8 anche una stella variabile ed \u00e8 il prototipo di una classe di variabili chiamate appunto variabili Mu Cephei. La sua magnitudine apparente varia tra 3,62 e 5,1 in un periodo compreso tra 2 e 2,5 anni, senza regolarit\u00e0 apparenti; a dispetto della magnitudine apparente relativamente bassa, la stella \u00e8 in realt\u00e0 luminosissima: la sua magnitudine assoluta, infatti, si aggira attorno a -7,0 e, sommando la sua emissione nel visibile con quella nell'infrarosso, raggiunge una luminosit\u00e0 pari a 350.000 volte quella del Sole: una delle stelle pi\u00f9 brillanti conosciute. Appare debole solo per la sua distanza, pari a circa 3000 anni luce.\nMu Cephei \u00e8 anche una stella multipla, con una compagna di magnitudine 12.3, e una pi\u00f9 distante di magnitudine 12.7.\nLa stella si trova nelle ultime fasi della sua evoluzione: ha iniziato a fondere l'elio in carbonio, dopo aver cessato la normale fusione di idrogeno in elio. \u00c8 prevedibile che la sua vita durer\u00e0 ancora alcuni milioni di anni, al termine dei quali probabilmente esploder\u00e0, a causa della sua massa pari a 19 volte quella del Sole, in supernova, che illuminer\u00e0 brevemente i cieli della Terra con un'intensit\u00e0 pari quasi a quella della luna piena."}
{"id": "806764", "revid": "1169970", "url": "https://it.wikipedia.org/wiki?curid=806764", "title": "Olio degli infermi", "text": "Nella Chiesa cattolica lolio degli infermi \u00e8 l'olio che viene utilizzato per amministrare il sacramento dell'unzione degli infermi.\nBenedizione e utilizzo.\nIn conformit\u00e0 con la costituzione apostolica \"Sacram unctionem Infirmorum\" del 30 novembre 1973, il rito consiste nell'unzione del capo e delle mani dell'infermo, che il sacerdote accompagna con le parole: \u00abPer questa santa Unzione e la sua piissima misericordia ti aiuti il Signore con la grazia dello Spirito Santo\u00bb a cui si risponde \u00abAmen\u00bb. Delle mani si ungono le palme ai laici e i dorsi ai sacerdoti (questo perch\u00e9 le palme sono gi\u00e0 state unte con il Sacro Crisma durante l'ordinazione presbiterale). \nNell\"usus antiquior\" del rito romano , vengono unti gli occhi, le orecchie, le narici, la bocca (a labbra chiuse), le mani e i piedi accompagnando ciascun'unzione con un'orazione. Delle mani si ungono le palme ai laici e i dorsi ai sacerdoti (questo perch\u00e9 le palme sono gi\u00e0 state unte con il Sacro Crisma durante l'ordinazione presbiterale), mentre si pu\u00f2 omettere l'unzione dei piedi per un ragionevole motivo.. Con le orazioni si chiede il perdono dei peccati commessi mediante ciascuna parte del corpo.\nQuest'olio viene benedetto insieme all'olio dei catecumeni e al crisma in ogni diocesi una volta all'anno il Gioved\u00ec Santo dal vescovo durante la messa crismale. Dopo la messa crismale viene distribuito ad ogni parrocchia.\nNelle parrocchie viene comunemente custodito insieme agli altri due oli santi."}
{"id": "806765", "revid": "125268391", "url": "https://it.wikipedia.org/wiki?curid=806765", "title": "Angelo Rossi (1933)", "text": "Biografia.\nLaureato in Giurisprudenza \u00e8 stato docente di storia e filosofia presso il Liceo classico Vincenzo Lanza di Foggia.\nSi iscrisse al Partito comunista italiano nel 1953. \u00c8 consigliere comunale ad Ascoli Satriano dal 1956 al 1971. Ricopre l'incarico di segretario provinciale della FGCI dal 1960 al 1962.\nDal 1962 al 1965 fa parte della Segreteria regionale del PCI. Dal 1966 al 1971 \u00e8 consigliere provinciale e ricopre la carica di capogruppo del PCI. \u00c8 Segretario del comitato cittadino di Foggia dal 1971 al 1975. Segretario della federazione dal 1976 al 1980. Membro del Comitato Centrale del PCI dal 1977 al 1983. Dal 1980 al 1985 torna a far parte della segreteria regionale del PCI. Dal 1971 al 1980 \u00e8 consigliere comunale a Foggia.\n\u00c8 eletto consigliere regionale in tre legislature, nel 1970, nel 1980 e nel 1985. Dal 1980 al 1985 \u00e8 capogruppo del PCI alla regione Puglia ed \u00e8 componente della commissione regionale che ha elaborato il primo statuto regionale. Dal 1985 al 1990 \u00e8 presidente della commissione sviluppo economico alla regione Puglia.\nDopo la svolta di Achille Occhetto si schiera prima con Pietro Ingrao e poi, con lo scioglimento del Pci, aderisce al Partito della Rifondazione Comunista. Dal 1992 \u00e8 segretario provinciale di Rifondazione comunista, incarico che ricopre fino al 1994, quando \u00e8 eletto al Senato della Repubblica nel collegio Lucera-San Severo.\nNel giugno 1995, in seguito alla formazione del Governo Dini, esce da Rifondazione con il gruppo del Movimento dei Comunisti Unitari, guidati da Sergio Garavini e Famiano Crucianelli. \nSuccessivamente fonda a Foggia \u201cl'Associazione per la sinistra\u201d, di cui \u00e8 presidente."}
{"id": "806766", "revid": "287204", "url": "https://it.wikipedia.org/wiki?curid=806766", "title": "Wlochy", "text": ""}
{"id": "806768", "revid": "729019", "url": "https://it.wikipedia.org/wiki?curid=806768", "title": "Distinta base di manutenzione", "text": "La distinta base di manutenzione \u00e8 un documento di programmazione aziendale.\nElenca, oltre i materiali necessari allo svolgimento della manutenzione, altre risorse quali per esempio i tempi impiegati per l'esecuzione delle singole attivit\u00e0 manutentive, la frequenza con la quale esse devono essere eseguite, l'ordine con il quale procedere alle varie fasi delle manutenzione stessa.\nSi distinguono generalmente due livelli di manutenzione: manutenzione preventiva, in questo caso la distinta base di manutenzione ( di ogni apparecchiatura) riporta passo passo le operazioni da eseguire durante ogni visita di manutenzione in funzione dell'uso fatto della macchina stessa e la loro frequenza.\nUn esempio pratico di distinta base di manutenzione preventiva sono i \"tagliandi\" che vengono eseguiti sulle automobili.\nL'altro tipo di manutenzione \u00e8 quella necessaria in caso di fermo macchina."}
{"id": "806770", "revid": "2519", "url": "https://it.wikipedia.org/wiki?curid=806770", "title": "Bassacutena (fiume)", "text": "Il Bassacutena \u00e8 un fiume a regime torrentizio che scorre in Sardegna (nella regione storico-geografica della Gallura).&lt;br&gt;\u00c8 tributario del Liscia.\nPercorso.\nNasce dalla punta di Marras (m s.l.m. 689) e sfocia, dopo un percorso di circa trenta chilometri, nel fiume Liscia, risultandone il maggior tributario.\nDurante il suo percorso riceve numerosi scarichi che ne peggiorano la qualit\u00e0 delle acque.\nFauna ittica.\nLa fauna ittica del Bassacutena \u00e8 composta specialmente da carpa, tinca, pesce gatto e anguilla."}
{"id": "806771", "revid": "834", "url": "https://it.wikipedia.org/wiki?curid=806771", "title": "Ev1", "text": ""}
{"id": "806772", "revid": "767487", "url": "https://it.wikipedia.org/wiki?curid=806772", "title": "Fata Morgana (film 1965)", "text": "Fata Morgana \u00e8 un film del 1965, debutto cinematografico del regista Vicente Aranda, presentato alla Settimana internazionale della critica del Festival di Cannes 1966."}
{"id": "806773", "revid": "635893", "url": "https://it.wikipedia.org/wiki?curid=806773", "title": "Filippo I di Svezia", "text": "Biografia.\nSi spos\u00f2 in prime nozze con Ingegerd di Norvegia, figlia del re norvegese Harald Hardr\u00e5de. In seconde nozze si spos\u00f2 con una principessa dal nome sconosciuto.\nMor\u00ec nel 1118. Secondo una tradizione \u00e8 sepolto nel convento di Vreta."}
{"id": "806774", "revid": "1305772", "url": "https://it.wikipedia.org/wiki?curid=806774", "title": "Bassacutena", "text": ""}
{"id": "806776", "revid": "123701535", "url": "https://it.wikipedia.org/wiki?curid=806776", "title": "Papiro Tulli", "text": "Il Papiro Tulli \u00e8 un documento apocrifo in forma di antico papiro scritto in ieratico rinvenuto nel 1934 in Egitto, che conterrebbe la descrizione di strani avvistamenti di luci e oggetti nel cielo. Dopo essere stato per decenni citato come un oggetto \"misterioso\" e \"fuori della propria epoca\", nel 2006, in seguito ad un'analisi da parte di appassionati e studiosi di una comunit\u00e0 online, si \u00e8 definitivamente appurato essere un falso composto da frasi tratte dalla \"Egyptian Grammar\" di Alan Gardiner, una nota grammatica della lingua egizia.\nStoria.\nLa storia del papiro Tulli comincia nel 1934, quando sarebbe stato rinvenuto al Cairo sulla bancarella di un antiquario di nome Phokion J. Tanos da parte di Alberto Tulli, allora direttore del Pontificio Museo Egizio del Vaticano. Tulli era una persona dotata di buona cultura e con una conoscenza approfondita dell'egittologia, e credette di riconoscere nel papiro un prezioso documento. Tulli non pot\u00e9 acquistare il documento per via dell'alto prezzo richiesto, ma ottenne di poterlo copiare per analizzarlo meglio ed eventualmente concludere l'acquisto.\nIl testo era scritto in ieratico, per cui fu trascritto in geroglifici per renderne pi\u00f9 agevole la lettura: partecip\u00f2 all'operazione l'abate \u00c9tienne Drioton, direttore del Museo egizio del Cairo. Il papiro risult\u00f2 essere la descrizione di un avvistamento di oggetti misteriosi nel cielo di cui fu testimone il faraone Thutmosis III, ma molte parti del testo, spesso in concomitanza con punti cruciali della narrazione, erano danneggiate o mancanti in modo talmente sistematico da far sorgere il sospetto che fossero omissioni intenzionali. Il testo rimase negli archivi di Alberto Tulli fino alla morte dello studioso, quando venne reso pubblico dal fratello monsignor Augusto Tulli. Il documento probabilmente entr\u00f2 in possesso del Vaticano, anche se non risulta ufficialmente donato.\nFin qui la storia come viene raccontata in tante pubblicazioni di carattere ufologico. I dati di fatto verificabili sono per\u00f2 scarsissimi e lo stesso papiro non risulta essere reperibile in alcun archivio pubblico o privato. La prima testimonianza sull'esistenza del papiro \u00e8 un articolo intitolato \"Forteana c.a 1500 b.C.\", pubblicato dalla rivista britannica di studi fortiani \"Doubt\" nel 1953. Il principe Boris de Rachewiltz, egittologo e appassionato di esoterismo, scrive che la sua \u00e8 la prima traduzione di questo papiro originale del Nuovo Regno, da lui trovato tra i documenti del defunto prof. Alberto Tulli, e aggiunge di aver personalmente curato la trascrizione dallo ieratico al geroglifico e la relativa numerazione progressiva di questo documento facente parte degli Annali di Tuthmosis III, che avrebbe regnato dal 1504 al 1450 a.C. Nell'articolo si trova anche una illustrazione del papiro, quella che poi verr\u00e0 costantemente riprodotta in ogni pubblicazione successiva.\nIn questa primissima versione della storia non si fa alcun cenno alle difficolt\u00e0 incontrate nell'acquisto, ad una copia effettuata per poter analizzare il documento ritenuto troppo costoso e a tanti altri particolari che nel corso degli anni andranno ad arricchire il racconto. Al contrario, de Rachewiltz dice di aver esaminato un papiro originale in pessime condizioni, mancante dell'inizio e della fine, nonch\u00e9 sbiadito. Il mondo dell'ufologia si appropri\u00f2 subito della storia, tanto che venne poi ripresa da H. T. Wilkins in \"Flying Saucer Uncensored\" nel 1956, per poi diffondersi grazie ad altre pubblicazioni del settore.\nLa notizia arriv\u00f2 in Italia nel 1963 per mezzo di Solas Boncompagni, un \"clipeologo\" (studioso degli UFO nell'antichit\u00e0) che pubblic\u00f2 sulla rivista \"Clypeus\" una diversa traduzione annotata del testo in italiano. In questa versione della storia troviamo il particolare del mancato acquisto del papiro originale, che sarebbe stato semplicemente ricopiato dal professor Tulli. Boncompagni scriver\u00e0 poi in un articolo del 1995 che nella sua nuova traduzione aveva \"cercato di interpretare anche le molte lacune dovute a cancellature che figuravano nella traduzione stessa\".\nIl testo rimase noto soprattutto negli ambienti ufologici, che lo accettarono in modo acritico e lo usarono a pi\u00f9 riprese per \"provare\" presunti contatti con entit\u00e0 aliene in epoche remote o per ipotizzare cadute di corpi celesti.\nAltri studiosi, tra cui Renato Vesco, videro invece nel documento una cronaca dell'esplosione di Santorini, se non una metafora per un periodo di turbolenze sociali. Gianfranco Nolli, direttore della sezione egizia dei Musei Vaticani, boll\u00f2 il documento come falso, dubitando della preparazione del suo predecessore.\nLe recenti analisi.\nIl testo del papiro venne sottoposto nell'aprile 2006 ad analisi da parte di appassionati e di studiosi: tramite una comunit\u00e0 online italiana (egittologia.net) si cominci\u00f2 a studiare il \"caso\" partendo dalla traduzione del testo \"ex novo\", traendolo dall'immagine pubblicata da de Rachewiltz. Durante la traduzione, Franco Brussino, esperto di egittologia, not\u00f2 la similarit\u00e0 tra alcuni passi del papiro e delle frasi provenienti da testi noti. La ricerca bibliografica port\u00f2 a ritrovare le medesime frasi del papiro incriminato in un testo fondamentale sulla lingua egizia, l\"'Egyptian Grammar\" di sir Alan H. Gardiner, pubblicato nel 1927 e quindi antecedente la scoperta del papiro.\nIl testo fasullo sarebbe stato composto copiando dalla \"Grammar\" singole frasi appartenenti a nove diversi papiri e le lacune sarebbero state solo un modo per congiungere passi tra loro non correlati, in modo da mantenere allo stesso tempo maggiore coerenza interna ed un alone di mistero. A conferma della posteriorit\u00e0 del papiro rispetto al testo di studio, due errori di trascrizione presenti nelle prime edizioni del volume del Gardiner sono presenti anche nel documento. Il papiro \u00e8 dunque risultato essere una complessa ed ottimamente realizzata burla, se non addirittura una truffa, tanto sofisticata da essere sopravvissuta per settant'anni e da aver giocato anche esperti del settore, nonch\u00e9 ufologi improvvisatisi esperti di egittologia.\n\u00c8 interessante notare che gi\u00e0 nell'articolo di De Rachewiltz su \"Doubt\" compare un indizio che pu\u00f2 far supporre che proprio il principe possa essere stato l'autore della burla: subito dopo la traduzione del papiro, infatti, De Rachewiltz cita proprio Gardiner, l'autore della \"Egyptian Grammar\" dalla quale sono state estratte le frasi usate per comporre il falso racconto. Oltre a questa truffa/burla iniziale, negli ultimi decenni sono state realizzate e pubblicate nuove versioni sia del ritrovamento (che si arricchiscono di particolari sempre pi\u00f9 romanzeschi) che della trascrizione, evidentemente falsate e realizzate da mano impreparata, con lo scopo specifico di colmare le lacune tra quanto riportato nel papiro e le varie versioni \"misteriose\"."}
{"id": "806777", "revid": "599013", "url": "https://it.wikipedia.org/wiki?curid=806777", "title": "EV4", "text": ""}
{"id": "806778", "revid": "834", "url": "https://it.wikipedia.org/wiki?curid=806778", "title": "Ev4", "text": ""}
{"id": "806781", "revid": "599013", "url": "https://it.wikipedia.org/wiki?curid=806781", "title": "EV5", "text": ""}
{"id": "806782", "revid": "834", "url": "https://it.wikipedia.org/wiki?curid=806782", "title": "Ev5", "text": ""}
{"id": "806783", "revid": "1718925", "url": "https://it.wikipedia.org/wiki?curid=806783", "title": "Primo mobile", "text": "Il primo mobile (o in latino primum mobile) \u00e8, secondo l'astronomia medioevale e rinascimentale, la prima e pi\u00f9 esterna delle sfere cosmiche ruotanti attorno alla Terra in base al modello geocentrico dell'universo, dalla quale parte il movimento che mette in moto le stelle e i pianeti.\nConcezione.\nIl concetto fu introdotto da Aristotele, il quale seguendo la concezione astronomica greca riteneva che i corpi celesti si muovessero su sfere concentriche, aventi la Terra come proprio centro di rotazione. Gli astri e i pianeti risultavano incastonati, conficcati all'interno di tali sfere: era il movimento di queste ultime a farli muovere, trascinandoli con s\u00e9. Poich\u00e9 tuttavia i pianeti sembravano seguire una traiettoria irregolare, a differenza delle stelle pi\u00f9 lontane (perci\u00f2 dette \u00abfisse\u00bb), Aristotele ipotizz\u00f2 che ognuno di essi fosse mosso non da una, ma da un insieme di pi\u00f9 sfere, le cui combinazioni rendessero ragione degli spostamenti planetari altrimenti inspiegabili come il moto retrogrado; egli introdusse cos\u00ec un totale cinquantacinque sfere, ventidue in pi\u00f9 delle 33 di Callippo. \nQuesti pianeti situati oltre la Terra, secondo una concezione astronomica fatta propria anche da Platone, erano in tutto sette, ed erano in ordine: la Luna, Mercurio, Venere, il Sole, Marte, Giove, e Saturno. L'ultimo cielo era infine quello contenente le stelle fisse, o appunto \"primo mobile\", che metteva tutti gli altri cieli in movimento. Si trattava del \"primo cielo\", cio\u00e8 dell'involucro pi\u00f9 esterno dell'universo, su cui le stelle erano come incastonate. Esso risulta mosso direttamente dalla \"causa prima\" o primo motore, identificabile con la divinit\u00e0 suprema (mentre le altre divinit\u00e0 risiedevano all'interno del cosmo), in una maniera tuttavia non meccanica o causale, dato che Dio, essendo \u00abatto puro\u00bb, \u00e8 assolutamente immobile, oltre ad essere privo di materia e quindi non localizzabile da nessuna parte. Il \"primo mobile\" piuttosto si muove per un desiderio di natura intellettiva, cio\u00e8 tende a Dio come propria \"causa finale\". Cercando dunque di imitare la Sua perfetta immobilit\u00e0, esso \u00e8 contraddistinto dal moto pi\u00f9 regolare e uniforme che ci sia: quello circolare. \nDal Primo Mobile, che si rende a sua volta motore, il movimento viene trasmesso progressivamente a tutte le altre sfere, sebbene corrompendosi man mano e trasformandosi da circolare-uniforme in rettilineo. In tal modo la dottrina aristotelica poteva fornire un fondamento metafisico all'astrologia, poich\u00e9 riconduceva tutti i mutamenti del mondo al movimento del primo cielo: il divenire terrestre cio\u00e8 poteva essere previsto e spiegato astrologicamente, con cause non solamente meccaniche, ma soprattutto finalistiche, dotate di senso e destino.\nSistema tolemaico.\nIn seguito, dopo che Ipparco di Bitinia ebbe scoperto la precessione degli equinozi, da cui risultava che anche le stelle fisse possedevano un lento moto retrogrado, sembrando cio\u00e8 tornare indietro per alcuni tratti rispetto alla normale direzione diurna, Claudio Tolomeo introdusse un nono cielo per ovviare a questa incongruenza, distinguendo la sfera delle stelle fisse, situata all'ottavo livello, dal \"primum mobile\", concepito come un cielo purissimo senza astri.\nIl modello tolemaico dei nove cieli rimase in vigore durante tutto il Medioevo, fino ad approdare al Rinascimento. Dante ad esempio lo utilizz\u00f2 ampiamente nella descrizione dei cieli del Paradiso, sottolineando la purezza del \"primo mobile\", da lui denominato \u00abcielo cristallino\u00bb, oltre il quale collocava il paradiso Empireo.\nPer Dante il Primo Mobile possiede un moto assoluto perch\u00e9 non ha altra misura fuori di s\u00e9, bens\u00ec esso \u00e8 misura di tutti gli altri moti, come il numero dieci \u00e8 prodotto dal due e dal cinque.\n&lt;poem&gt;:\u00abLa natura del mondo, che quieta\n&lt;/poem&gt;\nLa concezione di Dante risente, oltre che della dottrina filosofica aristotelica, anche di quella neoplatonica, veicolata nell'Europa cristiana attraverso Avicenna, in base alla quale ogni livello celeste \u00e8 dotato anche di anima e intelletto. Dio infatti, Causa \"incausata\", genera come riflesso della propria attivit\u00e0 auto-contemplatrice il primo \"causato\": questo \u00e8 la prima Intelligenza, che a sua volta, guardando a Dio e cos\u00ec pensando se stessa, genera l'Anima della volta celeste, da cui si produce analogamente l'aspetto corporeo vero e proprio del \"primo mobile\". Lo stesso processo si ripete per le altre sfere, fino all'ultima Intelligenza (\u00ab\"dator formarum\"\u00bb), che attraverso l'Anima della sfera pi\u00f9 bassa veicola nel mondo le forme intellegibili che si imprimono nella materia plasmando cos\u00ec i singoli organismi individuali.\nRivoluzione copernicana.\nNel Cinquecento, pur avendo dato il via alla rivoluzione eliocentrica, Copernico ha continuato ad accettare l'esistenza della sfera delle stelle fisse, e pi\u00f9 ambiguamente quella del Primo Mobile, che fu invece inglobato nella nuova e possente visione cosmologica di Giordano Bruno, in aggiunta alla nozione di infinito recuperata da Nicola Cusano. Per Bruno, il sommo orizzonte visibile dell'universo non costituiva pi\u00f9 il suo limite estremo, perch\u00e9 oltre di esso occorreva ammettere la presenza di innumerevoli altre sfere mobili e cieli motori.\nL'idea di un aristotelico Primo Mobile fu ancora inizialmente accettata da Galileo, mentre Francesco Bacone se ne mostr\u00f2 scettico, come lo era del resto riguardo alla rotazione della Terra. Fu solo dopo che Keplero attribu\u00ec al Sole la causa del moto planetario, e non pi\u00f9 al Primo Mobile, che questo perse gradualmente la sua importanza astronomica, mantenendola tuttavia nel regno della metafora o dell'allusione letteraria, oppure, come nel caso di Giordano Bruno, trasferendo le proprie caratteristiche di perfezione e di anelito verso Dio a tutti i corpi celesti: di questi era stata ora appurata la regolarit\u00e0 delle traiettorie, sicch\u00e9 ognuno di loro costituiva una diretta imitazione della suprema Intelligenza motrice.\nAl di l\u00e0 infatti dell'aspetto geocentrico, che aveva sollevato diverse inconguenze risolte solo con l'adozione del modello eliocentrico, la concezione astronomica antica riteneva che il moto degli astri fosse portatore di un significato da interpretare finalisticamente, non come semplice meccanismo privo di scopo. L'ideazione di un universo armonico scaturiva dalla stessa esigenza, di matrice neoplatonica, che avrebbe indotto Keplero a fare del Sole la causa del moto dei pianeti, intesi in un'ottica animistica, e a ribadire al contempo la dignit\u00e0 di discipline come l'astrologia indipendentemente dalla questione se fossero i Cieli o la Terra a muoversi."}
{"id": "806785", "revid": "599013", "url": "https://it.wikipedia.org/wiki?curid=806785", "title": "EV6", "text": ""}
{"id": "806788", "revid": "339392", "url": "https://it.wikipedia.org/wiki?curid=806788", "title": "Malattie Rare", "text": ""}
{"id": "806789", "revid": "599013", "url": "https://it.wikipedia.org/wiki?curid=806789", "title": "EV7", "text": ""}
{"id": "806790", "revid": "30232", "url": "https://it.wikipedia.org/wiki?curid=806790", "title": "Sir Alan Gardiner", "text": ""}
{"id": "806791", "revid": "30232", "url": "https://it.wikipedia.org/wiki?curid=806791", "title": "Sir Alan H. Gardiner", "text": ""}
{"id": "806793", "revid": "1652635", "url": "https://it.wikipedia.org/wiki?curid=806793", "title": "Drumnadrochit", "text": "Drumnadrochit \u00e8 un villaggio nell'Area amministrativa Highland della Scozia. Si trova sulla sponda occidentale di Loch Ness, all'estremit\u00e0 orientale di Glenurquhart. Ci risiedono tra 2000 e 4000 abitanti.\nIl villaggio \u00e8 meta estremamente popolare tra i turisti. Tra le attrazioni principali vi sono diverse mostre sul mostro di Loch Ness ed il Castello di Urquhart \u00e8 a poca distanza.\n\u00c8 stato ambientato un pezzo del film \"Scooby-Doo e il mostro di Loch Ness\""}
{"id": "806794", "revid": "1305772", "url": "https://it.wikipedia.org/wiki?curid=806794", "title": "EV8", "text": ""}
{"id": "806804", "revid": "339392", "url": "https://it.wikipedia.org/wiki?curid=806804", "title": "2x2=Shinobu-den", "text": ""}
{"id": "806806", "revid": "228587", "url": "https://it.wikipedia.org/wiki?curid=806806", "title": "Formula Aurora 1980", "text": "La stagione 1980 della Formula Aurora fu la terza del -Campionato britannico di Formula 1 e venne vinta dal pilota spagnolo Emilio de Villota con una Williams FW07-Ford Cosworth, anche se in una gara utilizz\u00f2 una Fittipaldi F5A-Ford Cosworth.\nLa pre-stagione.\nCalendario.\nLe gare tornano a 12, con un'unica puntata fuori dai confini britannici, per il Gran Premio Lotteria di Monza.\nRiassunto della stagione.\nLo spagnolo Emilio de Villota vince, abbastanza facilmente, la terza edizione del campionato. L'unico che lo impegna, almeno in prova, \u00e8 il cileno Eliseo Salazar, anche lui al volante di una Williams, ma che in gara \u00e8 spesso vittima di ritiri.\nLa vittoria della sudafricana Desir\u00e9 Wilson a Brands Hatch, il 7 aprile, nell\"Evening News Trophy\" rappresenta la prima vittoria, e finora unica, per una donna in una gara con vetture di Formula 1. Va a punti anche la britannica Divina Galica. La vittoria di Jim Crawford, a Oulton, il 20 settembre nel \"Radio Victory Trophy\" avviene con una vettura di F2.\nAncora buona la prestazione di Giacomo Agostini, che conquista il quinto posto finale con ben quattro terzi posti.\nRisultati e classifiche.\nClassifica Piloti.\nI punti vengono assegnati secondo lo schema seguente:"}
{"id": "806812", "revid": "682629", "url": "https://it.wikipedia.org/wiki?curid=806812", "title": "Petite messe solennelle", "text": "La Petite messe solennelle (Piccola messa solenne) \u00e8 una composizione sacra di Gioachino Rossini. \nFu scritta nel 1863.\nOrganico.\nPrevede il seguente organico:\nNella partitura originale di Rossini \u00e8 prescritto che i solisti debbano cantare anche con il coro. \nPer il secondo pianoforte Rossini non ha scritto una parte indipendente, bens\u00ec di raddoppio o rinforzo del primo.\nStoria.\nRossini abbandon\u00f2 la composizione di opere liriche dopo il successo ottenuto con la sua ultima composizione per il teatro, il \"Guglielmo Tell\" (1829). Da allora, quando aveva trentasette anni, si dedic\u00f2 ugualmente alla composizione dedicandosi per\u00f2 alla musica da camera e sacra senza pubblicare alcun lavoro eppur lasciando capolavori specialmente in \u00e0mbito sacro.\nDi questi, due sono considerati tra i migliori capolavori della musica del XIX secolo: lo \"Stabat Mater\", composto tra il 1831 e il 1841, e la \"Petite messe solennelle\", composta nel 1863, cinque anni prima della sua morte ed \"ultimo dei miei \"Peccati di vecchiaia\"\", come il compositore amava definire i suoi lavori di et\u00e0 senile.\nCapolavoro nuovo, quasi azzardato per anni in cui imperava il romanticismo, con la sua melodia, che solo in seguito sar\u00e0 valutata come capolavoro rossiniano: esso anticipa i tempi della musica moderna dando nuovi indirizzi estetici e forme avveniristiche che si svilupperanno ben oltre la met\u00e0 dell'Ottocento per giungere agli inizi del Novecento.\nLa \"Petite messe solennelle\" fu scritta per dodici cantanti, di cui quattro solisti, due pianoforti e un armonium. Rossini la volle anche orchestrare, nel 1867, sia perch\u00e9 spinto da pi\u00f9 parti ma, soprattutto, ritenendo che se l'orchestrazione fosse stata fatta da qualcun altro musicista dopo la sua morte, l'opera non avrebbe avuto quella caratteristica per cui la scrisse.\nAl riguardo, sulla partitura tenne a precisare:\nDopo che il lavoro fu terminato, scriveva nel manoscritto in calce all'Agnus Dei:\nEcco dunque che la \"Petite messe\" pu\u00f2 essere considerata il testamento spirituale di Rossini, forse gi\u00e0 presago della sua prossima morte.\nLa messa fu eseguita per la prima volta privatamente il 14 marzo 1864 con Carlotta Marchisio e Barbara Marchisio, a Saint-Georges (Parigi) presso la cappella di famiglia della contessa Louise Pillet-Will, moglie del banchiere Pillet-Will e dedicataria della composizione. All'evento, che fu dato in forma privata, furono invitati anche alcuni critici musicali e musicisti, come Giacomo Meyerbeer, Daniel Auber e Ambroise Thomas. Rossini stesso segu\u00ec i preparativi per l'esecuzione. Il coro era formato da studenti del Conservatorio, scelti tra i migliori; al pianoforte suonarono Georges Mathias e Andrea Peruzzi, mentre Albert Lavignac, allora solo diciottenne, suonava l'armonium. Le parti dei soli furono cantate dalle sorelle Marchisio, Carlotta (soprano) e Barbara (contralto), Italo Gardoni (tenore) e Luigi Agnesi (basso). La messa ottenne grande successo e fu replicata altre volte.\nL'opera si compone di quattordici pezzi ricchi di inventiva armonica e melodica e si inserisce fra le composizioni di spiccata originalit\u00e0, fornite di un'alternanza tra musica da chiesa e musica profana: il Kyrie per soli, coro, pianoforti e armonium; il Gloria per soprano solo e coro, pianoforti e armonium; il Gratias agimus, un terzetto per mezzosoprano, tenore e basso; il Domine Deus, pagina affidata al tenore e preceduta da una introduzione pianistica; il Qui tollis, duetto tra soprano e contralto introdotto anch'esso dal pianoforte; il Cum Sancto Spiritu per soli e coro che conclude la prima parte dell'opera.\nIl Credo rappresenta l'inizio della seconda parte della messa ed \u00e8 per coro. Segue subito dopo il Crucifixus introdotto dal pianoforte, in cui si innesta la voce del soprano; l'Et resurrexit per soli e coro; il Preludio religioso per pianoforte solo, il brano strumentale pi\u00f9 lungo dell'opera, che dura circa otto minuti; il Sanctus, un coro \"a cappella\"; l'O salutaris Ostia, penultimo brano per soprano solo e pianoforte; infine l'Agnus Dei che chiude la sequenza dei brani della messa, pieno di intensa melodia che presagisce una visione di pace duratura intonata dal contralto, a cui fa eco il coro a voci sole e quindi le voci corali che unitamente al contralto solista ed agli strumenti concludono il capolavoro rossiniano.\nIl 24 febbraio 1869 avviene la prima pubblica nel Th\u00e9\u00e2tre-Italien di Parigi nella seconda versione con Marietta Alboni. A met\u00e0 Maggio avvenne la prima esecuzione in Inghilterra, con il baritono Charles Santley, il soprano drammatico Th\u00e9r\u00e8se Tietjens, Pietro Mongini e il mezzosoprano Sofia Scalchi e nello stesso anno al Teatro Comunale di Bologna come \"Messa solenne\" diretta da Emanuele Muzio e nel 1878 al Teatro Regio di Parma.\nNel 1942 avviene la prima nella Basilica di Santa Croce di Firenze diretta da Vittorio Gui con Maria Caniglia, Ebe Stignani e Tancredi Pasero, nel 1965 a Bologna diretta da Leone Magiera, nel 1968 al Palazzo Ducale (Venezia) diretta da Ettore Gracis con Luisa Maragliano e Raffaele Ari\u00e9, nel 1972 nella Reggia di Versailles con Mario Rossi (direttore d'orchestra) ed Aldo Ciccolini, nel 1979 a Parma diretta da Romano Gandolfi con Antonio Savastano, nel 1983 alla Piccola Scala di Milano diretta da Gandolfi con Giorgio Surjan e nel 1992 nel Teatro Rossini (Pesaro) e nella Chiesa di Santa Croce in Gerusalemme di Roma."}
{"id": "806815", "revid": "3732", "url": "https://it.wikipedia.org/wiki?curid=806815", "title": "La Vita (periodico)", "text": "La Vita \u00e8 un settimanale cattolico a diffusione nazionale fondato nel 1897 come organo di stampa della Diocesi di Pistoia. \u00c8 conosciuto per le collaborazioni con la rivista \"Famiglia Cristiana\" in materia di teologia. \nDiretto da Monsignor Giordano Frosini fino alla sua morte (2 settembre 2019) e attualmente da don Ugo Feraci, dal 1\u00b0 marzo 2020 esce come dorso locale del quotidiano \u00abAvvenire\u00bb, al quale \u00e8 allegato la domenica. \nDal 1978 al 1982 \u00e8 stato adottato come settimanale diocesano anche dalla Diocesi di Sansepolcro.\nI numeri arretrati a partire dall'anno 2008 sono consultabili gratuitamente via web in formato PDF."}
{"id": "806825", "revid": "296631", "url": "https://it.wikipedia.org/wiki?curid=806825", "title": "Matte painting", "text": "Il matte painting (che si pu\u00f2 tradurre con pittura di sfondi) \u00e8 una tecnica usata prevalentemente in ambito cinematografico utilizzata per permettere la rappresentazione di paesaggi o luoghi altrimenti troppo costosi se non impossibili da ricostruire o raggiungere direttamente.\nAgli inizi.\nIl procedimento originale consisteva nel dipingere gli sfondi necessari, su lastre in vetro, per poi porle al di sopra della pellicola.\nTradizionalmente, i matte painting sono stati eseguiti da artisti, utilizzando vernici o pastelli, su grandi lastre di vetro per poterli integrare all'interno delle riprese in live action. Il primo esempio di matte painting \u00e8 stato utilizzato nel 1907 da Norman Dawn nel film \"Missions of California\" per rappresentare delle Missioni fatiscenti. Esempi notevoli di riprese utilizzanti questa tecnica si possono trovare nei film \"Il mago di Oz\" (mentre Dorothy si avvicina alla Citt\u00e0 di Smeraldo), \"Quarto potere\" (tenuta di Xanad\u00f9) e \"Guerre stellari\" (nella scena di Obi-Wan nella stazione del raggio traente).\nA partire dalla met\u00e0 degli anni ottanta, i progressi nel campo della computer grafica hanno permesso agli artisti di lavorare direttamente in maniera digitale. La prima ripresa utilizzante il digital matte, \u00e8 stata creata da Chris Evans per il film del 1985 \"Piramide di paura\", nella scena del cavaliere che salta dalla vetrata. Evans, prima dipinge la vetrata in acrilico, poi scansiona il dipinto nel sistema della Pixar per ulteriori manipolazioni digitali. L'animazione al computer (anche questa tecnica usata per la prima volta in un film) viene miscelata perfettamente con lo sfondo digitale, cosa che con la tecnica originale non si sarebbe potuto ottenere.\nNuove tecnologie.\nNel corso degli anni novanta, il matte painting tradizionale era ancora usato, ma sempre pi\u00f9 spesso affiancato alla composizione digitale. Il film del 1990 \"58 minuti per morire - Die Harder\" \u00e8 stato il primo film a utilizzare riprese dal vivo con il tradizionale matte paint su vetro il tutto combinato digitalmente. Il risultato lo si pu\u00f2 vedere nell'ultima scena che si svolge sulla pista dell'aeroporto. Entro la fine del decennio la tecnica tradizionale era stata quasi interamente sostituita da quella digitale, con alcune eccezioni come nel film \"Titanic\", dove \u00e8 stata usata da Chris Evans per la nave di soccorso Carpathia.\nIl dipinto \u00e8 stato sostituito da immagini digitali create utilizzando riferimenti fotografici, modelli 3D e tavolette grafiche. Gli artisti del matte painting, combinano le loro texture create digitalmente, all'interno di ambienti 3D generati al computer, permettendo cos\u00ec anche i movimenti tridimensionali della camera.\nGli algoritmi di illuminazione usati per simulare sorgenti luminose, hanno espanso il campo di utilizzo della tecnica nel 1995, quando l'algoritmo di illuminazione globale radiosity \u00e8 stato usato per la prima volta nel film di Martin Scorsese \"Casin\u00f2\". La societ\u00e0 Matte World Digital ha collaborato con la societ\u00e0 LightScape per simulare l'effetto di rimbalzo della luce indiretta, di milioni di luci al neon della Las Vegas degli anni settanta.\nMinori tempi di elaborazione continuano a modificare e ampliare la tecnologie e le tecniche del matte painting."}
{"id": "806833", "revid": "1305772", "url": "https://it.wikipedia.org/wiki?curid=806833", "title": "EXA", "text": ""}
{"id": "806843", "revid": "287204", "url": "https://it.wikipedia.org/wiki?curid=806843", "title": "Chatenay-Malabry", "text": ""}
{"id": "806848", "revid": "2730", "url": "https://it.wikipedia.org/wiki?curid=806848", "title": "Lijiang (citt\u00e0)", "text": "Lijiang () \u00e8 una citt\u00e0-prefettura che si trova nella provincia dello Yunnan, in Cina. Il nome originale dell'antica citt\u00e0 di Lijiang \u00e8 \"Dayan\" (\u5927\u7814\u53e4\u9547). A seguito delle riforme amministrative del governo cinese di fine XX secolo, il territorio municipale \u00e8 stato esteso ai confini dell'intera prefettura, che comprendono principalmente aree rurali. Occupa una superficie di 21\u00a0219\u00a0km\u00b2 (leggermente inferiore a quella dell'Emilia-Romagna), con una popolazione di 1.244.769 abitanti (censimento 2010), per una densit\u00e0 di 58,66 ab./km\u00b2.\nSuddivisione amministrativa.\nLa citt\u00e0-prefettura di Lijiang comprende un distretto, che \u00e8 il capoluogo ed ospita gli uffici principali dell'amministrazione prefettizia, due contee e due contee autonome:\nCitt\u00e0 vecchia.\nIl centro abitato di Lijiang occupa una parte del distretto di Gucheng, che, secondo il censimento del 2010, contava su 155.540 abitanti.\nStoria.\nLa storia, l'architettura e la cultura di Lijiang differiscono notevolmente da quelle delle altre citt\u00e0 cinesi, principalmente per la presenza della popolazione Naxi. Questa etnia, che parla una lingua della famiglia tibeto birmana, ha conservato l'integrit\u00e0 della propria cultura.\nLijiang fu fondata nel XIII secolo d.C., al tempo della dinastia Song meridionale (1127-1279), dai discendenti dei governatori Mu, che vi trasferirono il capoluogo della giurisdizione dalla vicina Baisha, situata lungo l'antica \"Via del te\". Le assegnarono il nome di Dayechang e la circondarono di mura e da un fossato. Divenne un centro amministrativo durante la dinastia Yuan (1279-1368) ed una prefettura, con il nome di Lijiang Junmin, durante quella Ming (1368-1644). Nel 1368, Lijiang sub\u00ec grandi cambiamenti, il nuovo centro venne costruito 8\u00a0km pi\u00f9 a sud e la citt\u00e0 nuova prese il nome di Dayan. Venne costruito il complesso del grande palazzo prefettizio, della cui facciata, lunga 286 metri, a causa dalle distruzioni delle guerre medievali rimane oggi solo una parte delle strutture.\nNel 1724, il primo governatore venuto da fuori, fino ad allora venivano eletti a tale carica solo aristocratici locali, fece costruire nuovi uffici amministrativi e scolastici. Nel 1770 venne creata la contea di Lijiang, suddivisione della prefettura. La zona commerciale cittadina si svilupp\u00f2 nella parte settentrionale, collegata all'antica via Sifangjie. Nella parte ovest fu costruito l'imponente palazzo imperiale Kegongfang, fiancheggiato da canali.\nUn terzo della citt\u00e0 venne distrutto durante un terremoto nel 1996. Nel 1997, l'antica Dayan e le antiche frazioni di Basha e Shuhe sono state inserite nell'elenco dei Patrimoni dell'umanit\u00e0 dell'UNESCO. Da allora, il governo centrale si \u00e8 assunto una maggiore responsabilit\u00e0 nella protezione dei beni storici e nello sviluppo turistico dell'antica citt\u00e0, che ha avuto un vero e proprio boom nei primi anni del XXI secolo.\nArchitettura.\nIl sistema di canali che venne costruito a Lijiang, fornisce tuttora l'acqua a tutta la citt\u00e0. Oltre ai canali, vi sono diverse sorgenti e pozzi. La fitta rete idrica ha comportato la costruzione dei caratteristici ponti, che hanno dato il nome a Lijiang (citt\u00e0 dei ponti) Nella parte vecchia ve ne sono 354 di forme e stili diversi. Le case hanno la struttura in legno ed hanno lo stile originale Naxi, l'etnia degli abitanti di Lijiang. Le varie forme degli edifici sono dovute alle influenze che le architetture han e tibetane hanno esercitato in periodi diversi. Sono generalmente costruiti su due piani, hanno un caratteristico tetto in tegole ed un porticato all'entrata. I legni del portale d'ingresso e delle finestre sono decorati con raffinati intagli. L'architettura delle case si armonizza con la pavimentazione stradale eseguita con grandi lastre di pietra sedimentaria.\nIl parco Heilongtan risale ai tempi delle dinastie Ming e Qing e comprende la torre Wufeng, costruita nel 1601 e considerata uno dei maggiori edifici storici dello Yunnan. La parte nuova della citt\u00e0, in grande espansione, \u00e8 costituita principalmente da grandi palazzi in cemento armato costruiti nell'anonimo stile adottato dai cinesi nel dopoguerra, e stride con l'aspetto artistico della citt\u00e0 vecchia. Il vecchio centro cittadino Baisha, risalente ai tempi delle dinastie Song e Yuan, \u00e8 tuttora in buono stato di conservazione e si trova 8\u00a0km a nord del centro cittadino."}
{"id": "806852", "revid": "827882", "url": "https://it.wikipedia.org/wiki?curid=806852", "title": "Palazzo Angarano-Maranta", "text": "Palazzo Angarano-Maranta \u00e8 un palazzo storico di Modugno (BA). \n\u00c8 situato in via Cairoli, dove era il varco nelle mura cittadine che dava sulla strada che conduceva a Bari: la cosiddetta Porta di Bari.\nIl palazzo presenta una facciata molto elegante con un arco a tutto sesto che comprende il portone centrale con ai lati sue paraste ornate. Questo ingresso \u00e8 completato da una grande trifora al piano superiore che sovrasta una balaustra di colonnine. Sulla trabeazione \u00e8 presente l'iscrizione in latino: \u201cD.O.M. \u2013 B.M.V. \u2013Hieronimus I.C. Origine Piacentinus Ex Patrizia Famiglia De Ancorano Suis Et Familiaribus Erexit \u2013 Anno Salutis MLDCLVIII\u201d (Traduzione italiana: A Dio ottimo massimo\u00a0\u2013 Alla Beata Vergine Maria\u00a0\u2013 Girolamo piacentino di origine della famiglia patrizia degli Ancorano eresse per i suoi familiari\u00a0\u2013 nell'anno della redenzione 1658).\nIl piano superiore \u00e8 diviso da un cornicione marcapiano molto aggettante che percorre tutta la lunghezza del palazzo.\nNella parte sinistra, l'edificio presenta un corpo di fabbrica avanzato con la parte inferiore ornata da un bugnato, in continuit\u00e0 con il resto dell'edificio, e la parte superiore che forma un terrazzino contornato da balaustra con colonnine.\nIl palazzo fu edificato nel 1658 dal Magnifico Francesco Geronimo Ancarano partitario delle entrate e gabelle della Universit\u00e0 di Modugno e addetto a fare le annuali scorte e provviste (partite) di grano per tutti gli abitanti di Modugno alla fine del XVII secolo.\nLa famiglia Angarano, originaria di Novara (secondo alcune fonti; mentre, stando alla traduzione dell'iscrizione presenta sulla facciata del palazzo di famiglia, sembrerebbe di origine piacentina) si trasfer\u00ec a Bitonto e si espanse a Modugno nel XVII secolo. Il suo stemma familiare \u00e8 un'\u00e0ncora."}
{"id": "806861", "revid": "228587", "url": "https://it.wikipedia.org/wiki?curid=806861", "title": "Ebe (disambigua)", "text": ""}
{"id": "806862", "revid": "1745361", "url": "https://it.wikipedia.org/wiki?curid=806862", "title": "India", "text": "L'India (in hindi: \u092d\u093e\u0930\u0924, \"Bh\u0101rat\"), ufficialmente Repubblica dell'India (in hindi: \u092d\u093e\u0930\u0924 \u0917\u0923\u0930\u093e\u091c\u094d\u092f, \"Bh\u0101rat Ga\u1e47ar\u0101jya\"), \u00e8 uno Stato federale dell'Asia meridionale, con capitale Nuova Delhi. Con \u00a0km\u00b2, l'India \u00e8 il 7\u00ba Stato del mondo per superficie mentre, con circa 1 miliardo e 390 milioni di abitanti, \u00e8 il 2\u00ba pi\u00f9 popoloso dopo la Cina.\n\u00c8 bagnata dall'oceano Indiano a sud, dal mar Arabico a ovest e dal golfo del Bengala a est, possiede una linea costiera che si snoda per 7.517\u00a0km., e confina con il Pakistan a ovest, Cina, Nepal e Bhutan a nord-est, Bangladesh e Myanmar a est. Suoi vicini prossimi, separati dell'oceano Indiano, sono lo Sri Lanka a sud-est e le Maldive a sud-ovest. Possiede una ricchissima diversit\u00e0 vegetale e animale e numerosi habitat protetti.\nSede della civilt\u00e0 della valle dell'Indo e regione di rotte commerciali storiche e di vasti imperi, il subcontinente indiano \u00e8 stato identificato con il suo commercio e la ricchezza culturale per gran parte della sua lunga storia. Quattro grandi religioni del mondo (il buddismo, l'induismo, il giainismo e il sikhismo) sono nate qui, mentre lo zoroastrismo, l'ebraismo, il cristianesimo e l'islam vi arrivarono entro il I millennio d.C., dando forma nella regione a una grandissima diversit\u00e0 culturale, espressa specialmente dal Sultanato di Delhi, dall'Impero Moghul, dall'Impero di Vijayanagara e dall'Impero maratha.\nSotto il regno dell'imperatore Aurangzeb, l'India \u00e8 stata l'economia pi\u00f9 forte e produttiva del mondo, valendo un quarto (25%) del PIL mondiale, con un'entrata annuale dieci volte di pi\u00f9 dell'Impero francese. Gradualmente annessa alla Compagnia britannica delle Indie orientali dai primi decenni del XVIII secolo e colonizzata dal Regno Unito dalla met\u00e0 del XIX secolo, l'India \u00e8 diventata un moderno Stato nazionale nel 1947, dopo una lotta per l'indipendenza che \u00e8 stata caratterizzata da una diffusa resistenza non violenta guidata da Gandhi.\nL'India \u00e8 la settima pi\u00f9 grande economia del mondo in termini nominali e la quarta in termini di potere d'acquisto. Riforme economiche hanno trasformato lo Stato nella seconda economia a pi\u00f9 rapida crescita (\u00e8 uno dei cinque Paesi a cui ci si riferisce con l'acronimo BRICS). La societ\u00e0 indiana \u00e8 multilingue, multietnica e caratterizzata da uno storico pluralismo religioso. Nonostante ci\u00f2, il Paese soffre ancora di alti livelli di povert\u00e0, analfabetismo (143\u00b0) e malnutrizione, oltre ad avere un sistema sociale basato sulle caste ancora influente bench\u00e9 sia stato ufficialmente abolito nel 1947, anno in cui l'India ha ottenuto l'indipendenza.\nEtimologia.\nIl nome India deriva da quello del fiume Indo, dal persiano antico \"Hindush\", a sua volta dal sanscrito \"Sindhu\", la denominazione per il fiume Indo e la sua valle (oggi in Pakistan)..\nGli antichi Greci si riferivano all'India con il termine \"India\" (\u1f38\u03bd\u03b4\u03af\u03b1) e agli indiani con il termine \"Indoi\" (\u0399\u03bd\u03b4\u03bf\u03af), il \"popolo dell'Indo\".. \nNella Costituzione indiana, e anche nell'uso comune di varie lingue indiane, ci si riferisce all'India anche con il nome di \"Bharat\", anch'esso nome ufficiale con pari \"status\". Infine il termine Hindustan, che in persiano significa \"Terra degli ind\u00f9\", storicamente \u00e8 in riferimento al nord dell'India, ma saltuariamente \u00e8 usato come sinonimo per l'intero Paese.\nStoria.\nLe pi\u00f9 antiche testimonianze note di vita umana in India sono rifugi dell'et\u00e0 della pietra dipinti a Bhimbetka, nel Madhya Pradesh.\nI primi insediamenti permanenti conosciuti apparvero oltre 9000 anni fa e si svilupparono gradualmente nella Civilt\u00e0 della valle dell'Indo, che risale al 3300 a.C.\nSegu\u00ec il periodo vedico, che gett\u00f2 le fondamenta dell'induismo e di altri aspetti culturali, che caratterizzarono gli albori della societ\u00e0 indiana, e si concluse intorno al 500 a.C.\nA partire dal 550 a.C. si svilupparono nuove forme di aggregazione e sorse in buona parte del paese un discreto numero di regni e repubbliche indipendenti, noti con il nome di Mahajanapada.\nLa pi\u00f9 importante di essi, egemone nelle vaste regioni orientali, sar\u00e0 il regno del Magadha.\nNel III secolo a.C. la maggior parte dell'Asia meridionale venne unita sotto la guida dell'Impero Maurya del sovrano Chandragupta Maurya.\nQuesto vastissimo impero, il primo a unificare quasi l'intero subcontinente indiano, fior\u00ec sotto l'imperatore A\u015boka, una delle figure preminenti della storia antica dell'India. L'impresa di unificare un territorio cos\u00ec vasto sar\u00e0 emulata solo parecchi secoli dopo la caduta dell'Impero Maurya da un altro grande impero: l'Impero Gupta nel III secolo d.C., in un periodo definito come \"l'et\u00e0 d'oro dell'India antica\". In quei secoli vi furono continui contatti commerciali con l'Impero Romano.\nCon la caduta dell'Impero Gupta sorsero nuovi regni, soprattutto a meridione, dove presero forma nuovi imperi, tra cui i principali furono quello delle dinastie Chalukya, Rashtrakuta, Hoysala, Pallava, Pandya, e Chola.\nNell'epoca dei grandi imperi dell'antichit\u00e0, la scienza, l'ingegneria, l'arte, la letteratura, l'astronomia e la filosofia fioriranno sotto il patrocinio dei vari re ed imperatori.\nIn seguito alle invasioni afghane (o patane) provenienti dall'Asia centrale tra il X e il XII secolo, gran parte del nord India pass\u00f2 sotto il dominio del Sultanato di Delhi prima e del pi\u00f9 vasto Impero Moghul pi\u00f9 tardi. Sotto il regno di Akbar il Grande l'India conobbe un raro periodo di armonia religiosa e di fervore culturale ed economico. Durante il suo regno, l'India divent\u00f2 l'economia pi\u00f9 forte del mondo, producendo quasi un quarto del PIL mondiale. Inoltre, l'entrata annuale dell'impero Moghul era dieci volte pi\u00f9 alta di quella del coevo Impero francese.\nGli imperatori Moghul estesero gradualmente i loro regni fino a coprire gran parte del subcontinente.\nTuttavia diversi regni indigeni, come ad esempio l'Impero di Vijayanagara ind\u00f9 resistettero, in particolare nel sud, oltre al Regno Ahom nel nord-est.\nTra il XVII e il XVIII secolo, la supremazia dei Moghul diminu\u00ec e l'Impero Maratha divenne la potenza dominante.\nDal XVI secolo diversi paesi europei, tra cui Danimarca, Portogallo, Paesi Bassi, Francia e Regno Unito, iniziarono ad arrivare, dapprima come commercianti, ma poi, approfittando delle frizioni tra i vari regni, come potenze coloniali.\nNel 1856 la maggior parte dell'India era sotto il controllo della Compagnia britannica delle Indie Orientali.\nUn anno pi\u00f9 tardi, un'insurrezione indipendentistica a livello nazionale, chiamata Rivolta dei Sepoy, ma dagli Indiani ricordata come \"Prima guerra di indipendenza indiana\", mise in serio pericolo il dominio della struttura britannica, ma alla fine l'insurrezione armata fu stroncata.\nCome conseguenza, l'India pass\u00f2 interamente sotto il governo diretto della Corona britannica, come colonia dell'Impero Britannico.\nNella prima met\u00e0 del XX secolo fu proclamata una lotta per l'indipendenza a livello nazionale dal Congresso Nazionale Indiano e da altre organizzazioni politiche.\nIn seguito iniziarono anche dei Sikh, il pi\u00f9 noto dei quali fu Bhagat Singh, che giocarono un importante ruolo nella cacciata dei Britannici.\nNegli anni venti e trenta, con il movimento guidato dal Mahatma Gandhi, milioni di persone furono impegnate in una campagna di disobbedienza civile di massa.\nIl 15 agosto 1947 l'India ottenne l'indipendenza dal Regno Unito, ma fu divisa in due governi indipendenti tra il Dominion dell'India e il Dominion del Pakistan, in conformit\u00e0 con la volont\u00e0 della Lega Musulmana Panindiana, ben vista anche da una parte cospicua del nazionalismo espresso dalla componente hindu. \nTre anni pi\u00f9 tardi, il 26 gennaio 1950, l'India divenne una repubblica ed entr\u00f2 in vigore una nuova costituzione.\nDopo l'indipendenza scoppiarono lotte di religione fra le caste (abolite ufficialmente da Gandhi, ma di fatto in buona parte sopravvissute nel vissuto quotidiano), e insurrezioni in varie parti del Paese, arginate grazie alla sostanziale tolleranza culturale indiana e alle intelligenti riforme costituzionali, ispirate dal pensiero gandhiano e realizzate dal governo del discepolo del \"Mahatma\", Pandit Nehru.\nIl terrorismo in India costituisce un grave problema: in particolare esso \u00e8 presente nel Jammu e Kashmir, nel nord-ovest dell'India, dove l'irrisolta questione del Kashmir continua ad avvelenare gli animi dell'India e del Pakistan ma, negli ultimi anni, esso si \u00e8 presentato anche nelle grandi citt\u00e0, come ad esempio Nuova Delhi e Bombay. Di particolare rilievo \u00e8 stato l'attacco del 2001 al Parlamento indiano.\nL'India ha sospeso le controversie territoriali con la Cina, che nel 1962 avevano portato alla guerra sino-indiana, e quelle con il Pakistan, che hanno provocato varie guerre nel 1947, 1965, 1971 e 1999.\nRicordiamo anche la nascita, il 26 marzo 1973, sul metodo gandhiano del Satyagraha, di un movimento per la salvaguardia e la conservazione della foresta, noto come \"Movimento Chipko\".\nL'India \u00e8 un membro fondatore del Movimento dei Non-Allineati e delle Nazioni Unite (all'epoca come facente parte dell'India britannica).\nNel 1974 l'India ha condotto un test nucleare sotterraneo, a cui hanno fatto seguito altri cinque test nel 1998, divenendo una potenza dotata di bomba atomica.\nA partire dal 1991, importanti riforme economiche hanno trasformato l'India in uno dei paesi con tassi di crescita economica fra i pi\u00f9 alti del mondo, che ha contribuito, sia a livello regionale sia generale, ad aumentarne il peso politico, malgrado la pesante sopravvivenza di gravi disparit\u00e0 sociali ed economiche, specialmente espresse nell'irrisolto confronto tra citt\u00e0 e campagne.\nNel 1975, la \"premier\" Indira Gandhi dichiar\u00f2 uno stato di emergenza interna, dopo essere stata coinvolta in uno scandalo di corruzione e incriminata per l'uso improprio dell'apparato governativo per la sua campagna elettorale. Invece di adempiere all'ordine dell'Alta corte di Allahabad di lasciare il suo seggio nel Parlamento indiano, govern\u00f2 con decreti fino al 1977. Le proteste guidate da J.P. Narayan, Raj Narain, Satyendra Narayan Sinha e Morarji Desai - che avevano invaso le strade di Delhi vicino al palazzo del Parlamento e alla residenza del Primo ministro, in occasione della sentenza di Allahabad - avevano fornito il pretesto alla signora Gandhi per sospendere le libert\u00e0 civili. L'opposizione politica fu pesantemente repressa durante l'emergenza: J.P. Narayan, Raj Narain, Morarji Desai, Charan Singh, Jivatram Kripalani, Atal Bihari Vajpayee, L.K. Advani, Satyendra Narayan Sinha e altri \"leader\" della protesta furono arrestati. Organizzazioni come il \"Rashtriya Swayamsevak Sangh\", insieme ad alcuni partiti politici dell'opposizione, furono bandite. Quasi due anni dopo, fiduciosa sulle sue possibilit\u00e0 di essere rieletta, Indira Gandhi allent\u00f2 l'emergenza, rilasciando i dissidenti e annunciando le elezioni.\nNelle successive elezioni, per\u00f2, Raj Narain e i suoi colleghi vinsero in modo netto (persino nel collegio elettorale del Primo Ministro di Rae Bareli), e per la prima volta si ebbe un governo non espresso dal\"'Indian National Congress\" ma dal partito Janata guidato da Atal Bihari Vajpayee. La prevalenza del partito di Indira fu riaffermata alle successive elezioni e si mantenne per un decennio, anche col figlio Rajiv: in seguito si \u00e8 realizzata una pi\u00f9 compiuta alternanza tra le contrapposte forze politiche che competono per il Governo in quella che viene generosamente definita \"la pi\u00f9 popolosa democrazia al mondo\".\nGeografia e geologia.\nGeograficamente rappresenta la maggior parte del subcontinente indiano, ed \u00e8 poggiata sopra la placca indiana, che a sua volta fa parte della placca indo-australiana.\nLa geografia dell'India odierna deriva da processi geologici iniziati 75 milioni di anni fa, quando il subcontinente indiano, allora parte della sponda meridionale del supercontinente Gondwana, inizi\u00f2 una deriva in direzione nord-est durata 50 milioni di anni, attraversando tutto l'Oceano Indiano (il quale era ancora in via di formazione). La collisione del subcontinente con la placca eurasiatica e la successiva subduzione sotto di essa, ha dato forma all'Himalaya (che culmina limitatamente al territorio indiano nel Kanchenjunga con i suoi metri), la pi\u00f9 alta catena montuosa del pianeta, che ora cinge l'India a nord e a nord-est. Negli antichi fondali marini immediatamente a sud delle emergenti cime himalayane, il movimento tettonico cre\u00f2 un vasto avvallamento, che successivamente venne progressivamente riempito con i sedimenti dei fiumi, dando vita all'odierna pianura Indo-Gangetica.\nA ovest di questa pianura, separata dai monti Aravalli, si trova il deserto di Thar. La pianura originaria del subcontinente continua a sopravvivere nella parte peninsulare dell'India, nella regione pi\u00f9 antica e geologicamente pi\u00f9 stabile che si estende dal nord fino ai monti Satpura e Vindhya nell'India centrale. Queste catene corrono parallelamente al Mar Arabico nella costa del Gujarat, e pi\u00f9 a sud si trova un ampio territorio che prende il nome di altopiano del Deccan, fiancheggiato a occidente dalle catene costiere dei Ghati Occidentali, e a oriente dai Ghati orientali. L'altopiano del Deccan contiene alcune delle rocce indiane di pi\u00f9 antica formazione (anche pi\u00f9 di un miliardo di anni).\nL'India si trova a nord dell'equatore, compresa tra i 6\u00b044' e i 35\u00b030' di latitudine nord e tra i 68\u00b07' e i 97\u00b025' di longitudine est.\nLa costa indiana si estende per di lunghezza; dei quali corrono lungo la penisola, mentre appartengono alle isole Andamane, Nicobare, e Laccadive. Secondo le \"carte idrografiche navali dell'India\", la costa \u00e8 costituita per il 43% da spiagge di sabbia, l'11% da costa rocciosa e scogliere e il 46% da distese fangose o paludose.\nLa catena himalayana d\u00e0 origine a grandi fiumi che attraverso il nord dell'India, tra cui il Gange e il Brahmaputra, si gettano nel Golfo del Bengala. Importanti affluenti del Gange includono lo Yamuna e il Kosi, la cui bassa pendenza dei territori che attraversa \u00e8 causa di disastrose inondazioni ogni anno. I grandi fiumi della penisola comprendono il Godavari, il Mahanadi, il Kaveri, e la Krishna, che si gettano nel Golfo del Bengala; e il Narmada e il Tapti, che si gettano nel Mar Arabico.\nTra le pi\u00f9 caratteristiche coste indiane si segnalano le paludose Rann di Kutch nell'India occidentale, e il delta alluvionale Sundarbans, condiviso con il vicino Bangladesh.\nL'India ha due arcipelaghi: le Laccadive, atolli corallini vicino alla costa sud-occidentale e le Andamane e Nicobare, di origine vulcanica situate nel mar delle Andamane.\nClima.\nIl clima indiano \u00e8 fortemente influenzato dall'Himalaya e dal deserto di Thar, che guida i monsoni. L'Himalaya frena i venti freddi dell'Asia centrale, mantenendo la maggior parte del subcontinente indiano a una temperatura pi\u00f9 alta di regioni poste a simili latitudini.\nIl deserto di Thar svolge un ruolo fondamentale per attrarre i venti del monsone estivo, con un alto tasso di umidit\u00e0, tra giugno e ottobre, che fornisce la maggior parte delle piogge nel corso dell'anno. Quattro grandi raggruppamenti climatici predominano nel paese: tropicale umido, tropicale secco, subtropicale umido, e montano.\nL'India comprende una vasta gamma di condizioni meteorologiche e climatiche, fortemente influenzate sia dalla scala geografica, che dalla variet\u00e0 topografica. Analizzati secondo il sistema K\u00f6ppen, l'India ospita sei principali sottotipi climatici, che vanno dal desertico a ovest, alpino e glaciale a nord, tropicale umido e tropicale secco delle regioni del sud-ovest e delle isole, al subtropicale, all'arido. Da qui si innestano tutta una serie di microclimi regionali. Il subcontinente ha quattro stagioni: inverno (gennaio e febbraio), estate (da marzo a maggio), la stagione del monsone (da giugno a settembre), e un periodo post-monsone (ottobre-dicembre).\nL'unicit\u00e0 geografica e geologica dell'India ne influenza fortemente il clima; questo \u00e8 particolarmente vero per l'Himalaya e le montagne dell'Hindu Kush che agiscono come un ostacolo ai venti freddi provenienti dall'Asia centrale. Ci\u00f2 contribuisce a tenere pi\u00f9 elevate le temperature rispetto a regioni poste alle stesse latitudini. Pertanto, anche se il Tropico del Cancro (il confine tra aree tropicali e subtropicali) passa attraverso il centro dell'India, l'intero Paese \u00e8 tendenzialmente considerato come tropicale. Contemporaneamente, il Deserto di Thar svolge un ruolo importante nell'attrarre l'umidit\u00e0 dei venti che spirano da sud-ovest carichi del monsone estivo, che tra giugno e ottobre forniscono la maggior parte delle precipitazioni.\nUn clima tropicale piovoso caratterizza regioni in cui persistono alte temperature, che normalmente non scendono al di sotto dei . L'India ospita due sottotipi climatici che rientrano nell'ambito di questo gruppo. Il clima monsonico delle regioni tropicali copre le pianure del sud-ovest lungo la Costa di Malabar, i Ghati Occidentali, l'Assam meridionale, le isole Laccadive e le Isole Andamane e Nicobare. La pioggia ha carattere stagionale, in genere al di sopra dei annui. La maggior parte delle precipitazioni si verifica tra maggio e novembre.\nIl clima tropicale umido e secco \u00e8 pi\u00f9 comune. Significativamente pi\u00f9 asciutto delle zone umide tropicali, prevale sulla maggior parte dell'entroterra peninsulare indiano. L'inverno \u00e8 caratterizzato da periodi di siccit\u00e0 con temperature medie al di sopra dei . L'estate \u00e8 eccezionalmente calda con temperature che possono superare i nel mese di maggio, e con ondate di calore che annualmente uccidono centinaia di indiani. La stagione delle piogge dura da giugno a settembre; le precipitazioni annue medie sono nell'ordine dei .\nUn clima tropicale arido e semi-arido predomina in ampie regioni a sud del Tropico del Cancro e ad est dei Ghati Occidentali, tra Karnataka, Tamil Nadu, Andhra Pradesh occidentale, e Maharashtra centrale, dove le precipitazioni sono tra i 400 e i 750 millimetri all'anno. Dicembre \u00e8 il mese pi\u00f9 freddo, con temperature ancora tra i . I mesi tra marzo e maggio sono caldi e asciutti; la media mensile delle temperature \u00e8 di .\nLa maggior parte delle regioni settentrionali e del nord-est dell'India \u00e8 soggetta ad un clima subtropicale-umido. Anche se presenta estati calde, la temperatura nei mesi pi\u00f9 freddi pu\u00f2 scendere sino a . A causa delle ampie piogge monsoniche, l'India ha un solo sottotipo di questo clima, il \"CFA\" (sotto il sistema K\u00f6ppen). La maggior parte di questa regione si caratterizza per scarse precipitazioni durante l'inverno. Le precipitazioni annue variano da meno di ad occidente, fino agli oltre delle regioni nord-orientali.\nLe regioni settentrionali situate nell'Himalaya sono soggette al clima alpino. Qui la temperatura scende di ogni mille metri di altitudine (tasso di decadenza adiabatico). L'area situata ad altitudini tra i e i metri riceve abbondanti piogge, che scendono rapidamente al di sopra di questi limiti. Sopra i metri non piove mai: tutte le precipitazioni sono sotto forma di neve.\nPopolazione.\nDemografia.\nCon una popolazione stimata in circa 1,4 miliardi di persone, che rappresenta il 18% della popolazione mondiale, l'India \u00e8 il secondo paese pi\u00f9 popoloso del pianeta (dopo la Cina) e, secondo alcune statistiche, potrebbe divenire il primo intorno al 2030. L'aspettativa di vita \u00e8 di circa 70 anni, e il tasso di crescita della popolazione dello 0,99% annuo nel 2020. Il rapporto nazionale donne/uomini \u00e8 pari a 944 donne per uomini. Il 65% della popolazione risiede nelle zone rurali. Tuttavia, il tasso di urbanizzazione continua a crescere a causa delle forti migrazioni dalle campagne alle citt\u00e0. Le pi\u00f9 grandi citt\u00e0 sono Mumbai, Delhi, Bangalore, Calcutta, Chennai, Ahmedabad e Hyderabad.\nSecondo il Periodic Labour Force Survey (PLFS) pubblicato a maggio del 2019 dal Ministero delle Statistiche e dell'Attuazione del Programma indiano, il numero di famiglie indiane \u00e8 stimato a 25,7 crore a fronte di una popolazione totale di 107 (pari al 24%), mentre la famiglia media sarebbe composta da 4,2 membri.\nLa forza-lavoro \u00e8 stimata in 77,2 crore (pari al 34% della popolazione), dei quali il 25% ha un salario o stipendio stabile e regolare, il 24,9% svolge lavori saltuari ed il restante 52.2% svolge un lavoro autonomo.\nIn quest'ultima categoria, 11,6 crore sono maschi e 3,7 femmine delle aree rurali, rispettivamente con un salario medio mensile di e rupie. Malgrado un tasso di istruzione secondaria similare, i due gap occupazionale e retributivo fra i due sessi restano elevati anche nei centri urbani, nei quali trova impiego un numero di maschi e di femmine rispettivamente pari a 3,3 e a 0,76 crore, associati a un reddito mensile medio di rupie e rupie.\nIl rapporto fra maschi e femmine \u00e8 quasi paritario (956 a ), laddove circa la met\u00e0 dei giovani fra i 15 e i 29 di et\u00e0 - di entrambi i sessi e residenti sia nelle zone rurali che nei centri urbani - ha conseguito un titolo di istruzione secondaria.\nTuttavia, il tasso di alfabetizzazione, intesa come capacit\u00e0 di leggere o scrivere un semplice messaggio, presenta un forte divario fra i due sessi: se nelle aree urbane il tasso medio \u00e8 risultato del 72,2% contro l'86,7% dei centri urbani, lo stesso dato disaggregato per i maschi e le femmine rivela che:\nCirca la met\u00e0 della popolazione maschile e il 15% di quella femminile ha un contratto di lavoro retribuito e coperto dalla previdenza sociale, senza sostanziali differenze fra aree rurali e urbanizzate. Il tasso di occupazione include anche le persone attive nell'agricoltura estensiva e di sussistenza o nella costruzione di abitazioni residenziali, la cui incidenza al 2017-2018 non viene specificata.\nComplessivamente, il lavoratore/imprenditore indiano medio guadagna meno di rupie al mese e una quota pari al 50% della forza-lavoro \u00e8 di et\u00e0 uguale o superiore ai 15 anni.\nReligione.\nIn base ai dati del censimento del 2011, la popolazione indiana \u00e8 a grande maggioranza di religione induista (79,8%), compresi gli ayyavazhi, che sono considerati una setta induista e sono presenti soprattutto nell'India meridionale; la seconda comunit\u00e0 religiosa della nazione \u00e8 quella dei musulmani che assommano al 14,23% della popolazione totale dell'India (\u00e8 la terza comunit\u00e0 musulmana mondiale dopo l'Indonesia e il Pakistan). Sono presenti inoltre altre minoranze religiose: cristiani 2,3%, sikh 1,72%, buddisti 0,7% e poi giainisti e altre comunit\u00e0 religiose (religioni tradizionali tribali, bahai, ebrei e parsi).\nI musulmani costituiscono la maggioranza nel Jammu e Kashmir e nelle Laccadive, mentre formano grosse minoranze negli Stati di Uttar Pradesh (30 milioni, circa un quinto della popolazione), Bihar (13 milioni e mezzo, un: sesto della popolazione), Bengala Occidentale (un quarto della popolazione), Assam (poco meno di un terzo) e Kerala (un quarto).\nI sikh costituiscono la maggioranza in Punjab e formano significative minoranze nel territorio di Delhi (mezzo milione) e nell'Haryana (oltre un milione). I buddisti formano la maggioranza nello Stato del Sikkim e nella regione del Ladakh e sono diffusi tra i paria grazie alle conversioni di massa iniziate dal dr. Ambedkar negli anni cinquanta. I giainisti si trovano soprattutto negli Stati di Rajasthan (), Gujarat (), Maharashtra () e Karnataka (), i parsi sono concentrati a Mumbai.\nGli ebrei, ora molto ridotti, erano presenti storicamente con le comunit\u00e0 di Cochin, del Maharashtra (\"Bene Israel\"), di Mumbai (\"Baghdadi\"), nel Mizoram (\"Bnei Menashe\", indiani convertiti) e nell'Andhra Pradesh (\"Bene Ephraim\", anch'essi indiani convertiti).\nLingue.\nL'India \u00e8 la seconda entit\u00e0 geografica per diversit\u00e0 culturale, linguistica e genetica dopo l'Africa.\nL'India \u00e8 la patria di due grandi famiglie linguistiche: indoariana (parlata da circa il 74% della popolazione) e dravidica (parlata da circa il 26%). Altre lingue parlate appartengono alle famiglie austroasiatiche e tibeto-birmana.\nLa Costituzione non riconosce una lingua nazionale, ma diverse lingue ufficiali: l'hindi \u00e8 lingua ufficiale del governo (art. 343) e da una a tre lingue sono designate come lingue ufficiali dei singoli Stati (art. 345).\nIn India si parlano ben 179 lingue diverse.\nL'hindi \u00e8 la lingua pi\u00f9 parlata oltre a essere la lingua ufficiale dell'Unione.\nL'inglese, che viene ampiamente utilizzato in economia e nelle gestioni aziendali, ha lo \"status\" di \"lingua ufficiale sussidiaria\".\nLa Costituzione riconosce inoltre altre 21 lingue che vengono diffusamente parlate e utilizzate nei documenti pubblici dei vari Stati, fra cui l'assamese (Assam), il bengalese (Bengala Occidentale), il gujarati (Gujarat), il kannada (Karnataka), il malayalam (Kerala), il marathi (Maharashtra), l'oriya (Orissa), il punjabi (Punjab, Haryana), il tamil (Tamil Nadu), il telugu (Andhra Pradesh). Kannada, malayalam, tamil e telugu sono lingue dravidiche, le altre indoarie.\nNegli Stati di Goa e Daman e Diu si parla il portoghese e nello Stato di Pondicherry si parla francese. \nIl numero di dialetti in India \u00e8 di ben 1.652.\nOrdinamento dello Stato.\nCostituzione.\nLa Costituzione dell'India \u00e8 lunghissima ed esauriente ed \u00e8 entrata in vigore il 26 gennaio 1950. Essa consta, in certe edizioni, di quasi 500 pagine (contro la settantina di quella italiana).\nIl preambolo della Costituzione definisce l'India come una repubblica sovrana, socialista, laica, e democratica.. Padre della Costituzione Indiana fu B. R. Ambedkar.\nL'India ha una forma di governo quasi-federale ed \u00e8 dotata di un parlamento bicamerale plasmato sul modello parlamentare Westminster, con la classica tripartizione dei poteri: legislativo, esecutivo e giudiziario.\nCittadinanza.\nIl diritto di cittadinanza \u00e8 basato sullo \"ius sanguinis\". In altre parole, la cittadinanza pu\u00f2 essere chiesta e ottenuta da qualsiasi individuo nato in India da entrambi i genitori indiani, ancorch\u00e9 residente e cittadino di un Paese estero. La cittadinanza viene conferita di diritto a chi \u00e8 sposato/a con un cittadino indiano che sia residente in India da almeno 7 anni.\nLa Costituzione e il Citizenship Act del 1955 stabiliscono il divieto della doppia cittadinanza come principio generale dell'ordinamento, ammettendo una deroga per i gi\u00e0 cittadini indiani ai quali viene conferita la cittadinanza da parte di uno Stato estero non per richiesta volontaria, ma per effetto delle rispettive leggi nazionali a motivo di nascita, discendenza o annessione territoriale.\nPoteri dello Stato.\nIl Presidente dell'India \u00e8 il capo di Stato, con compiti di mera rappresentanza, eletto indirettamente da un collegio elettorale, con un mandato di cinque anni.\nIl potere esecutivo \u00e8 esercitato dal Primo Ministro che \u00e8 il capo del governo.\nIl Primo Ministro \u00e8 nominato dal Presidente e, per convenzione, \u00e8 il candidato sostenuto dal partito o dall'alleanza politica che detiene la maggioranza dei seggi nella Camera bassa del Parlamento.\nIl governo \u00e8 composto dal Presidente, dal Vicepresidente, e dal Consiglio dei ministri guidato dal Primo Ministro.\nQualsiasi ministro in possesso di un portafoglio deve essere membro di una delle due camere del parlamento.\nIl potere legislativo \u00e8 esercitato dal Parlamento bicamerale, che consiste in una camera alta chiamata Rajya Sabha (Consiglio degli Stati) e in una camera bassa chiamata Lok Sabha (Casa del Popolo).\nIl Rajya Sabha \u00e8 un organismo composto da 245 membri in carica sei anni. La maggior parte sono eletti indirettamente dalle legislature degli stati e territori in proporzione alla loro popolazione.\n543 membri dei 545 della \"Lok Sabha\" sono eletti direttamente dal voto popolare a rappresentanza dei singoli collegi elettorali e restano in carica cinque anni.\nGli altri due membri sono nominati dal Presidente della comunit\u00e0 anglo-indiana se, a suo parere, la comunit\u00e0 non sia adeguatamente rappresentata.\nCome in tutti i sistemi parlamentari, anche in quello indiano il potere esecutivo \u00e8 subordinato al potere legislativo, con il Primo Ministro e il suo Consiglio direttamente responsabile, ma solo innanzi alla camera bassa del Parlamento.\nL'India ha tre livelli della magistratura: la Corte suprema (presieduta dal Chief Justice of India), 24 Alte Corti (a livello statale) e un gran numero di corti ordinarie.\nLa Corte suprema ha giurisdizione su casi che riguardano diritti fondamentali e controversie tra gli Stati e il Centro, e casi di appello dell'Alta Corte.\n\u00c8 indipendente da ogni altro potere e pu\u00f2 sciogliere i governi statali, nonch\u00e9 dichiarare incostituzionali leggi dei vari stati.\nIl ruolo come ultimo interprete della Costituzione \u00e8 una delle pi\u00f9 importanti funzioni della Corte suprema.\nSuddivisioni amministrative.\nL'India \u00e8 una federazione di stati con parlamenti e governi autonomi.\nCi sono 28 stati federati e 8 territori, fra cui quello della capitale, Nuova Delhi, e ognuno di essi \u00e8 suddiviso in distretti; in alcuni stati federati i distretti sono riuniti in divisioni, che rappresentano cos\u00ec il secondo livello amministrativo di questi stati. Nel 1956, sotto \"States Reorganisation Act\" gli stati vennero formati su base linguistica.\nDa ricordare che alcuni Stati e distretti sono dotati di Maragi\u00e0 (\"Maharaja\", \"grande re\"), tradizionale titolo dei sovrani indiani.\nQuesti sono dotati di poteri eminentemente rappresentativi e simbolici.\nDa segnalare altres\u00ec la particolarit\u00e0 strutturale dei Territori, sovente caratterizzati da una storia peculiare.\nTra questi sono da ricordare Pondicherry, dalla tipica caratterizzazione francese, e le Isole Andamane, popolate in gran parte da bianchi anglosassoni e genti indigene molto particolari, caratterizzate da statura bassa, le quali continuano a vivere secondo usi e costumi risalenti a migliaia di anni fa e tramandati dai loro antenati.\nLa divisione amministrativa dell'India consiste in:\n28 stati federati\n7 Territori dell'Unione\n1 Territorio della capitale nazionale\nLa maggior parte degli Stati federati segue nei suoi confini le frontiere linguistiche; alcuni di questi sono stati creati nel 2001. Certe regioni rivendicano invece l'autonomia come nuove entit\u00e0 statali federate.\nIstituzioni.\nOrdinamento scolastico.\nIl tasso di alfabetizzazione in India \u00e8 del 64,8% e risulta 53,7% per le donne e 75,3% per gli uomini. Lo Stato del Kerala ha il pi\u00f9 alto tasso di alfabetizzazione (91%); Bihar il pi\u00f9 basso (47%). Si stima che la spesa per l'educazione sia nell'ordine del 3,2% del PIL.\nCi sono sostanzialmente quattro fasi della formazione scolastica in India, ossia \"primaria\", \"primaria superiore\", \"secondaria\" e \"secondaria superiore\" (o \"scuola superiore\"). Nel complesso il ciclo scolastico dura 12 anni, in seguito al \"modello 10+2\". Tuttavia vi sono notevoli differenze tra i vari Stati indiani in termini di modelli organizzativi all'interno di questi primi 10 anni di scolarizzazione. Il governo si \u00e8 impegnato a garantire l'istruzione elementare universale (primaria e primaria superiore) con un'istruzione per tutti i bambini di et\u00e0 compresa tra 6-14 anni di et\u00e0. Alla scuola primaria accedono i bambini di et\u00e0 tra i 6 e gli 11 anni, organizzati in classi dalla prima alla quinta. La scuola elementare superiore e secondaria \u00e8 per gli alunni di et\u00e0 compresa tra gli 11 e 15 anni, organizzati in classi dalla sesta alla decima, e la scuola secondaria superiore \u00e8 per gli studenti di et\u00e0 tra 16 e 17 anni iscritti nelle classi tra l'undicesima e dodicesima. In alcune regioni c'\u00e8 un concetto aggiuntivo, quello chiamato della scuola \"primaria medio/superiore\" per le classi tra la sesta e l'ottava. In tali casi le classi nona e decima sono classificate sotto la categoria di scuola superiore. Livelli pi\u00f9 elevati del percorso formativo e scolastico in India offrono l'opportunit\u00e0 di specializzazione in un settore e comprendono le scuole tecniche (come Indian Institutes of Technology e Indian Institutes of Information Technology, Design &amp; Manufacturing), e universit\u00e0.\nUniversit\u00e0.\nTra le universit\u00e0 del paese ricordiamo l'Universit\u00e0 di Calcutta, la prima universit\u00e0 moderna in India, fondata il 24 gennaio 1857.\nAltre universit\u00e0 dell'India, istituite nel 1857, sono l'Universit\u00e0 di Madras e l'Universit\u00e0 di Mumbai,\nTra le pi\u00f9 importanti universit\u00e0 indiane ricordiamo anche l'Universit\u00e0 di Delhi, fondata nel 1922.\nSistema sanitario.\nSecondo stime del 2008, la speranza di vita in India \u00e8 di 69,5 anni, 67 per gli uomini e 72 per le donne. La mortalit\u00e0 infantile \u00e8 di 46 ogni bambini nati. Si calcola che 5,1 milioni di persone convivano con l'AIDS, malattia che nel 2001 ha causato decessi.\nI servizi sanitari sono responsabilit\u00e0 dei singoli stati indiani. La costituzione delega agli stati \"l'aumento del livello di nutrizione e del tenore di vita della propria popolazione e il miglioramento della salute pubblica in quanto tra i suoi doveri primari\". Vi \u00e8 inoltre una politica sanitaria nazionale, approvata dal Parlamento nel 1983.\nGli sforzi del governo centrale sono concentrati su piani quinquennali, su una pianificazione coordinata con gli Stati e nel finanziamento dei principali programmi sanitari. La spesa sanitaria \u00e8 congiuntamente condivisa dal governo centrale e dai governi dei singoli stati. A livello centrale la sanit\u00e0 \u00e8 gestita dal Ministero della Salute e benessere familiare, che fornisce sia servizi amministrativi che tecnici e gestisce l'istruzione medica.\nGli sforzi dei vari piani quinquennali si sono concentrati sul miglioramento dello stato di salute della popolazione rurale, su programmi di nutrizione e dell'aumento della fornitura di acqua potabile, sul controllo delle malattie trasmissibili, e sull'attenuazione degli squilibri regionali nella distribuzione delle risorse sanitarie.\n\"Rashtriya Swasthya Bima Yojana\" (RSBY, nella lingua hindi: \u0930\u093e\u0937\u094d\u091f\u094d\u0930\u0940\u092f \u0938\u094d\u0935\u093e\u0938\u094d\u0925\u094d\u092f \u092c\u0940\u092e\u093e \u092f\u094b\u091c\u0928\u093e) \u00e8 il programma governativo di assicurazione sanitaria per le famiglie che vivono al di sotto della soglia di povert\u00e0. Il programma \u00e8 stato avviato nel 2008 sotto la direzione del Ministero del Lavoro e, prima del 2015, \u00e8 stato trasferito fra le competenze del Ministero della Salute e della Famiglia. Al 2014, garantiva una copertura sanitaria di base a 36 milioni di persone, distribuite nei 25 Stati membri aderenti. Ogni famiglia poteva usufruire di una smart card biometrica munita di fotografia e impronte digitali, la cui registrazione costava (42 dollari) e dava diritto a (420 dollari) annuali spendibili nelle strutture sanitarie accreditate.\nLa Germania ha promosso la creazione di un sistema sanitario bilaterale, l\"Indo-German Social Security Programme\", inserito all'interno del patto di cooperazione fra i due Paesi, elogiando l'economicit\u00e0 di un modello sanitario basato su \"card\" elettroniche rispetto al costo di gestione dei \"voucher\" tedeschi.\nForze armate.\nNonostante le critiche e le sanzioni militari, l'India ha costantemente rifiutato di firmare il Trattato di bando complessivo dei test nucleari e il Trattato di non proliferazione nucleare, preferendo invece il mantenimento della propria sovranit\u00e0 sul programma nucleare. Le aperture da parte del governo indiano hanno rafforzato le relazioni con Stati Uniti, Cina e Pakistan. In campo economico, l'India ha stretti rapporti con le altre nazioni in via di sviluppo di Sudamerica, Asia e Africa.\nL'India mantiene la terza pi\u00f9 grande forza militare del pianeta, la \"Bh\u0101rat\u012bya Sa\u015bastra S\u0113n\u0101\u0113\u1e43\" \u00e8 divisa tra \"Bh\u0101rat\u012bya Thals\u0113n\u0101\" (esercito), \"Bh\u0101rat\u012bya N\u0101u Sen\u0101\" (marina militare), e \"Bh\u0101rat\u012bya V\u0101yu Sen\u0101\" (aeronautica militare). Forze ausiliare quali le Forze Paramilitari indiane, la Guardia Costiera, e lo Strategic Forces Command sono altres\u00ec sotto la competenza militare. Il presidente dell'India \u00e8 il comandante supremo delle forze armate indiane. L'India \u00e8 diventata una potenza nucleare nel 1974 dopo lo svolgimento di un primo test nucleare (il cui successo fu annunciato con la frase in codice \"Il Buddha sorride\" perch\u00e9 avvenne il giorno dell'anniversario della nascita del Buddha). Ulteriori test sotterranei sono stati svolti nel 1998, e hanno portato a sanzioni internazionali, gradualmente ritirate dopo il settembre del 2000.\nPolitica.\nPolitica interna.\nL'India, a livello federale, \u00e8 la pi\u00f9 popolosa democrazia nel mondo,\nuna democrazia pluralista fondata sul multipartitismo.\nLa politica dell'India \u00e8 dominata da trent'anni da due grandi partiti, sempre forti del 20%-30% dei voti ciascuno ma leggermente favoriti dal sistema elettorale uninominale:\nTuttavia, al fine di formare coalizioni di governo giocano un ruolo importante diversi altri partiti nazionali, da sinistra a destra (approssimativamente):\nUn partito \u00e8 riconosciuto nazionale dalla Commissione Elettorale dell'India (un organo costituzionale) quando rappresenta almeno quattro stati al parlamento federale (e spesso \u00e8 al governo in almeno uno di questi).\nInoltre, vari partiti regionali hanno un ruolo anche a livello federale; i pi\u00f9 importanti (spesso alleati del BJP) sono:\nPer la maggior parte della sua storia democratica, il governo federale \u00e8 stato guidato dall'INC. Dal 1950 al 1990, eccezion fatta per due brevi periodi, l'INC ha goduto della maggioranza parlamentare. L'INC venne escluso dal potere tra il 1977 e il 1980, quando il Janata Party vinse le elezioni a causa del malcontento pubblico in seguito all'\"Emergency\" dichiarata da parte dell'allora Primo ministro Indira Gandhi. Nel 1989, la coalizione Janata Dal e il National Front, in alleanza con la coalizione del Left Front, vinsero le elezioni, ma riuscirono a rimanere al potere solo per due anni.\nGli anni 1996-1998 sono stati un periodo di turbolenze politiche, caratterizzati da alleanze di breve durata. Il BJP form\u00f2 un breve governo nel 1996, seguito dalla coalizione del Fronte Unito (\"United Front\"). Nel 1998, il BJP form\u00f2 l'Alleanza Democratica Nazionale (\"National Democratic Alliance\", NDA) con diversi partiti regionali e divenne il primo partito che non fosse stato il Congresso Nazionale Indiano a completare a pieno compimento il mandato di cinque anni.\nNel 2004 le elezioni indiane, vennero vinte dall'INC che guadagn\u00f2 il maggior numero di seggi del Lok Sabha, formando un governo con una coalizione denominata Alleanza Progressista Unita (\"United Progressive Alliance\", UPA), sostenuta da vari partiti di sinistra e da membri contrapposti al BJP, con la nomina a primo ministro di Manmohan Singh in carica sino al 2014. Le elezioni politiche del 2014 sono state segnate da una vittoria del BJP con la nomina a Primo ministro di Narendra Modi.\nPolitica estera.\nFin dalla sua indipendenza nel 1947, l'India ha mantenuto rapporti cordiali con la maggior parte delle nazioni del mondo. Ebbe un ruolo di primo piano negli anni cinquanta, promuovendo l'indipendenza delle colonie europee in Africa e in Asia. L'India \u00e8 un membro fondatore del Movimento dei Paesi non allineati. Dopo le guerre sino-indiane e la guerra indo-pakistana del 1965, l'India intensific\u00f2 i rapporti con l'Unione Sovietica a scapito dei legami con gli Stati Uniti e tale situazione permase fino alla fine della Guerra Fredda. L'India ha combattuto tre guerre con il Pakistan, in primo luogo per via della regione contesa del Kashmir. Un'ulteriore guerra contro il Pakistan fu combattuta per la liberazione del Bangladesh nel 1971.\nL'India svolge un ruolo influente nell'ASEAN, nel SAARC, e nel WTO. L'India \u00e8 un membro fondatore e sostenitore delle Nazioni Unite, con oltre militari e poliziotti indiani che hanno servito in trentacinque operazioni di mantenimento della pace delle Nazioni Unite dispiegati in quattro continenti.\nMedia.\nEntro il 2018, l'India avr\u00e0 titoli di stampa, 550 stazioni radio e 880 canali televisivi satellitari. A livello nazionale, quattro quotidiani rappresentano i tre quarti dei lettori in hindi, cos\u00ec come i quattro principali quotidiani nazionali in lingua inglese. La propriet\u00e0 dei media \u00e8 concentrata principalmente nelle mani di pochi grandi gruppi. Non c'\u00e8 \"nessun limite alla concentrazione della propriet\u00e0 nella stampa, nella radiodiffusione o nei media digitali nel paese\" e non esiste un organismo di regolamentazione per il settore dei \"media\".\nI proprietari dei media sono spesso coinvolti in politica, come i miliardari Subhash Chandra e Shobhana Bhartia, proprietari rispettivamente del gruppo Zee News e HT Media, entrambi eletti in parlamento. A livello locale, come rilevato dall'ONG Reporter senza frontiere (RSF): \"Il principale canale televisivo dello Stato di Odisha \u00e8 di propriet\u00e0 della famiglia Panda, uno dei cui membri di spicco, Baijayant Jay Panda, non \u00e8 altro che il vicepresidente nazionale e portavoce ufficiale del BJP, il partito del Primo Ministro Narendra Modi. Allo stesso modo, nello Stato dell'Assam, la proprietaria del canale principale, NewsLive, \u00e8 la moglie di uno dei principali ministri dell'esecutivo regionale, anch'esso dominato dal BJP. \"Cos\u00ec, i partiti politici e la comunit\u00e0 imprenditoriale hanno una notevole influenza sull'informazione in India.\nNegli ultimi anni, la violenza contro i giornalisti \u00e8 aumentata nel Paese. Sui \"social network\", gruppi nazionalisti stanno conducendo, secondo RSF, \"spaventose campagne di odio coordinato e inviti all'omicidio contro giornalisti che osano parlare o scrivere su argomenti inquietanti\".\nEconomia.\nDopo l'indipendenza l'India ha adottato un sistema a economia mista, in cui accanto ai grandi gruppi privati come Tata (metalmeccanico) e Birla (cemento), alle piccole imprese artigianali e del commercio al dettaglio, vi erano molte imprese di propriet\u00e0 pubblica e vi era un rigoroso controllo da parte del governo sulla partecipazione del settore privato, commercio estero e gli investimenti diretti all'estero.\nTuttavia, dal 1991, l'India ha progressivamente aperto i propri mercati attraverso le riforme economiche del governo e ha ridotto i controlli sul commercio estero e sugli investimenti.\nLe riserve in valuta estera sono passate da 5,8 miliardi di dollari americani nel marzo 1991 a 308 miliardi il 4 luglio 2008, mentre il deficit di bilancio statale e federale \u00e8 andato progressivamente diminuendo. La privatizzazione delle imprese di propriet\u00e0 pubblica e l'apertura di alcuni settori privati alla partecipazione straniera ha animato il dibattito politico. Con un tasso di crescita del PIL del 9,4% nel 2006-07, l'economia \u00e8 tra quelle a pi\u00f9 rapida crescita nel mondo. Il PIL indiano nel 2018 in termini nominali \u00e8 di miliardi di $, il decimo a livello mondiale. Se misurata in termini di parit\u00e0 del potere d'acquisto (PPP), l'India \u00e8 la terza potenza con miliardi di $. Il reddito pro capite (nominale) \u00e8 di , mentre a parit\u00e0 di potere d'acquisto \u00e8 di .\nL'India possiede la seconda pi\u00f9 grande forza lavoro del mondo, con 516,3 milioni di persone, il 60% dei quali sono impiegati nel settore agricolo e industrie connesse; 28% nei servizi e industrie connesse e 12% nel settore industriale vero e proprio. Le principali colture agricole includono riso, frumento, semi oleosi, cotone, iuta, t\u00e8, canna da zucchero e patate. Il settore agricolo rappresenta il 28% del PIL; servizio e settori industriali costituiscono il 54% e 18% rispettivamente. Le grandi industrie sono attive nel settore delle automobili, cemento, prodotti chimici, elettronica di consumo, trasformazione alimentare, macchinari, miniere, petrolio, prodotti farmaceutici, acciaio, mezzi di trasporto, e tessile. Di pari passo alla rapida crescita economica vi \u00e8 la crescente domanda di energia. Secondo la Energy Information Administration, l'India \u00e8 il sesto pi\u00f9 grande consumatore di petrolio e il terzo pi\u00f9 grande consumatore di carbone.\nLa questione dell'accesso all'occupazione sta diventando un problema importante. Il numero di posti di lavoro nel Paese \u00e8 diminuito di 9 milioni tra il 2012 e il 2019, mentre pi\u00f9 di 1 milione di giovani entrano ogni anno nel mercato del lavoro. Di conseguenza, secondo le statistiche ufficiali, il numero di disoccupati sotto i 29 anni \u00e8 salito da 9 milioni nel 2012 a 25 milioni nel 2018. D'altra parte, il 90% dei posti di lavoro in India \u00e8 ancora nel settore informale, caratterizzato dall'assenza di contratti di lavoro, assicurazioni e contributi pensionistici. Anche la situazione dei contadini \u00e8 preoccupante. Ogni giorno ci sono contadini che si suicidano, pieni di debiti; altri sono costretti a lasciare i loro appezzamenti di terreno e a trasferirsi nei bassifondi cittadini.\nNegli ultimi anni l'India \u00e8 riuscita a capitalizzare l'istruzione in lingua inglese di molte persone, diventando un'importante m\u00e8ta di \"outsourcing\" per le societ\u00e0 multinazionali e una popolare meta per il turismo medico. L'India \u00e8 diventata anche grande esportatrice di software e finanza, ricerca e servizi tecnologici. Le sue risorse naturali comprendono seminativi, bauxite, cromite, carbone, diamanti, minerali di ferro, calcare, manganese, mica, gas naturale, petrolio, titanio.\nNel 2007 le esportazioni erano stimate in 140 miliardi di $ e le importazioni erano pari a 224,9 miliardi di $. Tessuti, gioielli, prodotti dell'ingegneria e software erano le principali voci dell'esportazione; mentre il petrolio greggio, macchinari, concimi, prodotti chimici lo erano fra le importazioni. I pi\u00f9 importanti partner commerciali dell'India sono Stati Uniti, l'Unione europea e la Cina.\nNegli ultimi anni, gli eventi meteorologici estremi, con ricorrenti siccit\u00e0, ondate di calore e cicloni, sono stati uno dei principali fattori di calo dei redditi degli agricoltori. Secondo il Centre for Science and Environment, la pi\u00f9 grande ONG ambientale indiana: \"Siamo di fronte a una crisi agricola, con un'ondata di suicidi di contadini e manifestazioni contadine che sono triplicate... Le parti non hanno l'intelligenza o una visione a lungo termine per intraprendere le azioni necessarie. Non esiste un piano d'azione nazionale per la prevenzione e l'adattamento.\nIl metodo di calcolo del PIL \u00e8 stato modificato nel 2014, consentendo di gonfiare artificialmente i dati di crescita. Il tasso di disoccupazione \u00e8 cos\u00ec alto che il Ministero del Lavoro non ha fornito alcuna statistica dal 2016. I settori bancario e ferroviario hanno iniziato ad essere privatizzati. Negli ultimi anni sono stati ridotti i bilanci gi\u00e0 molto bassi per la sanit\u00e0 e l'istruzione (rispettivamente 1,2% e 0,6% del PIL), cos\u00ec come altre spese sociali: sussidi all'occupazione, stanziamenti per le mense scolastiche, piani per l'accesso all'acqua potabile. Per quanto riguarda il diritto del lavoro, le modifiche approvate nel 2018 limitano ulteriormente le attivit\u00e0 sindacali e tenderebbero a facilitare i licenziamenti e ad estendere l'orario di lavoro settimanale dei dipendenti.\nDisuguaglianze sociali e problemi alimentari.\nAnche se l'economia indiana \u00e8 cresciuta costantemente nel corso degli ultimi due decenni, la sua crescita \u00e8 stata irregolare e diseguale fra i diversi gruppi sociali, gruppi economici, regioni geografiche, e tra zone rurali e zone urbane.\nLa disparit\u00e0 di reddito in India \u00e8 relativamente piccola (coefficiente di Gini: 36,8 nel 2004), anche se \u00e8 aumentata ultimamente. Ma la distribuzione della ricchezza \u00e8 maggiore, con il 10% della popolazione che possiede il 33% della ricchezza. Malgrado i significativi progressi economici, un quarto della popolazione della nazione si trova sotto la soglia di povert\u00e0 individuata dal governo in al giorno. Nel 2004-2005, il 27,5% della popolazione viveva sotto tale soglia.\nLa percentuale di persone che vivono al di sotto della soglia di povert\u00e0 internazionale di 1,25 dollari al giorno \u00e8 comunque diminuita dal 60% nel 1981, al 42% nel 2005.\nL'85,7% della popolazione viveva con meno di (PPP) al giorno nel 2005, rispetto all'80,5% dell'Africa sub-sahariana.\nIn tutte le statistiche FAO non c'\u00e8 nessun dato che faccia presumere che a questa massa di popolazione, specialmente quella sotto la soglia di povert\u00e0, corrisponda un analogo problema dal punto di vista dell'approvvigionamento alimentare. Ciononostante da parte di alcuni studiosi, in convegni dedicati allo specifico tema, si \u00e8 avanzata l'ipotesi che i dati ufficiali siano reticenti e nascondano una realt\u00e0 molto pi\u00f9 grave di quanto asserito dal governo e comunicato alla FAO.\nTrasporti.\nIl settore dei trasporti costituisce una parte importante dell'economia nazionale. Nel 2005, oltre il 40% delle famiglie indiane disponeva di una bicicletta di propriet\u00e0, con percentuali che oscillavano dal 30% al 70% a livello dei singoli stati. Circa il 10% delle famiglie possedeva una moto.\nLe autovetture di propriet\u00e0 sono a disposizione di pochi, pari a circa 0,7% dei nuclei familiari nel 2007, in crescita comunque rispetto allo 0,5% nel 2000.\nIn generale il trasporto pubblico soffre di tecnologia obsoleta, incapacit\u00e0 di gestione e bassa produttivit\u00e0 del lavoro. Nonostante ci\u00f2 l'India dispone della rete ferroviaria della Indian Railways, la pi\u00f9 estesa del mondo e la quarta in termini di utilizzo.\nCopre una superficie di , con 6 miliardi di passeggeri all'anno e 350 milioni di tonnellate di merci trasportate.\nLa crescita del commercio internazionale \u00e8 supportata dalla rete dei porti.\nLa domanda di infrastrutture di trasporto e dei servizi correlati ha tassi di crescita di circa il 10 per cento all'anno.\nAmbiente.\nL'India \u00e8 passata dal 140\u00ba al 177\u00ba posto tra il 2016 e il 2018 nell'Environmental Performance Index compilato dai ricercatori delle universit\u00e0 di Yale e Columbia. In particolare, lo studio evidenzia il \"preoccupante\" deterioramento della qualit\u00e0 dell'aria.\nFlora e fauna.\nL'India, che si trova all'interno dell'ecozona indomalese, presenta un'accentuata biodiversit\u00e0. Questa caratteristica fa s\u00ec che il subcontinente indiano sia considerato uno dei diciassette paesi megadiversi (i paesi con la pi\u00f9 elevata biodiversit\u00e0), ed \u00e8 patria del 7,6% di tutti i mammiferi del pianeta, il 12,6% di tutti gli uccelli, il 6,2% di tutti i rettili, del 4,4% di tutti gli anfibi, dell'11,7% di tutti i pesci, e del 6,0% di tutte le specie di fiori.\nMolte ecoregioni, come le foreste \"shola\" (foreste sempreverdi d'alta quota caratteristiche dell'India meridionale), presentano tassi estremamente elevati di endemicit\u00e0; globalmente il 33% delle specie di piante dell'India sono endemiche.\nLa copertura forestale indiana \u00e8 fortemente variegata e va dalla foresta pluviale tropicale delle isole Andamane, dei Ghati Occidentali e della regione Nord orientale del paese, alle conifere dell'Himalaya. Fra questi due estremi trovano spazio le foreste decidue delle regioni umide dell'India orientale, le foreste delle regioni pi\u00f9 secche in cui domina il tek (India centrale e meridionale), le foreste del Deccan centrale e della pianura gangetica occidentale in cui domina l\"Acacia nilotica\".\nAll'interno della flora indiana merita ulteriore menzione la pianta medicinale del \"neem\" (\"Azadirachta indica\"), ampiamente utilizzato nelle zone rurali del paese nei rimedi erboristici.\nMolte delle specie sono lontane discendenti delle specie anticamente presenti nel continente preistorico del Gondwana, cui apparteneva originariamente l'India. Il movimento successivo del subcontinente indiano che port\u00f2 alla collisione contro la Laurasia interruppe lo scambio con queste specie che rimasero isolate, ma gli sconvolgimenti naturali, come il vulcanismo, e i cambiamenti climatici, 20 milioni di anni fa causarono l'estinzione di molte specie endemiche indiane.\nMolti mammiferi di origine asiatica penetrarono nel subcontinente attraverso l'Himalaya.\nIn conseguenza, tra le svariate specie animali presenti in India, solo il 12,6% dei mammiferi e il 4,5% degli uccelli sono endemiche, contro il 45,8% dei rettili e il 55,8% degli anfibi. Alcuni importanti esempi di endemismo sono il \"Trachypithecus johnii\" (una scimmia) e il \"Duttaphrynus beddomii\" (un rospo) dei Ghati Occidentali.\nIn India sono segnalate 172 (il 2,9%), della specie minacciate designate dall'Unione Internazionale per la Conservazione della Natura.\nQueste includono il Leone asiatico, la tigre del Bengala, e il grifone del Bengala.\nLa pressione demografica ha posto una minaccia ulteriore alla fauna selvatica; in risposta, il sistema dei parchi nazionali e delle aree protette \u00e8 stato notevolmente ampliato. Nel 1972 veniva emanata una legge sulla protezione della fauna selvatica e il \"Progetto Tigre\" per la salvaguardia dell'habitat di questo animale; inoltre, una legge sulla conservazione delle foreste venne promulgata nel 1980. Insieme a pi\u00f9 di cinquecento santuari della fauna selvatica, l'India ospita tredici riserve della biosfera, quattro delle quali fanno parte della Rete mondiale di riserve della biosfera. Venticinque zone umide sono registrate ai sensi della Convenzione di Ramsar.\nCultura.\nIn campo culturale l'India \u00e8 contrassegnata da un elevato grado di sincretismo e pluralismo culturale. Il subcontinente \u00e8 riuscito a preservare le proprie antiche tradizioni, assorbendo nel frattempo nuovi costumi, tradizioni e idee portati da popoli invasori e immigrati, diffondendo la propria influenza culturale verso altre parti dell'Asia.\nArchitettura.\nL'architettura rappresenta la diversit\u00e0 della cultura indiana. Molti monumenti di rilievo, come ad esempio il Taj Mahal, o altri esempi di architettura dell'epoca Moghul o dell'India meridionale, si compongono di una miscela che assomma le antiche tradizioni locali e idee provenienti da diverse parti del paese e dall'estero. L'architettura vernacolare mostra al pari notevoli varianti regionali.\nNel contesto della rilevanza mondiale del patrimonio architettonico indiano, \u00e8 da ricordare che, nel 2007, il Taj Mahal \u00e8 stato inserito nella Lista delle Nuove sette meraviglie del mondo\nPatrimoni dell'umanit\u00e0.\nSono attualmente 40 i siti indiani iscritti nella Lista dei patrimoni dell'umanit\u00e0 dell' UNESCO.\nFilosofia.\nNel XIX secolo, in ambito filosofico, si distinse il pensiero e la figura di Ram Mohan Roy (1772-1833), uno dei pi\u00f9 importanti esponenti del modernismo riformatore indiano, di cui fu anche fondatore e che diede notevoli contributi sia in campo sociale che religioso.\nNel XX secolo si afferm\u00f2, tra gli altri, la figura del filosofo Sarvepalli Radhakrishnan (1888-1975): oggi in India, in onore alla sua data di nascita, il 5 settembre, si celebra la Festa degli insegnanti.\nLetterature indiane.\nL'India \u00e8 un vero arcipelago di lingue e dialetti, alcuni dei quali hanno espresso letterature fiorenti e di assoluto valore artistico. Accanto alle lingue indiane principali (hindi, urdu, tamil, maratha ecc.) autori indiani, spesso bi o tri-lingui, hanno scritto sin dal medioevo in persiano; a partire dal XX secolo, \u00e8 emersa pure una sempre pi\u00f9 consistente letteratura indiana in lingua inglese. Per questo \u00e8 fuorviante, e storicamente errato, parlare di \"letteratura indiana\" al singolare.\nLe prime opere di letteratura indiana - strettamente legate alla cultura religiosa - sono state trasmesse per via orale e solo in epoca pi\u00f9 tarda messe per iscritto. Si tratta di opere letterarie in lingua sanscrita come i Veda, le opere epiche del Mah\u0101bh\u0101rata del R\u0101m\u0101ya\u1e47a e dei Pur\u0101\u1e47a, che hanno il rango di Sacre Scritture; a queste si aggiunge poi il dramma, la poesia, il teatro e, soprattutto, una ricchissima trattatistica religiosa e filosofica alimentata dalle diverse scuole e dottrine in seno all'Induismo e al Buddismo, ma anche all'Islamismo, al Giainismo e alle altre fedi presenti nel subcontinente. Questa ampia letteratura filosofica e religiosa, che continua nel medioevo con i grandi maestri (Gau\u1e0dap\u0101da, Shankara, R\u0101m\u0101nuja e le loro scuole ecc.), ha conosciuto un crescente successo anche in Occidente a partire dagli studi degli orientalisti dall'800 in poi, in virt\u00f9 di mode e tendenze culturali che guardano all'India come al serbatoio inesauribile di ogni saggezza.\nNel medioevo, a seguito della lunga dominazione musulmana (Sultanato di Delhi XIII-XV sec., quindi Impero dei Moghul) protrattasi fino a met\u00e0 '800, la letteratura colta si espresse soprattutto in lingua urdu e in persiano, le lingue dell'intellighenzia musulmana che gravitava intorno alle corti. Esemplare \u00e8 la figura del musulmano Amir Khusrow di Delhi (m. 1301), plurilingue prolifico autore di \"masnavi\" (poemi di tono romanzesco o epico) che appartengono sia ai capolavori della letteratura persiana sia a quelli della letteratura in lingue indiane. La letteratura religiosa medievale \u00e8 quantomai varia. Oltre alla trattatistica su menzionata, si pu\u00f2 citare la ricca tradizione poetica di ispirazione religiosa opera di santi induisti. Si va dagli \"Inni\" degli Alvar, dodici leggendari poeti-santi dei secoli VI-IX che vagavano di tempio in tempio nell'India meridionale e scrissero in lingua tamil, ai cosiddetti \"Sant\", poeti mistici dei secoli XIII-XVII che, scrivendo in lingua hindi o maratha, rielaborarono in chiave di \"eros\" mistico il patrimonio delle dottrine tradizionali. Si presentano inoltre interessanti casi di sincretismo religioso come ad esempio il \"Canzoniere\" del mistico Kab\u012br di Benares vissuto nel XV sec., o il poema in lingua avadhi \"Padmavat\" definito \"un immenso affresco... della luminosa civilt\u00e0 hindu-musulmana\" (G. Milanetti), opera di M.M. Jayasi della prima met\u00e0 del XVI sec. - due autori che, superando le barriere etnico-religiose e linguistiche, anticipano il clima di \"ecumenica tolleranza\" religiosa dell'imperatore moghul Akbar (1542-1605) e s'impongono all'ammirazione di tutti gli indiani. La letteratura in lingua hindi \u00e8 gradualmente cresciuta nel subcontinente, soprattutto a partire dal periodo coloniale britannico e si \u00e8 imposta definitivamente con la decolonizzazione dopo che l'urdu era divenuto la lingua ufficiale del Pakistan. Accanto a essa ha continuato a svilupparsi la letteratura in lingua persiana, raggiungendo soprattutto in poesia con il grande Bidel (o Bedil,\u00a0m. a Delhi 1721), notissimo anche in Asia Centrale, e con Gh\u0101lib (m. a Delhi 1869), poeta bilingue che apre la grande stagione moderna della lirica nella letteratura urdu, risultati estetici unanimemente ammirati.\nTra gli scrittori indiani moderni (attivi sia in lingue indiane, che in inglese) universalmente noto \u00e8 Rabindranath Tagore, autore di poesie romanzi saggi e racconti, che vinse il Premio Nobel nel 1913; da ricordare anche Muhammad Iqbal (m. 1939), scrittore e riformista religioso, che scrisse poesia in urdu e in persiano, raggiungendo nelle rispettive letterature vertici di assoluto rilievo. A partire dal secondo dopoguerra sono emersi numerosi autori che esprimono l'incontro/scontro dell'India arcaica con la modernizzazione, come ad esempio il longevo R. K. Narayan (1906-2001) e la letterata, linguista, sociologa e scrittrice in lingua marathi Durga N. Bhagvat (1910 - 2002); a partire dagli anni ottanta hanno riscosso fama mondiale alcuni narratori di espressione inglese e di origini indiane come Anita Desai, H. Kureishi, Vikram Seth, Arundhati Roy e soprattutto Salman Rushdie e V.S. Naipaul (Premio Nobel 2001), perlopi\u00f9 residenti in Occidente, che insieme hanno costruito quello che \u00e8 definita \"letteratura anglo-indiana\", il ramo pi\u00f9 consistente della letteratura post coloniale di area inglese.\nTra le scrittrici ricordiamo inoltre la poetessa hindi Mahadevi Varma e Mahasweta Devi, che fu anche attivista e tra le pi\u00f9 note scrittrici indiane in lingua bengali e ancora la poetessa Amrita Pritam. Poetessa e sostenitrice dei diritti civili fu Sarojini Naidu.\nTeatro.\nIl teatro in India spesso incorpora elementi musicali e di danza, con dialoghi sia improvvisati che scritti. Spesso trova le sue basi nella mitologia induista, ma anche da romanzi medievali e da notizie di interesse sociale ed eventi politici. Il teatro indiano comprende: \"bhavai\" dello Stato del Gujarat, \"jatra\" del Bengala Occidentale, \"nautanki\" e \"ramlila\" dell'India settentrionale, \"tamasha\" del Maharashtra, \"terukkuttu\" del Tamil Nadu, e \"yakshagana\" del Karnataka.\nWrestling.\nNella storia del wrestling, l'India ha The Great Khali nella pi\u00f9 grande federazione americana (WWE), ancora in attivit\u00e0 ed ex World Heavyweight Champion (Campione del mondo dei pesi massimi).\nCinema.\nL'industria cinematografica indiana \u00e8 la pi\u00f9 grande al mondo. Bollywood, con sede nella citt\u00e0 di Bombay, possiede la pi\u00f9 prolifica industria cinematografica del pianeta: secondo il Central Board of Film Certification of India - l'ufficio che si occupa di visionare e approvare i film - solo nel 2003 sono stati prodotti 877 film e cortometraggi.\nGran parte della produzione corrisponde al cinema regionale nelle varie lingue ufficiali dell'India. Tra il cinema regionale si evidenzia quello in lingua tamil prodotto a Chennai. Tuttavia, il cinema regionale ha scarsa rilevanza in tutto il paese, e i grandi successi sono generalmente filmati in lingua hindi, che costituisce un quinto della produzione totale.\nIl 73% dei biglietti in Asia e zona del Pacifico \u00e8 venduto in India, e sempre il Central Board of Film Certification of India dichiara che ogni tre mesi un miliardo di persone - cio\u00e8 l'intera popolazione indiana - si reca al cinema.\nIl Dadasaheb Phalke Award, istituito nel 1966, oggi, \u00e8 il pi\u00f9 importante premio della cinematografia indiana, intitolato al \"padre del cinema indiano\" Dadasaheb Phalke (1870-1944): un suo film, \"Raja Harishchandra\" (1913), \u00e8 stato il primo film indiano.\nMusiche e danze.\nLa musica indiana \u00e8 un'altra componente culturale che copre una vasta gamma di tradizioni e stili regionali. La musica classica in gran parte comprende i due generi: al Nord la musica industani, al Sud la musica carnatica e le loro varie forma di musica \"folk\" regionale. Le forme regionali di musica popolare comprendono il filmi e la musica \"folk\" (di cui una forma nota \u00e8 il baul).\nAnche la danza indiana ha altres\u00ec esempi di forma \"folk\" e classica. Tra le principali danze folcloristiche vi \u00e8 il bhangra del Punjab, bihu dell'Assam, chhau del Bengala Occidentale, Jharkhand e Orissa, \"thumka dance\" e il ghoomar del Rajasthan. Otto forme di danza, con molti elementi narrativi e mitologici hanno ottenuto lo \"status\" di \"danza classica\" dal Sangeet Natak Akademi (l'Accademia Nazionale di Musica, Danza e Teatro) e alcune di queste sono: bharatanatyam dello Stato del Tamil Nadu, \"kathak\" in Uttar Pradesh, \"kathakali\" e \"mohiniyattam\" nel Kerala, \"kuchipudi\" dell'Andhra Pradesh..\nUna delle figure pi\u00f9 rilevanti che diede un grande contributo alla danza tradizionale indiana fu Rukmini Devi (1904-1986), Alla Rakha fu noto suonatore di Tabla, mentre per il genere pop e musica classica indiana ricordiamo, tra le altre, Shreya Ghoshal. Altra cantante nota \u00e8 Priyanka Chopra, autrice, tra l'altro, del singolo Exotic (2013).\nScienza.\nFisica.\nL'apporto scientifico dato dall'India fu notevole: nel XX secolo ricordiamo la figura di Subrahmanyan Chandrasekhar (1910-1995), naturalizzato statunitense, Nobel per la fisica nel 1983, ricordato soprattutto per il Limite di Chandrasekhar.\nMisconosciuta \u00e8 poi la figura di Jagadish Chandra Bose che, tre anni prima di Guglielmo Marconi, realizz\u00f2 con successo importanti e riusciti esperimenti nel campo delle onde radio.\nMisconosciuta \u00e8 in parte stata anche la figura del fisico Satyendranath Bose (1894-1974), che di Jagadish Chandra Bose fu allievo e che ha dato il proprio nome al bosone, grazie ai suoi rivoluzionari studi del 1924, che formulavano una nuova statistica quantistica per le particelle di spin intero (statistica di Bose-Einstein): lavoro inviato da lui ad Albert Einstein perch\u00e9 lo leggesse e lo traducesse.Malgrado l'eccezionalit\u00e0 e l'originalit\u00e0 dei suoi studi egli non fu per\u00f2 mai insignito del Premio Nobel per la Fisica.\nSi ricorda poi Homi Jehangir Bhabha (1909-1966) che diede il nome ad esempio allo scattering Bhabha.\nMatematica.\nUna delle figure pi\u00f9 importanti del XX secolo, in ambito matematico, per l'India, \u00e8 rappresentato da Srinivasa Ramanujan: oggi la data della sua nascita il 22 dicembre viene celebrata in India con la \"Giornata nazionale della matematica\" e il 2012 \u00e8 stato celebrato come \"Anno nazionale della matematica\".\nAltri contributi scientifici.\nAltra personalit\u00e0 scientifica importante fu Prasanta Chandra Mahalanobis (1893-1972), noto in statistica, per la distanza di Mahalanobis, nel 1936.\nInoltre \u00e8 da ricordare, nel corso del XX secolo, la figura di Shakuntala Devi (1929-2013), bambina prodigio, definita spesso \"computer umano\", per la eccezionale rapidit\u00e0 nell'eseguire complicate operazioni matematiche in pochi secondi.\nIntolleranza religiosa.\nPersecuzioni dei cristiani in India.\nIn generale l'India ha fama di essere un paese molto tollerante in campo religioso. In realt\u00e0 i fenomeni violenti d'intolleranza verso minoranze religiose (in particolare cristiani) sono stati, e sono ancor oggi, in India piuttosto frequenti e in molti casi, gravi.\nPersecuzione dei musulmani.\nAnche i musulmani hanno subito e subiscono persecuzioni in India, soprattutto dove sono una minoranza rispetto agli ind\u00f9.\nSecondo le cifre ufficiali ci furono episodi di violenza tra il 1954 e il 1982 e tra il 1968 e 1980, con l'uccisione di 530 ind\u00f9 e musulmani, con un totale di casi di violenza di massa.\nSport.\nIn India lo sport \u00e8 praticato soprattutto dalle classi ricche e dagli alti ceti della popolazione. Sono soprattutto sport di origine anglosassone i pi\u00f9 praticati come il cricket, l'hockey su prato, il polo e il tennis. Cresce anche il rugby, mentre \u00e8 scarsamente seguito il calcio.\nCricket.\nL'India ha vinto il Campionato del Mondo di cricket nel 1983, in Inghilterra, sconfiggendo in finale la nazionale delle Indie Occidentali Britanniche. Si \u00e8 piazzata seconda nell'edizione del 2003, in Sudafrica, dietro l'. L'India ha anche ospitato i Campionati del Mondo di cricket nel 1987 (insieme al Pakistan) e nel 1996 (insieme a Pakistan e Sri Lanka). India, Sri Lanka e Bangladesh hanno ospitato, inoltre, l'edizione del 2011: l'India \u00e8 stata campione del mondo sconfiggendo lo Sri Lanka alle finali. In campo femminile, la Nazionale indiana \u00e8 giunta seconda ai Mondiali di Sudafrica 2005, dietro l'. L'India ha anche ospitato i mondiali femminili nel 1977 e nel 1997.\nHockey su prato.\nL'India ha anche vinto il Campionato mondiale di hockey su prato nel 1975, in Malesia, battendo nella finale di Kuala Lumpur il . \u00c8 giunta seconda nell'edizione del 1973, nei Paesi Bassi, dietro i padroni di casa, e terza nella prima edizione del torneo, Spagna 1971, dietro a Pakistan e . L'India ha anche ospitato l'edizione del 1982 in cui vinse il Pakistan, ed ha ospitato i mondiali del 2010.\nGiochi olimpici.\nNella storia delle Olimpiadi, la nazionale indiana detiene il record di medaglie d'oro nell'Hockey su prato maschile, avendo vinto 8 tornei: Amsterdam 1928, Los Angeles 1932, Berlino 1936, Londra 1948, Helsinki 1952, Melbourne 1956, T\u014dky\u014d 1964 e Mosca 1980. \u00c8 arrivata seconda a Roma 1960 dietro al , e terza nelle edizioni di Citt\u00e0 del Messico 1968 e Monaco di Baviera 1972.\nIl primo oro olimpico per l'India fu conquistato dalla Nazionale di hockey su prato dell'India, ai Giochi olimpici di Amsterdam 1928. La prima medaglia olimpica per l'india fu conquistata da Norman Pritchard, con due argenti nei 200 metri piani e 200 metri ostacoli, alle Olimpiadi di Parigi 1900.\nCalcio.\nIl massimo campionato di calcio professionistico indiano \u00e8 rappresentato dalla I-League, a cui si aggiunge l'Indian Super League. La Nazionale di calcio dell'India, controllata dalla Federazione calcistica dell'India, ha ottenuto, in ambito internazionale, altalenanti risultati, tra cui un secondo posto nella Coppa d'Asia del 1964. Ha come attuale capocannoniere con 65 reti Sunil Chhetri.\nTennis.\nL'India pu\u00f2 vantare numerosi tennisti specializzati soprattutto nel doppio, come Leander Paes (vincitore di tredici Slam tra doppio e doppio misto e della medaglia di bronzo nel singolare alle Olimpiadi di Atlanta 1996), Mahesh Bhupathi (vincitore di dodici Slam tra doppio e doppio misto ed ex numero 1 al mondo di doppio proprio con Paes), Rohan Bopanna (compagno di Bhupathi) e Sania Mirza (vincitrice insieme a Bhupathi dell'Australian Open 2009 e del Roland Garros 2012, con Bruno Soares dello US Open 2014 e attuale compagna della svizzera Martina Hingis per gli incontri di doppio femminile). Altro tennista degno di nota \u00e8 Yuki Bhambri (classe 1992), capace di raggiungere la vetta della classifica mondiale giovanile vincendo l'Australian Open 2009 di categoria. Va inoltre ricordata la medaglia d'argento conquistata ai Giochi olimpici giovanili estivi 2010.\nAltri sport e giochi.\nNel mondo della Formula 1 l'India \u00e8 rappresentata da una scuderia, la Force India, e da due piloti, Narain Karthikeyan e Karun Chandhok; il primo ha preso parte alle gare della categoria fino al 2012, mentre il secondo fino al 2011.\nDal 2011 al 2013 si \u00e8 tenuto il Gran Premio d'India sul Buddh International Circuit di Greater Noida, a da Delhi. Il vincitore di tutte e tre le edizioni \u00e8 stato il tedesco Sebastian Vettel.\nTradizioni.\nGastronomia.\nLa cucina indiana \u00e8 caratterizzata da una grande variet\u00e0 di stili regionali e sofisticati, con uso di erbe e spezie, ad esempio il garam masala. I prodotti alimentari di base sono il riso (in particolare nel sud e nell'est) e il frumento (soprattutto nel nord). Tra le spezie originarie del subcontinente indiano ed ora consumate in tutto il mondo si segnala il pepe nero.\nUn esempio di dolce tipico a base di yogurt \u00e8 lo shrikhand.\nModa.\nGli abiti tradizionali indiani variano nelle diverse regioni per colori e stili, e sono influenzati da vari fattori, tra cui il clima. Tra gli abiti popolari si includono il sari per le donne e il dhoti per gli uomini; tra gli abiti cuciti vi \u00e8 il salwar kameez per le donne e il kurta-pyjama per gli uomini, oltre naturalmente agli abiti di origine occidentale.\nAltre festivit\u00e0.\nMolte delle feste indiane sono di origine religiosa, anche se molte sono celebrate a prescindere dalla casta e dal credo. Tra le principali vi sono Diwali, Thai Pongal, Holi, Onam, Vijayadasami, Durga Puja, Eid ul-Fitr, Natale, Buddha Jayanti e Vaisakhi. L'India ha tre festivit\u00e0 nazionali. Altre festivit\u00e0, che variano tra le nove e le dodici, sono ufficialmente osservate nei singoli Stati. Le pratiche religiose sono parte integrante della vita quotidiana. Inoltre il 5 settembre di ogni anno si celebra la festa degli insegnanti, in onore alla data di nascita del filosofo e politico indiano Sarvepalli Radhakrishnan."}
{"id": "806863", "revid": "123904373", "url": "https://it.wikipedia.org/wiki?curid=806863", "title": "Prima Divisione 1927-1928", "text": "La Prima Divisione 1927-1928 \u00e8 stato il torneo cadetto del ventottesimo campionato italiano di calcio, disputato dal 25 settembre 1927 al 17 giugno 1928 e concluso con la vittoria dell', al suo primo titolo.\nStagione.\nIl campionato fu organizzato dal Direttorio Divisioni Superiori sullo stesso schema macroregionale della precedente stagione ed ebbe uno svolgimento regolare. Solo il girone del Sud, partito zoppo per il trasferimento in soprannumero di e nel massimo campionato, fu fortemente condizionato dalle forzate rinunce di Savoia e Tivoli che, indebitate verso le societ\u00e0 ospitate per la mancata corresponsione delle indennit\u00e0 di trasferta e verso la FIGC a cui non pagarono le multe per rinuncia e le tasse arbitrali, furono escluse dal campionato dopo ripetuti solleciti. Solo le squadre pugliesi, meglio preparate alle trasferte data la loro felice posizione geografica, non subirono gli elevati costi di questo campionato.\nSpicc\u00f2 l'inserimento nel girone meridionale della da parte della FIGC in luogo della rinunciataria Messinese. La decisione non manc\u00f2 di generare polemiche: la stampa meridionale (in particolare la \"Gazzetta del Mezzogiorno\") insinu\u00f2 che il presunto intento della Federazione fosse quello di agevolarne la promozione alla categoria superiore inserendola in un girone pi\u00f9 abbordabile, ma anche la stessa societ\u00e0 toscana protest\u00f2 a causa dei disagi e i costi per le lunghe e faticose trasferte.\nAlcune delle squadre non vincenti i vari gironi parteciparono inoltre alla Coppa Federale 1927-1928 che fu vinta dall'Unione Sportiva Fiumana.\nIl campionato fu condizionato da due scandali di corruzione relativi alle partite - Milanese e - . All'ultima giornata del girone B, disputata il 26 febbraio, era in programma a Biella lo scontro diretto Biellese-Milanese con le due compagini in vetta a pari punti: il vincitore dello scontro avrebbe ottenuto la promozione in Divisione Nazionale. La partita fu vinta per 2-0 dalla Milanese che cos\u00ec chiuse il girone B al primo posto, ma la Biellese sporse reclamo presso il Direttorio Federale sostenendo la tesi che un suo giocatore fosse stato corrotto da elementi riconducibili alla Milanese per agevolare la vittoria e la promozione del club meneghino. In attesa di prendere una decisione, la Federazione decise di rimandare l'inizio del girone finale tra le quattro vincitrici del girone. Dopo oltre un mese di indagini, il 3 aprile la Federazione stabil\u00ec che i due corruttori erano estranei alla Milanese ma, avendo comunque il tentativo di combine condizionato lo svolgimento del \"match\", la partita sarebbe stata ripetuta il 22 aprile sul campo neutro di Bologna. La ripetizione fu vinta per 1-0 dalla Biellese che cos\u00ec ottenne la promozione in Divisione Nazionale. Nel frattempo nel gennaio 1928 era gi\u00e0 scoppiato nel girone meridionale il Caso Savoia-Fiorentina. L'11 dicembre 1927 era in programma Savoia-Fiorentina, con gli oplontini in difficolt\u00e0 economiche che offrirono ai gigliati il proprio \"forfait\" in cambio di denaro. La societ\u00e0 toscana rifiut\u00f2 l'offerta ma non denunci\u00f2 il fatto e, di fronte alla reiterata offerta del Savoia all'inizio della partita per far vincere gli ospiti dietro compenso in denaro, accett\u00f2 di non incassare l'indennizzo federale, a patto che i campani si impegnassero al massimo nella successiva gara contro il Bari, concorrente diretto dei toscani per la corsa promozione. La partita termin\u00f2 4-1 in favore della Fiorentina ma la Federazione apr\u00ec un'inchiesta al termine della quale assegn\u00f2 la sconfitta a entrambe nella partita incriminata che fu privata del punteggio. I gigliati, privati di due fondamentali punti in classifica, terminarono al secondo posto quattro punti dietro al Bari che fu promosso in massima serie.\nI vincitori degli altri gironi furono l' e la che cos\u00ec conquistarono la promozione. Il girone finale fu tanto equilibrato che al termine di esso tutte le quattro partecipanti erano in vetta a pari punti. Invece di far ripetere il girone con partite di sola andata in campo neutro si decise di disputare gli spareggi con il sistema dell'eliminazione diretta, con semifinali e finale. Nella finale degli spareggi l'Atalanta sconfisse per 3-0 la Pistoiese laureandosi campione italiano di Prima Divisione.\nFormula.\nAl campionato sono iscritte 38 squadre suddivise in quattro gironi interregionali. Le societ\u00e0 prime classificate vennero promosse in Divisione Nazionale e si disputano l'onorifico titolo nazionale di categoria in un girone finale. Le due ultime classificate di ogni gruppo avrebbero dovuto retrocedere nella Seconda Divisione gestiti dai due direttori interregionali.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nAggiornamenti.\nL'U.S. Bagnolese e l'U.S. Casertana non sono riuscite ad iscriversi al campionato. A fine stagione, il Direttorio Federale radier\u00e0 la Bagnolese.\nClassifica finale.\nLegenda:\nRegolamento:\nNote:\nRisultati.\nTabellone.\n(*) 1-4 sul campo, privata del punteggio (senza assegnare punti in classifica) per illecito sportivo.\n(**) Non disputata per il ritiro di entrambe le squadre dal campionato, sconfitta a tavolino ad entrambe.\nGirone finale.\nLe squadre ammesse al girone finale e promosse in Divisione Nazionale furono: Atalanta, Biellese, Pistoiese e Bari. \nNel frattempo, il Bari Football Club sul finire di febbraio si era fuso con l'Unione Sportiva Ideale diventando Unione Sportiva Bari.\nClassifica finale.\nLegenda:\nRegolamento:\nSpareggi.\nPrimo turno.\nPrimo turno di spareggi in campo neutro:\nLa riforma dei campionati.\nTutti i quattro gironi furono vinti da societ\u00e0 debuttanti nella massima divisione. Leandro Arpinati, presidente federale, seguendo le linee direttive stabilite dalla Carta di Viareggio, che di l\u00ec a dodici mesi avrebbe portato alla nascita della Serie A e della Serie B, il 28 giugno deliber\u00f2 che:\nCinque delle sei squadre promosse d'ufficio in massima serie avevano terminato al secondo posto il corrispettivo girone della Prima Divisione appena conclusa, tra cui spiccavano tre societ\u00e0 rappresentanti capoluoghi regionali, cio\u00e8 la (seconda a pari merito con il Legnano), il e la giovanissima ; l'unica seconda classificata esclusa dalla promozione fu il Terni (che aveva terminato il campionato a pari punti con la Fiorentina), decisione che fu criticata dalla \"Gazzetta del Mezzogiorno\" che avrebbe preferito gli umbri in Divisione Nazionale al posto dell'\"intrusa\" Fiorentina (inserita nel Gruppo Sud nonostante fosse una squadra settentrionale) in modo da dare maggiore rappresentanza al calcio meridionale. A completare l'organico venne iscritta d'ufficio la , con l'evidente obiettivo politico di inserire nel giro del grande calcio quei territori orientali annessi dall'Italia nel 1919 con la vittoria nella Grande Guerra, ma che fino a quel punto non erano riusciti a scalfire le gerarchie del consolidato calcio della Penisola. Tuttavia, poco prima dell'inizio del campionato successivo, la US Milanese fu costretta dalle autorit\u00e0 fasciste a fondersi con l'Inter, formando la nuova societ\u00e0 dell'Ambrosiana; essendo rimasto un posto vacante a causa della fusione, fu ammessa in extremis in Divisione Nazionale la Fiumana, sempre con l'intento di inserire nel giro del grande calcio squadre provenienti dalla Venezia Giulia.\nDopo aver disposto l'annullamento di tutte le retrocessioni, quello che rimase della dequalificata categoria fu destinato al declassamento di livello nel giro di una stagione. Inizialmente la Prima Divisione Nord 1928-1929 sarebbe stata costituita da 3 gironi da 14 squadre ciascuno, con tre posti in palio per la \"Divisione Nazionale Serie B\". La Prima Divisione Sud avrebbe invece subito un allargamento: secondo i piani iniziali di Arpinati, avrebbe compreso ora 20 squadre suddivise in due gironi da 10 ciascuno, con in palio un solo posto per la \"Divisione Nazionale Serie B\". Tuttavia, le difficolt\u00e0 di diverse squadre meridionali ad iscriversi ad un campionato cos\u00ec costoso costrinse la Federazione ad affidare provvisoriamente la Prima Divisione Sud al Direttorio Meridionale (ex Direttorio Divisioni Inferiori Sud) per ridurre le spese di iscrizione e permettere a un numero maggiore di squadre ad iscriversi. Il Direttorio Meridionale organizz\u00f2 dunque un \"Campionato meridionale\" per la stagione 1928-1929, ammettendo tutte le squadre che avevano partecipato alla Seconda Divisione Sud nell'anno precedente alla nuova Prima Divisione Sud allargata, che avrebbe messo in palio un posto per il primo campionato di Serie B a girone unico.\nCollegamenti esterni.\nArchivio de \"La Stampa\" di Torino:"}
{"id": "806867", "revid": "83531", "url": "https://it.wikipedia.org/wiki?curid=806867", "title": "Goguette", "text": "La goguette \u00e8 un termine che indica una pratica della musica francese consistente nell'inserire un testo che pu\u00f2 avere un carattere politico e contestatorio su una melodia popolare preesistente o inventato. Il nome per\u00f2 indica anche le societ\u00e0 grazie alle quali il genere musicale nacque.\nStoria della goguette.\nLa \"goguette\" nacque in Francia intorno ai primi anni dell'Ottocento, grazie a delle societ\u00e0 di canto - dette anch'esse \"Goguettes\", al plurale - fra loro con dichiarati intenti di denuncia contro il Governo o la Chiesa cattolica: le canzoni interpretate esprimevano la denuncia sociale di chi praticava segretamente la fronda.\nTra i maggiori esponenti del genere vi furono personaggi attivi non direttamente in campo politico ma in quello sociale, con intenti satirici e di opposizione: tra i pi\u00f9 famosi si ricordano Pierre Laujon, Gustave Leroy, \u00c9mile Debraux, Charles Gille, \u00c9mile de La B\u00e9dolli\u00e8re, Jean-Baptiste Cl\u00e9ment ed Eug\u00e8ne Pottier. Recentemente il repertorio \u00e8 stato ripreso e cantato da Christian Paccoud, che ne ha garantito la diffusione e la conoscenza. Tutti potevano, tuttavia, improvvisarsi cantanti di \"goguette\": le societ\u00e0, pur segrete, erano libere e aperte al contributo di chiunque volesse partecipare. La diffusione delle societ\u00e0, seppur non documentata, pare fosse capillare, a giudicare dal repertorio a noi oggi giunto.\nCome genere musicale, la \"goguette\" perse d'importanza nel XX secolo, per la nascita di altri tipi di generi di protesta prima, e per la caduta della censura poi.\nTemi.\nLa costituzione libera e segreta dei gruppi di cantori permise alla goguette di prendere di mira i pi\u00f9 disparati temi in campo sociale e politico, con particolare riguardo a temi cari all'anarchismo, di cui le societ\u00e0 di cantori furono la culla e la fucina di idee nella Francia del XIX secolo."}
{"id": "806874", "revid": "256896", "url": "https://it.wikipedia.org/wiki?curid=806874", "title": "Chromis caerulea", "text": "La damigella azzurra, (Chromis coerulea o coeruleus) \u00e8 un pesce d'acqua salata della famiglia Pomacentridae.\nDistribuzione e habitat.\nQuesto pesce abita le barriere coralline dell'Oceano Indo-Pacifico.\nDescrizione.\nIl corpo \u00e8 ovaloide, compresso ai fianchi. Pinna dorsale lunga con parte terminale arrotondata, pettorali romboidali, ventrali sottili e pinna anale allungata. La coda \u00e8 fortemente forcuta. &lt;br&gt;\nIl colore \u00e8 uniforme: una splendida livrea azzurro elettrico con riflessi metallici.\nLe dimensioni si attestano sui 6,5 cm.\nAcquariofilia.\nLe dimensioni contenute, la sgargiante colorazione e il costo modesto fanno s\u00ec che la Damigella azzurra sia un gradito ospite negli acquari marini."}
{"id": "806875", "revid": "124118960", "url": "https://it.wikipedia.org/wiki?curid=806875", "title": "Eca", "text": ""}
{"id": "806877", "revid": "2990", "url": "https://it.wikipedia.org/wiki?curid=806877", "title": "San Longino", "text": ""}
{"id": "806884", "revid": "44876", "url": "https://it.wikipedia.org/wiki?curid=806884", "title": "Prima Divisione 1929-1930", "text": "La Prima Divisione 1929-1930, che costitu\u00ec il terzo campionato italiano di calcio per importanza e il pi\u00f9 basso a gestione nazionale, fu la seconda edizione della categoria organizzata separatamente nelle due zone del paese. Al Nord la competizione fu curata dal \"Direttorio Divisioni Superiori\" di Milano e fu strutturata nel medesimo modo della stagione precedente. Al Sud l'onere di organizzare il torneo fu devoluto dalla FIGC al \"Direttorio Meridionale\" di Roma, mentre fu introdotto il girone unico.\nStagione.\nAl campionato partecipano 60 societ\u00e0, di cui 45 per il Nord e 15 per il Sud, suddivise in quattro gironi interregionali. Le prime classificate di ogni raggruppamento vengono promosse in Divisione Nazionale Serie B e si contendono il titolo di categoria. Le ultime due classificate di ogni girone retrocedono nei campionati regionali.\nGironi DDS del Nord.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone del Direttorio Meridionale.\nGirone D.\nClassifica finale.\nLegenda:\nRegolamento:\nNote:\nFinali.\nLe squadre ammesse alle finali del titolo di categoria, gi\u00e0 promosse in Serie B 1930-1931, furono 4, rispettivamente le vincitrici di ognuno dei 4 gironi: Lucchese Libertas, Derthona, Udinese e Palermo.\nBibliografia.\n\"Gazzetta dello Sport\", stagione 1929-1930, consultabile presso le Biblioteche:"}
{"id": "806886", "revid": "101260", "url": "https://it.wikipedia.org/wiki?curid=806886", "title": "Campo di Galois", "text": ""}
{"id": "806890", "revid": "287204", "url": "https://it.wikipedia.org/wiki?curid=806890", "title": "EDO", "text": ""}
{"id": "806892", "revid": "108678", "url": "https://it.wikipedia.org/wiki?curid=806892", "title": "Fiume giallo", "text": ""}
{"id": "806895", "revid": "767487", "url": "https://it.wikipedia.org/wiki?curid=806895", "title": "Concerto n.1 Smodato temperante", "text": "Concerto n.1 Smodato temperante \u00e8 il secondo album solista di Ginevra Di Marco."}
{"id": "806896", "revid": "60592", "url": "https://it.wikipedia.org/wiki?curid=806896", "title": "Palazzo Pascale-Scarli", "text": "Palazzo Pascale-Scarli \u00e8 un palazzo storico di Modugno (BA) che si erge nella centralissima piazza del Popolo.\nStoria.\n\u00c8 stato costruito tra il 1550 e il 1650 sul suolo concesso dal Consiglio municipale a Vito Pascale, che attraverso i suoi servigi agli Sforza e agli Aragona aveva fatto ottenere a Modugno diverse onorificenze e privilegi. \nIl palazzo fu venduto dai Pascale nel 1618 al nobile Giovanni Belantino Scarle, che lo complet\u00f2 e lo rinnov\u00f2.\nCaratteristiche.\nL'edificio si sviluppa su tre livelli ed \u00e8 in stile tardo rinascimentale. La facciata, al primo piano \u00e8 caratterizzata da un bugnato in pietra calcarea, mentre i piani superiori sono in tufo.\nLo stile architettonico \u00e8 fortemente influenzato dal Rinascimento \u201cumbratile\u201d che unisce apporti e suggestioni attinte dall\u2019area dalmata e dall\u2019Italia centrosettentrionale. In particolare, in questo edificio si riscontra l\u2019adozione di modelli toscani comparabili a quelli dell'architetto fiorentino Bartolomeo Berecci. Tale influenza \u00e8 spiegata dal fatto che sia il primo proprietario del palazzo, Vito Pascale, sia l'architetto fiorentino erano al servizio del re di Polonia Sigismondo I.\nL'ingresso \u00e8 distinto da un largo bugnato ornato da capitelli ionici e bassorilievi. L'ampio atrio interno segue lo stile della facciata e mostra elementi della preesistente stalla. Infatti, il palazzo aveva al proprio interno anche un piccolo trappeto (frantoio) delle cisterne e dei magazzini per alimenti e merci.\nFamiglia Pascale.\nLa famiglia Pascale \u00e8 di origine spagnola e acquis\u00ec notevole importanza a Modugno nel periodo in cui la citt\u00e0 era ducato sforzesco. Vito Pascale, vissuto agli inizi del Cinquecento, era primicerio del Capitolo di Modugno, cio\u00e8 un sacerdote con compiti di controllo. Era un uomo colto e stimato dalla duchessa Isabella d'Aragona. Divenne segretario presso la corte della regina Bona Sforza (nel 1561 fa parte della corte della regina in Polonia) e poi cancelliere del re Sigismondo II. Sempre in Polonia, fu parroco della chiesa di Vilma e canonico di Cracovia. Torn\u00f2 a Modugno, per problemi di salute, nel 1561, e fu accolto con molti onori alla cittadinanza.\nGiovanni Maria Pascale visse tra il XVI e il XVII secolo. Fu un sacerdote che favor\u00ec l'arrivo a Modugno della comunit\u00e0 di cappuccini e di quella dei benedettini, favorendo la costruzione del convento dell\u2019Immacolata, fuori le mura cittadine, e del convento di Santa Croce per le monache benedettine.\nFamiglia Scarli.\nLa famiglia Scarli \u00e8 originaria di Novara e si trasfer\u00ec a Modugno tra il 1524 e il 1557. Venne iscritta al Sedile dei Nobili di Modugno il 15 agosto 1569. Successivamente la famiglia si trasfer\u00ec a Fasano. Lo stemma familiare raffigura una porta di citt\u00e0 ed \u00e8 presente sul secondo pilastro della scalone d'onore e sul secondo piano di questo palazzo, e sulla balaustra di palazzo Scarli, in piazza Sedile. Tra i personaggi illustri di questa famiglia si ricorda un notaio, Berardino, che visse nella seconda met\u00e0 del XVI secolo. Giuseppe Scarli, nipote di Berardino, fu un sindaco di Modugno dal 1762 al 1764 e dal 1779 al 1781."}
{"id": "806899", "revid": "834", "url": "https://it.wikipedia.org/wiki?curid=806899", "title": "Suturatrici meccaniche", "text": ""}
{"id": "806901", "revid": "1748167", "url": "https://it.wikipedia.org/wiki?curid=806901", "title": "Cody Martin", "text": "Cody Martin, interpretato da Cole Sprouse, \u00e8 un personaggio delle serie televisive Disney: Zack e Cody al Grand Hotel, Zack e Cody sul ponte di comando e del film Disney per la televisione: Zack &amp; Cody - Il film.\nBiografia.\nCody Martin \u00e8 il fratello gemello di Zack. Nato a Boston nel 1992. In una puntata afferma di essere pi\u00f9 piccolo di Zack di dieci minuti. Cody \u00e8 un ragazzo sensibile, gentile e intelligente. Definito il classico secchione, gli piace studiare, ha un grande interesse per la scienza, materia per la quale \u00e8 molto dotato, e a scuola ottiene sempre voti eccezionali, tanto da essere considerato un genio. Al contrario di Zack, non \u00e8 per niente bravo nello sport, venendo spesso deriso per la sua imbranataggine. Maniaco dell'ordine e della pulizia, \u00e8 allergico alla polvere e ossessionato dai germi.\nTende ad avere un atteggiamento pi\u00f9 maturo, serio e responsabile del fratello, anche se in alcune puntate pecca di egoismo e avidit\u00e0.\nIn Zack e Cody al Grand Hotel vive in una suite di un albergo di Boston, insieme alla mamma e al fratello. Dolce e tranquillo, Cody viene spesso coinvolto in molti guai per colpa del fratello Zack. Dalla seconda stagione fino al termine della serie, Cody ha una relazione con una sua compagna di scuola di nome Barbara BrownStein. Durante le vacanze estive lavora, insieme a Zack, come ragazzo delle borse presso il minimarket Paul Revere.\nIn Zack e Cody sul ponte di comando, frequenta la Seven Seas High: una scuola a bordo della nave SS Tipton. Come quando era bambino, Cody rimane un adolescente timido e impacciato, ma sempre affidabile, brillante e disponibile ad aiutare gli altri. Lavora come ragazzo degli asciugamani per colpa del fratello Zack, che in pochi giorni ha speso tutti i soldi che sarebbero dovuti durare per l'intero semestre scolastico per mantenersi gli studi. Dopo essersi separato dal suo precedente amore, Cody si innamora di Bailey Pickett, una studentessa della Seven Seas High, che cerca disperatamente di conquistare. Al termine della prima stagione, la ragazza diventa la sua fidanzata, ma nella seconda stagione hanno una discussione che li porta a interrompere la relazione, per poi ritornare insieme nel corso dell'ultima stagione. Nell'episodio finale Cody si diploma."}
{"id": "806904", "revid": "767487", "url": "https://it.wikipedia.org/wiki?curid=806904", "title": "Disincanto (Ginevra Di Marco)", "text": "Disincanto \u00e8 il terzo album solista di Ginevra Di Marco."}
{"id": "806905", "revid": "69794", "url": "https://it.wikipedia.org/wiki?curid=806905", "title": "Memorie d'oltretomba", "text": "Memorie d'oltretomba (\"M\u00e9moires d'outre-tombe\") \u00e8 un'imponente autobiografia di Fran\u00e7ois-Ren\u00e9 de Chateaubriand in XLII libri pubblicati in 12 volumi tra il 1849 e il 1850 a Parigi da Penaud Fr\u00e8res, dopo che alcuni estratti furono pubblicati nel 1848 sul giornale \"La Presse\".\nTema.\nIniziate nel 1809, dopo il ritorno dal viaggio in Oriente del Visconte di Chateaubriand, e completate nel 1833, esse sono un'appassionata rievocazione della sua vita nel quadro di una travagliata epoca storica. Il progetto iniziale, intitolato \"M\u00e9moires d'une vie\" (Memorie di una vita), venne ripreso, corretto e approfondito per divenire l'opera che conosciamo col titolo definitivo di \"M\u00e9moires d'outre-tombe\". L'autore racconta la sua vita a ritroso da morto rivisitando superbamente un mondo in dissoluzione al quale oppone la sua resistenza letteraria. Egli argoment\u00f2 la sua malinconia, le sue disperazioni, e il rimpianto per un mondo fatalmente perduto con queste parole: \u00abtutti i miei giorni sono degli addii...si muore ad ogni momento per un tempo, una cosa, una persona che non si rivedr\u00e0 pi\u00f9. La vita \u00e8 una morte a ripetizione\u00bb.\nIl nuovo titolo si spiega inoltre con la volont\u00e0 dell'autore di far pubblicare l'opera postuma, 50 anni dopo la sua morte, ma per ragioni economiche egli fu costretto - come ebbe a dire - a \u00abipotecare la sua tomba\u00bb pubblicando i primi volumi delle sue memorie quand'era ancora vivo.\nIspirate al genere letterario della memorialistica aristocratica del Seicento e d'inizio Settecento, esse proseguono la tradizione illustrata dai \"M\u00e9moires\" del cardinale di Retz e del duca di Saint-Simon; l'autore rifiuta per\u00f2 dichiaratamente il modello delle \"Confessions\" di Rousseau, aborrite ideologicamente, e contrastate, per segnare il rifiuto sdegnoso di ogni psicologismo intimista.\nChateaubriand ci guida nell'intimit\u00e0 della sua epoca: abbraccia i fragorosi avvenimenti politici e storici ai quali assiste - a distanza variabile ma sempre ridotta dalle luci della ribalta - rivivendo i giorni della sua vita privata e delle sue aspirazioni personali. La sua vita coincide con la parte decisiva della storia di Francia nella transizione dal XVIII al XIX secolo: la fine dell'Ancien R\u00e9gime, l'odiata Rivoluzione, i massacri dei due anni di Terrore, l'esilio a Londra, la lunga parabola di Napoleone Bonaparte, la Restaurazione borbonica e le sue speranze tradite come pari di Francia, ministro e ambasciatore. Ci sono i medaglioni folgoranti, quasi po\u00e8mes en prose, di tutti i protagonisti della vita politica e culturale: Danton, Robespierre, Marat, Mirabeau, Napoleone, Talleyrand, Fouch\u00e9, Madame de St\u00e4el, Fontanes, Ballanche; descrizioni memorabili anche quelle delle donne amate dall'Autore, da Pauline de Beaumont, a Madame de Custine e Madame Recamier.\n\u00c8 proprio in quest'opera che troviamo alcuni dei migliori esempi di prosa d'arte estetizzante, un genere di cui Chateaubriand fu capostipite; d'altra parte la malinconia dell'opera contribuir\u00e0 a fare di Chateaubriand l'idolo della giovane scuola dei romantici francesi, tra i quali Victor Hugo, che da ragazzo scriver\u00e0 nei suoi quaderni: \u00abIo sar\u00f2 Chateaubriand o niente!\u00bb (Je serai Chateaubriand ou rien!).\nIl testo.\nNel gennaio 2014 lo Stato francese ha acquisito l'unica copia originale integrale della prima edizione delle \"M\u00e9moires\". Datato 1847, l'esemplare reca le correzioni autografe, le cancellature e le sottolineature di Chateaubriand. Il volume, di 3000 pagine, apparteneva allo studio Beaussant-Lefevre di Parigi; ora \u00e8 custodito alla Biblioth\u00e9que nationale de France. Chateaubriand usava dettare sistematicamente ad una segretaria i suoi libri prima di bruciare il brogliaccio dopo la stampa. Infatti, non esiste alcun manoscritto di questo capolavoro letterario."}
{"id": "806907", "revid": "767487", "url": "https://it.wikipedia.org/wiki?curid=806907", "title": "Stazioni Lunari prende terra a Puerto Libre", "text": "Stazioni Lunari prende terra a Puerto Libre \u00e8 il quarto album solista di Ginevra Di Marco."}
{"id": "806908", "revid": "1906976", "url": "https://it.wikipedia.org/wiki?curid=806908", "title": "Territorio antartico britannico", "text": "Il Territorio antartico britannico (in inglese: \"British Antarctic Territory\") \u00e8 un territorio d'oltremare britannico e una delle 8 regioni dell'Antartide stabilite dal Trattato Antartico, rivendicata dal Regno Unito, che si trova dal Polo sud a 60\u00b0S e da 20\u00b0W e 80\u00b0W. Il Territorio \u00e8 stato istituito il 3 marzo 1962, ma il Regno Unito aveva rivendicato questa porzione del continente antartico per la prima volta nel 1908. \nPrima del 1962, il Territorio fece parte della Dipendenza delle Isole Falkland. Francia; Australia; Nuova Zelanda e Norvegia riconoscono i diritti di rivendicazione britannica sul territorio come il Regno Unito riconosce i territori rivendicati dalle altre 4 potenze. Fino al 1947 i territori antartici australiani e neozelandesi facevano parte del territorio rivendicato dall'Impero britannico coprendo quindi una superficie di oltre 8.000.000 di km\u00b2. Queste rivendicazioni territoriali non sono tuttavia riconosciute dall'ONU.\nAlcune parti del Territorio sono contestate dall'Argentina (\"Ant\u00e1rtida Argentina\") e dal Cile (\"Ant\u00e1rtica Chilena\"). Tali rivendicazioni non sono comunque riconosciute da Regno Unito, Francia, Australia, Norvegia e Nuova Zelanda.\nNon ci sono abitanti nativi nel Territorio. Il British Antarctic Survey sostiene tre stazioni di ricerca sul Territorio, oltre alle stazioni sotto la tutela di alcune altre nazioni."}
{"id": "806914", "revid": "72396", "url": "https://it.wikipedia.org/wiki?curid=806914", "title": "EEA", "text": ""}
{"id": "806922", "revid": "339392", "url": "https://it.wikipedia.org/wiki?curid=806922", "title": "Presidenti della FIFA", "text": ""}
{"id": "806924", "revid": "1318658", "url": "https://it.wikipedia.org/wiki?curid=806924", "title": "Pingyao", "text": "Pingyao o Ping Yao (in cinese: ) \u00e8 una contea che si trova nella provincia dello Shanxi, in Cina, a circa 700 chilometri da Pechino e 80 da Taiyuan. Durante la dinastia Qing la citt\u00e0 vecchia di Pingyao fu il centro finanziario della Cina. \u00c8 famosa per le mura ottimamente conservate; inoltre \u00e8 stata inserita nell'elenco dei Patrimoni dell'umanit\u00e0 dell'UNESCO.\nStoria.\nPingyao mantiene in gran parte l'organizzazione e l'aspetto di una citt\u00e0 delle dinastie Ming e Qing, con una classica pianta a forma di bagua. Pi\u00f9 di 300 siti all'interno e nelle immediate vicinanze della citt\u00e0 rivestono un interesse archeologico, con circa 4.000 edifici risalenti alle dinastie Ming e Qing.\nDurante il periodo della Primavera e dell'Autunno la citt\u00e0 apparteneva allo Stato di Jin, mentre durante il periodo degli stati combattenti faceva parte del regno di Zhao (stato). Durante la Dinastia Qin la citt\u00e0 era conosciuta col nome di Pingtao; durante la Dinastia Han invece aveva il nome di Zhongdu.\nLe mura.\nLa cinta muraria di Pingyao venne costruita nel 1370 dall'imperatore Hongwu, munita di sei porte con barbacane che si sviluppano per circa 6\u00a0km di lunghezza con una altezza media di 10 m. \nLe porte erano una sui lati settentrionale e meridionale, due sui lati orientale e occidentale. Questa disposizione fece guadagnare alla citt\u00e0 il soprannome di \"citt\u00e0 tartaruga\", poich\u00e9 la struttura delle porte richiama l'animale (una testa, una coda e quattro zampe). Le mura sono alte 12 metri ed hanno un perimetro di circa sei chilometri. All'esterno sono difese da un fossato profondo 4 metri e largo altrettanti. Le mura sono munite di 76 torri d'osservazione (di cui 4 agli angoli) e oltre 3.000 merli.\nNel 2004 parte delle mura meridionali croll\u00f2, ma vennero immediatamente ricostruite. Le mura della citt\u00e0 sono comunque in gran parte intatte e vengono considerate fra i migliori esempi di cinte murarie del Medioevo.\nGeografia ed economia.\nLa citt\u00e0 di Pingyao \u00e8 situata a met\u00e0 percorso del fiume Fen, nella riva est, che corre attraverso il sud della provincia dello Shanxi, che a sua volta si trova nella parte settentrionale della Cina.\nLo Shanxi, ha un territorio piuttosto omogeneo composto di un altopiano stretto tra montagne elevate sia a est (Monti Taihang) che a ad ovest (Monti L\u00fcliang).\nCon un clima monsonico continentale, lo Shanxi \u00e8 piuttosto arido. Le temperature medie del mese di gennaio sono inferiori a 0\u00b0 mentre le temperature e stive sono molto alte.\nLa media delle precipitazioni annuali \u00e8 attorno ai 350\u2013700\u00a0mm, e il 60% di esse si concentra tra giugno e agosto.\nLa provincia dello Shanxi ha una popolazione di circa 33.350.000 abitanti, distribuiti su una superficie di circa 157.000\u00a0km\u00b2, un territorio per estensione pari a met\u00e0 di quello italiano, e con un\nindice di densit\u00e0 abitativa quasi equivalente.\nLa Grande Muraglia forma la maggior parte del confine settentrionale tra Shanxi e Mongolia interna, mentre il Fiume giallo (\"Huang He\") forma il confine occidentale con la provincia quasi omonima dello Shaanxi.\nI fiumi Fen e Qin, tributari del Fiume giallo scorrono su una direttrice nord-sud, raccogliendo gran parte delle acque di queste zone.\nLa citt\u00e0 di Pingyao si trova a 616\u00a0km dalla capitale cinese di Pechino, a 543\u00a0km a ovest dell'antica capitale dell'impero, la citt\u00e0 di Xi'an, e a soli 94\u00a0km dalla capitale della provincia dello Shanxi, Taiyuan, lungo una delle vallate del fiume Fen che furono la vera e propria culla della civilt\u00e0 cinese.\nPingyao si trova sull'altopiano dello Shanxi ad una altezza variabile dai 750 ai 775 metri s.l.m., con una pendenza da sud-est verso nord-ovest approssimativa di cinque unit\u00e0 per mille. Il terreno loessico della Municipalit\u00e0 di Pingyao \u00e8 caratterizzato da profonde faglie nel terreno causate dalla sua origine alluvionale di cui \u00e8 composto. Queste faglie si fanno particolarmente vistose nella\nzona sud-est della contea, dove crepe e dissesti raggiungono anche i dieci metri di dislivello. La Municipalit\u00e0 di Pingyao ha una popolazione di circa 490.000 unit\u00e0, dato risalente al 2002, dopo il quale non sono pi\u00f9 stati effettuati censimenti completi. La citt\u00e0 di Pingyao, porzione della Municipalit\u00e0 di Pingyao, si compone di due parti molto diverse: la prima \u00e8 quella definita come citt\u00e0 antica, quella cio\u00e8 che si sviluppa entro le alte mura di epoca Ming, mentre la seconda \u00e8 la porzione di citt\u00e0 pi\u00f9 recente che si sviluppa al di fuori delle mura.\nPer quanto riguarda la citt\u00e0 antica di Pingyao, intesa come la porzione di citt\u00e0 interna alle mura, l'ultimo dato risale al 2005, quando contava una popolazione di 42.000 abitanti.\nLa citt\u00e0 antica occupa una superficie di 2,25\u00a0km\u00b2, circondata da mura.\nAnticamente Pingyao era il centro finanziario della Cina: durante la dinastia Qing la citt\u00e0 ospitava almeno 20 istituzioni finanziarie, pi\u00f9 della met\u00e0 dell'intero paese. Tra di esse vi era la \"Rishengchang\", considerata la prima banca della Cina."}
{"id": "806925", "revid": "767487", "url": "https://it.wikipedia.org/wiki?curid=806925", "title": "Robin e Marian", "text": "Robin e Marian (\"Robin and Marian\") \u00e8 un film del 1976 diretto da Richard Lester.\nTrama.\nRobin Hood, abbandonati i panni di \"ladro che ruba ai ricchi per dare ai poveri\" \u00e8 diventato un rispettato guerriero al servizio di Riccardo Cuor di Leone, nelle Crociate. Quando gli viene ordinato di conquistare un castello che potrebbe nascondere un immenso tesoro, egli si rifiuta, poich\u00e9 nel castello abitano solo un uomo anziano, donne e bambini. Riccardo, furioso, rinnega l'amico e ne ordina l'esecuzione, ma prima che questa abbia luogo, il re viene colpito da una freccia lanciata dall'anziano abitante del castello. Il re in punto di morte decide di liberare Robin.\nDopo la morte di Riccardo, Robin e Little John, tornano in Inghilterra trascorsi ormai vent'anni di assenza. Nella foresta di Sherwood i due si ritrovano coi vecchi compagni: Will Scarlett e Fra' Tuck. Hood solo allora chiede notizie di Lady Marian e cos\u00ec apprende che quest'ultima \u00e8 diventata suora e si fa chiamare Madre Janet. Quando Robin si reca dalla sua vecchia amata, scopre che il suo storico nemico, lo Sceriffo di Nottingham, ne ha ordinato l'arresto. Marian \u00e8 pronta a consegnarsi e Robin tenta di salvarla, contro la sua volont\u00e0.\nRobin torna a rifugiarsi nella foresta con un ridotto numero di compagni. Quando lo sceriffo con un grosso contingente di soldati giunge ai margini del bosco e si accampa per preparare uno scontro finale, Hood anzich\u00e9 darsi alla macchia desidera affrontare l'acerrimo nemico. Esce allo scoperto e propone un singolo duello in cui il vincitore avrebbe decretato le sorti della battaglia. Nel frattempo Marian fugge dal campo di battaglia. I contadini e i pastori di gregge osservano in modo disinteressato l'evento di guerra che sta per iniziare. Sono trascorsi molti anni dai fasti della leggenda di \"Robin di Sherwood\", il combattimento \u00e8 alterno e i due contendenti faticano a colpirsi mortalmente e a rimanere in piedi, stremati pi\u00f9 dalla fatica che dall'avversario. Quando lo scontro sembra essere ormai favorevole allo sceriffo, che volutamente evita di colpire Robin, egli viene trafitto a morte da un ingannevole Robin. Ugualmente Robin \u00e8 stato gravemente ferito e non pu\u00f2 scappare. Gli uomini dello Sceriffo, disattendendo le promesse, si disinteressano di Hood e attaccano i ribelli, sottomettendoli facilmente. Solo Little John accorre e con Marian riescono a portare Robin in un convento. Egli, pieno di adrenalina, vaneggia una vittoria (sulla tirannia) che non c'\u00e8 stata e pensa di poter rimettersi per tornare a una serie di avventure. Marian invece \u00e8 conscia della situazione, delle ferite fisiche e morali e del tempo trascorso. Prepara un medicinale e Robin, ancora euforico per l'uccisione del nemico (mentre i suoi compagni sono tutti morti o catturati) solo per averlo bevuto, dichiara di sentirsi meglio. Improvvisamente, non appena si accorge di non sentire pi\u00f9 le gambe, capisce che si trattava di una bevanda avvelenata e chiama Little John, ma anche Marian ha bevuto dallo stesso calice.\nMarian ha agito per amore, perch\u00e9, dopo le ferite ricevute, egli non sarebbe mai pi\u00f9 stato lo stesso, non avrebbe mai pi\u00f9 avuto giorni gloriosi come quello. Marian dunque spiega allo stremato Robin che, nonostante la sofferenza da lei patita dovuta all'abbandono, lei ha continuato ad amarlo pi\u00f9 di qualunque altra cosa, \"pi\u00f9 di Dio\", pi\u00f9 della sua stessa vita e Robin (conscio del tradimento da lui perpetrato) capisce che il (suo) tempo \u00e8 ormai trascorso.\nLittle John rimane accanto a Robin, mentre quest'ultimo lancia una freccia, fuori dalla finestra, per indicare dove dovr\u00e0 essere seppellito insieme a Marian, augurandosi cos\u00ec di tornare, anche se nella morte, alla sua amata foresta."}
{"id": "806928", "revid": "254401", "url": "https://it.wikipedia.org/wiki?curid=806928", "title": "Calcarelli", "text": "Calcarelli \u00e8 la principale frazione di Castellana Sicula, posta ad un solo chilometro dal centro comunale, cui \u00e8 collegata tramite un largo viale alberato.\nConta circa 600-700 abitanti. \u00c8 sede di parrocchia, intitolata a San Giuseppe e, ad una chiesa pi\u00f9 antica, risalente a met\u00e0 XIX secolo, se ne affianca una nuova, costruita tra gli anni sessanta e settanta.\nIl nome deriva dal fatto che nella frazione si trovavano delle fornaci di gesso (dette \"carcare\"), delle quali rimangono tracce nelle colline poste di fronte al centro abitato: possono essere visitate seguendo brevi tragitti a piedi.\nUna villa romana doveva essere presente nel I secolo, in \"contrada Muratore\" e alcuni ipogei rimangono visibili nei presso del \"Museo della civilt\u00e0 contadina\" che si sta inaugurando in \"contrada Passo l'Abate\"."}
{"id": "806930", "revid": "486946", "url": "https://it.wikipedia.org/wiki?curid=806930", "title": "Territori Britannici dell'Antartico", "text": ""}
{"id": "806934", "revid": "26891", "url": "https://it.wikipedia.org/wiki?curid=806934", "title": "Chrysler Jupiter", "text": ""}
{"id": "806935", "revid": "486946", "url": "https://it.wikipedia.org/wiki?curid=806935", "title": "British Antarctic Territory", "text": ""}
{"id": "806938", "revid": "320578", "url": "https://it.wikipedia.org/wiki?curid=806938", "title": "Martin Titan", "text": ""}
{"id": "806941", "revid": "26891", "url": "https://it.wikipedia.org/wiki?curid=806941", "title": "Sperry Sergeant", "text": ""}
{"id": "806948", "revid": "767487", "url": "https://it.wikipedia.org/wiki?curid=806948", "title": "Virgin Steele (album)", "text": "Virgin Steele \u00e8 il primo disco del gruppo heavy metal statunitense Virgin Steele, uscito negli Stati Uniti nel 1982 e nel Regno Unito nel 1983."}
