{"id": "900615", "revid": "889336", "url": "https://it.wikipedia.org/wiki?curid=900615", "title": "Bonito (Italia)", "text": "Bonito (\"Bun\u00ecto\" o \"Bun\u00ect\u00eb\" in dialetto irpino) \u00e8 un comune italiano di abitanti della provincia di Avellino in Campania.\nGeografia fisica.\nIl centro cittadino \u00e8 situato sul versante sinistro della valle dell'Ufita, alle pendici sud-orientali del monte Calvario e al confine con la provincia di Benevento. Bonito \u00e8 collegata amministrativamente a Ariano Irpino e Avellino; a quest'ultima e a Benevento ci si rivolge inoltre per gli scambi commerciali e per le esigenze legate ai servizi.\nTerritorio.\nIl comune si estende su 18,6\u00a0km\u00b2 e ha una densit\u00e0 di popolazione pari a 144 abitanti/km\u00b2.\nBorgo collinare, sorto nel Medioevo in un territorio noto anticamente per la sua fertilit\u00e0; l'economia locale \u00e8 di stampo essenzialmente rurale. Quasi la met\u00e0 dei bonitesi, che presentano un indice di vecchiaia compreso nei valori medi, risiede nel capoluogo comunale, posto su uno sperone roccioso; il resto della comunit\u00e0 si distribuisce invece nelle localit\u00e0 di Grieci e Morroni, in un buon numero di aggregati urbani elementari e in numerose case sparse sui fondi. L'abitato \u00e8 circondato da rilievi collinari dai profili dolci, rivestiti da distese di seminativi e da filari di viti che si succedono a perdita d'occhio; ricco di acque superficiali, il territorio comunale ospita inoltre vasti pascoli e una rigogliosa vegetazione riparia (pioppi, salici e ontani). Tra la sabbia e il pietrisco degli isolotti che affiorano tra le acque del fiume Ufita nidificavano in massa, fino a qualche anno fa, diverse specie di uccelli limicoli, volatili diffusi normalmente nelle aree costiere e lungo le rive dei fiumi. Sullo sfondo azzurro dello stemma comunale, concesso con Decreto del Capo del Governo, figura una banda d'oro accompagnata da sei mezzi gigli, disposti tre al di sopra e tre al di sotto della banda.\nStoria.\nLe prime notizie relative all'esistenza di un centro abitato risalgono al X secolo, quando venne edificato dai longobardi il \"Castrum Boneti\", a scopo difensivo, nella zona di confine tra la contea di Ariano e il ducato di Benevento. Passata ai Normanni nel secolo successivo, fu gravemente danneggiata dal terremoto del 1125. Fu soggetta, in epoca angioina, alla famiglia locale dei Bonito; acquistata nel 1445 dagli Orsini, fu venduta nel 1648 ai Pisaniello. Tornata tra le propriet\u00e0 della famiglia Bonito nel 1674, venne poi seriamente danneggiata dapprima dal terremoto del Sannio del 1688, quindi dal terremoto dell'Irpinia del 1732. Nel 1757, sotto i Borboni, fu annessa al demanio regio. Secondo le due teorie pi\u00f9 accreditate il toponimo deriverebbe dal sostantivo latino \"Bonetum\", \"fortificazione a forma di berretto di prete\", o dal personale medievale \"Bonitus\". Domina l'abitato il castello longobardo, pi\u00f9 volte ristrutturato: a pianta quadrata, conserva quattro torri cilindriche e un ponte levatoio in legno. La seicentesca chiesa di Santa Maria della Valle custodisce antiche sculture di epoca romana mentre nell'oratorio della Buona Morte e nella chiesa di Sant'Antonio, entrambi del XVIII secolo, si possono ammirare rispettivamente una preziosa Annunciazione e raffinate sculture lignee dello stesso periodo.\nNell'Ottocento, all'epoca del regno delle Due Sicilie, il comune di Bonito fu aggregato amministrativamente al circondario di Grottaminarda nell'ambito del distretto di Ariano, all'interno della provincia di Principato Ultra. In epoca post-unitaria Bonito rimase a far parte del mandamento di Grottaminarda nell'ambito del circondario di Ariano di Puglia, all'interno della provincia di Avellino.\nSociet\u00e0.\nEvoluzione demografica.\nA Bonito vivono 915 famiglie. Nel decennio 1991-2001, secondo i dati dei censimenti dell'ISTAT, la popolazione \u00e8 diminuita del 6,5%.\nLingue e dialetti.\nAccanto alla lingua italiana, nel territorio comunale \u00e8 in uso una variet\u00e0 del dialetto irpino.\nReligione.\nIl comune di Bonito appartiene alla diocesi di Ariano Irpino-Lacedonia\nEconomia.\nL'agricoltura, specializzata nella produzione di grano, uva e olive, costituisce la principale fonte di reddito e di occupazione locale.\nIl settore secondario si compone di imprese a carattere artigianale attive nei comparti delle confezioni, del legno, delle calzature, della lavorazione dei metalli e, soprattutto, del settore agro-alimentare.\nDi notevole rilevanza \u00e8 infatti la produzione dell'olio DOP extravergine \"Irpinia - Colline dell'Ufita\".\nInfrastrutture e trasporti.\nUna strada provinciale collega il comune con.la strada statale 90 delle Puglie, arteria di grande comunicazione che consente le relazioni con Avellino e Benevento da un lato e con Ariano Irpino e Foggia dall'altro.\nAmministrazione.\nAltre informazioni amministrative.\nIl comune fa parte dell'Unione dei comuni Terre dell\u2019Ufita."}
{"id": "900629", "revid": "106324", "url": "https://it.wikipedia.org/wiki?curid=900629", "title": "Chhit Choeun", "text": ""}
{"id": "900630", "revid": "729019", "url": "https://it.wikipedia.org/wiki?curid=900630", "title": "Avia B-534", "text": "LAvia B-534 era un caccia monomotore biplano prodotto dall'azienda cecoslovacca Avia negli anni trenta ed impiegato essenzialmente in Cecoslovacchia nel periodo immediatamente antecedente allo scoppio della seconda guerra mondiale e in Bulgaria durante la guerra.\nStoria del progetto.\nAll'inizio degli anni trenta l'azienda aeronautica Avia decise di sviluppare un nuovo velivolo da caccia, con cui sostituire il precedente Avia BH-33, affidando, per la prima volta, il progetto all'ingegnere Franti\u0161ek Novotn\u00fd. Il risultato fu il B-34, un modello dall'impostazione tradizionale di costruzione metallica e che adottava una configurazione alare biplana, in controtendenza a quanto sperimentato in quegli anni da poche (ma in seguito molto influenti) aziende mondiali orientate alle prestazioni ottenibili dai monoplani. Con la configurazione biplana Novotn\u00fd privilegiava le doti di manovrabilit\u00e0 e di velocit\u00e0 di salita non ancora ottenibili con i monoplani, coerentemente a quanto veniva fatto in molte nazioni (tra cui l'Italia) in quegli anni. Durante la produzione questo velivolo pass\u00f2 dall'abitacolo aperto all'abitacolo chiuso, uno dei primi caccia prodotti in serie di questo tipo. Il prototipo, che venne portato in volo nei primi mesi del 1932, serv\u00ec da base a numerose migliorie e ad ulteriori sviluppi basati sull'adozione di diverse motorizzazioni. Il secondo prototipo venne equipaggiato in un secondo momento con un motore a V di produzione cecoslovacca e proposto al personale militare con la designazione B-234. La definitiva adozione del motore Hispano-Suiza 12Y diede origine al prototipo del B-534, la variante di maggior successo e quella avviata alla definitiva produzione in serie.\nIl B-534 venne portato in volo per la prima volta il 25 maggio 1933, nelle mani del collaudatore Vaclav Koci, dando subito prova di ottime prestazioni. Dopo il primo lavoro di rifinitura e la presentazione alle autorit\u00e0 militari venne emesso, a met\u00e0 del 1934, un primo ordine di fornitura per la \u010ce\u0161koslovenske Vojenske Letectvo (\u010cVL), l'aeronautica militare cecoslovacca. A quel tempo, lo sviluppo del B-534 risultava in anticipo sui suoi contemporanei. I reparti da caccia del Regno Unito erano ancora basati sull'Hawker Fury, mentre il Gloster Gladiator era ancora in fase di sviluppo finale. L'Unione Sovietica si affidava all'impiego degli aeromobili dell'OKB Polikarpov. Gli Stati Uniti d'America stavano ancora utilizzando i discendenti della serie Curtiss Hawk, con i prototipi del Seversky P-35 e del Curtiss P-36 in procinto di volare. Le prime consegne del B-534 ai reparti da caccia della \u010cVL iniziarono a fine 1935, con l'ordine di 445 esemplari evaso completamente nel 1938.\nNel frattempo un B-534 venne presentato all'avioraduno di Zurigo del 1937, dove i caccia tedeschi Messerschmitt Bf 109B dominarono le prove di abilit\u00e0 grazie alle loro eccellenti prestazioni generali. Tuttavia, nella gara di velocit\u00e0 il B-534 risult\u00f2 aver conquistato il secondo posto, non molto distante dal risultato ottenuto dal Bf 109.\nDopo la prima versione, la B-534, che apparve nel 1932 contemporaneamente a un buon numero di nuovi modelli proposti da aziende europee e che venne costruita in pochi esemplari, passarono altri due anni prima che fosse avviato alla produzione il tipo successivo, il B-534 II. Fu questo il modello che adott\u00f2, per la prima volta, le mitragliatrici laterali. Rispetto alla prima versione integr\u00f2 molti miglioramenti e speriment\u00f2 l'alloggiamento di un cannoncino automatico nel motore, sparante dal pignone dell'elica, calibro 20\u00a0mm. Ebbe tuttavia molti problemi di affidabilit\u00e0 e cos\u00ec non fu impiegato spesso, ma faceva della macchina uno dei primissimi caccia armati con cannoni della storia.\nDopo 200 esemplari prodotti, nel 1935 apparve il B-534 III ulteriormente migliorato, e infine il B-534 IV che per la prima volta aveva l'abitacolo chiuso, con tettuccio scorrevole. Il tipo di fusoliera, con una struttura sensibilmente rialzata e molto sottile, ricordava in maniera eccezionale quella di caccia come l'Hawker Hurricane, ora che vi era il tettuccio per il pilota.\nA parte questo, il B-534 IV aveva anche i supporti per 6 bombe da 20\u00a0kg che lo rendevano un cacciabombardiere multiruolo a tutti gli effetti. In inverno, il carrello, che ora era carenato in maniera pesante per le due ruote di grande diametro, poteva essere sostituito con sci. Le macchine ebbero in seguito anche eliche bipala metalliche, con passo variabile. Infine, apparve il tipo Bk 534 con un cannoncini automatici Oerlikon FFS calibro 20\u00a0mm, che finalmente era ragionevolmente affidabile, con un caricatore da 20 colpi. Ne vennero in tutto consegnati almeno 272, e nel 1938, all'epoca dell'annessione da parte tedesca vi erano ben 450 esemplari in servizio, una delle forze aeree da caccia pi\u00f9 potenti e moderne del mondo.\nInfine apparve lAvia B-634, una versione ulteriormente migliorata, nel 1936. Esso venne ritenuto da molti il caccia biplano di pi\u00f9 bell'aspetto e pi\u00f9 pulito, ma non entr\u00f2 in produzione rimanendo esemplare unico, mentre si decise di continuare a produrre il -534, continuando a migliorarlo (e con l'abitacolo chiuso). Nel frattempo, anche in Cecoslovacchia si faceva strada l'idea del caccia monoplano, per il quale il caccia B-534 sarebbe stato un eccellente base di partenza. Comunque il B-534 rimase in produzione per lungo tempo, quasi per un'intera generazione, l'ultima pre bellica, dei caccia europei, a titolo di paragone dagli esordi del FIAT Cr-32 alla fine della fase prototipica del FIAT Cr-42, entrambe macchine che superava per alcuni aspetti.\nTecnica.\nStruttura.\nLa progettazione vedeva una macchina biplana, con struttura costituita da una travatura reticolare formata da tubi in acciaio, mentre anche le ali erano costituite da strisce di acciaio, il tutto rinforzato da controventature costituite da travetti di acciaio. Il rivestimento era in tela verniciata, eccetto che nella parte anteriore della fusoliera, costituita in tal caso da una serie di pannelli di metallo, probabilmente alluminio.\nLe ali erano praticamente uguali, sia quella inferiore che quella anteriore, con una campatura a \"Z\" costituita da due travetti in parallelo, con uno trasversale che li congiunge. Un'altra trave esisteva tra l'ala superiore e la fusoliera.\nIl carrello d'atterraggio era fisso, dotato anteriormente di ruote di grandi dimensioni, con una sola campata posteriore, mentre la coda aveva una struttura a pattino piuttosto che un ruotino.\nMotore.\nL'unit\u00e0 motrice di questo caccia era un elemento fondamentale, con una struttura particolarmente massiccia e lunga. Era un \u010cKD HS 12Y, versione prodotta su licenza del motore franco-spagnolo Hispano-Suiza 12Y, dall'architettura 12 cilindri a V raffreddato a liquido, con il radiatore posizionato in una struttura fissa tra le gambe del carrello. Era questo il motore base di una intera generazione di macchine francesi, che compariva anche sulla serie di caccia Dewoitine D.500. Esso dava una potenza notevole, ma per i minuscoli caccia dell'epoca era assai impegnativo. Nondimeno, il robusto caccia cecoslovacco era abbastanza piccolo da consentire di alloggiarlo rimanendo abbastanza leggero da rendere possibili buone prestazioni.\nArmamento.\nL'armamento era costituito, nella versione B-534 II, da mitragliatrici sistemate ai lati della fusoliera, di piccolo calibro, con scanalature nella fusoliera per consentire il fuoco. Esse avevano 200 colpi ciascuna e permettevano una ventina di secondi di fuoco, possibile grazie ad un collimatore di tiro a riflessione e un sincronizzatore di tiro per sparare attraverso l'elica. Quest'ultima era munita di due sole pale, ma con grande corda per dissipare in un diametro contenuto la grande potenza motrice. L'elica aveva una carenatura molto appuntita, sotto la quale faceva capolino il piccolo radiatore dell'olio.\nImpiego operativo.\nCecoslovacchia, Protettorato di Boemia e Moravia, Repubblica Slovacca.\nLe prime versioni del B-534 entrarono in servizio nel 1935 nei reparti da caccia della \u010ce\u0161koslovenske Vojenske Letectvo (\u010cVL), l'aeronautica militare della Cecoslovacchia, rimanendo in prima linea fino al 1939 quando, per l'intervento della Germania nazista, avvenne la divisione dello stato. In quell'ambito la Germania assunse il controllo della parte ceca, quella occidentale a maggioranza tedesca che da quel momento venne ridesignata Protettorato di Boemia e Moravia, separandola da quella orientale, a maggioranza slava, e che divent\u00f2 stato alleato con la designazione Repubblica Slovacca. Da quel momento la precedente forza aerea venne disciolta e circa 80 tra B-534 e Bk-534 entrarono a far parte della nuova forza armata, la \"Slovensk\u00e9 vzdu\u0161n\u00e9 zbrane\".\nIl B-534 venne utilizzato in combattimento per la prima volta in quello stesso anno, durante la guerra slovacco-ungherese, quando i reparti della \"Slovensk\u00e9 vzdu\u0161n\u00e9 zbrane\" si scontrarono con quelli del Regno di Ungheria per la ridefinizione del confine tra i due Stati. In seguito, nel settembre 1939, due squadriglie parteciparono a fianco della Luftwaffe nel ruolo di caccia di scorta agli Junkers Ju 52/3m da trasporto durante la Campagna di Polonia. Gli stessi squadroni vennero nuovamente utilizzati, a supporto della Luftwaffe, sul fronte orientale, in Ucraina durante l'estate 1941 e successivamente, nel 1942, in operazioni di controguerriglia contro le locali organizzazioni partigiane. Successivamente l'inferiorit\u00e0 nelle prestazioni rispetto ai nuovi modelli introdotti durante il conflitto, la mancanza di parti di ricambio e la scarsa disponibilit\u00e0 della miscela combustibile della vecchia forza aerea cecoslovacca (il BiBoLi o, in alternativa, qualche altra miscela di alcool, benzolo e benzina), infine releg\u00f2 gli esemplari sopravvissuti a compiti di seconda linea, destinati principalmente alla formazione dei nuovi piloti da caccia nelle scuole di volo ma anche come aereo da traino alianti. Vennero inoltre valutati, opportunamente adattati, come aereo imbarcato sulla portaerei Graf Zeppelin.\nDurante la guerra contro l'Ungheria i risultati ottenuti, contro i coevi FIAT Cr-32, pure biplani, furono piuttosto scadenti, questo in parte fu dovuto alla carenza di piloti esperti nelle file slovacche (il grosso dei piloti della disciolta aviazione cecoslovacca disconosceva gli stati fantoccio, scegliendo spesso l'esilio, combattendo sotto altre bandiere la germania nazista).\nGli esemplari ancora in condizioni di volo vennero rimessi in prima linea durante l'Insurrezione nazionale slovacca del settembre-ottobre 1944. Diversamente a quanto previsto dagli insorti, le autorit\u00e0 militari rifiutarono di schierarsi con i rivoltosi e questi furono costretti ad utilizzare un eterogenea ed improvvisata serie di velivoli diversi, tra i quali alcuni B-534, che operarono dall'allora designato aeroporto Tri Duby di Slia\u010d. Il 2 settembre 1944, il sergente maggiore Franti\u0161ek Cyprich, subito dopo aver provato un B-534 appena riparato, riusc\u00ec ad abbattere uno Junkers Ju 52/3m da trasporto dell'ungherese Magyar Kir\u00e1lyi Honv\u00e9d L\u00e9gier\u0151 diretto verso una base nella Polonia occupata. Questa risulta essere la prima vittoria in un combattimento aereo per gli insorti e una delle ultime di un biplano. Nonostante il successo, data l'estrema necessit\u00e0 di recuperare velivoli funzionanti, Cyprich venne rimproverato per non aver optato verso un atterraggio forzato con conseguente cattura dello Ju 52 piuttosto che il suo abbattimento. Gli ultimi due B-534 presenti a Tri Duby vennero dati alle fiamme in occasione dell'evacuazione della base il 25 ottobre 1944.\nBulgaria.\nL'allora Regno di Bulgaria acquist\u00f2 78 B-534 nel 1939, ben dopo la separazione di Boemia e Moravia dalla Slovacchia, ordine evaso con la consegna dell'ultimo lotto nel marzo 1942. Il 1\u00ba agosto 1943 sette di questi esemplari furono protagonisti di un doppio contatto con i bombardieri Consolidated B-24 Liberator della statunitense United States Army Air Force di ritorno da una missione su Ploie\u0219ti. Bench\u00e9 ci fosse stato uno scambio di colpi, alcuni andati a segno, nessun B-24 venne abbattuto e solo alcuni dei B-534 colpiti rimasero danneggiati durante l'atterraggio. Dopo il colpo di Stato antinazista del 9 settembre 1944, la Bulgaria cambi\u00f2 il proprio appoggio militare revocandolo all'Asse e schierandosi con gli Alleati, utilizzando da quel momento i B-534 rimasti in missioni di attacco al suolo contro reparti della Wehrmacht. Il giorno seguente, il 10 settembre, sei B-534 furono costretti ad affrontare altrettanti Messerschmitt Bf 109 della Luftwaffe in un combattimento a bassa quota. I caccia tedeschi, pur tecnologicamente superiori, riuscirono ad abbattere solo un avversario prima di ritirarsi rendendosi conto del vantaggio tattico derivante dalla maggiore manovrabilit\u00e0 offerta dalla velatura biplana.\nAltri.\nAlcuni esemplari entrarono in servizio in Unione Sovietica, Regno di Romania e Regno di Bulgaria sia come prede di guerra che per l'iniziativa di alcuni piloti da caccia slovacchi i quali, dissentendo dalle scelte del proprio governo, decisero di disertare conducendo i propri B-534 al di fuori del proprio territorio nazionale."}
{"id": "900631", "revid": "106324", "url": "https://it.wikipedia.org/wiki?curid=900631", "title": "Ek Choeun", "text": ""}
{"id": "900632", "revid": "64860", "url": "https://it.wikipedia.org/wiki?curid=900632", "title": "Laurenzana", "text": "Laurenzana (\"Laurenz\u00e0ne\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nSorge a 850 m s.l.m. nella parte centro-orientale della provincia.\nConfina con i comuni di Anzi (13\u00a0km), Calvello (15\u00a0km), Corleto Perticara (17\u00a0km), Castelmezzano (18\u00a0km), Pietrapertosa (20\u00a0km) e Viggiano (24\u00a0km). Dista 38\u00a0km da Potenza e 97\u00a0km dall'altra provincia lucana di Matera.\nStoria.\nLaurenzana come molti paesi della Basilicata affonda le sue origini nel medioevo, quando ragioni difensive portano allo svilupparsi del primo insediamento intorno alla rupe. La successiva crescita avviene intorno ai due poli costituiti dalla Chiesa Madre e dal Castello. Le prime fonti documentarie risalgono al periodo normanno. In epoca successiva, gli Angioini, apportarono notevoli cambiamenti sia al castello sia al centro abitato, che viene per la prima volta racchiuso da una cinta muraria munita di torri rotonde scarpate. Nel 1268, i suoi abitanti parteciparono alla rivolta ghibellina. Nel periodo aragonese fu posseduta dalla famiglia Orsini del Balzo, successivamente fu dominata da altre famiglie feudatarie come i Loffredo, i Filangieri e infine i Quarto.\nSolo nel XVII secolo, in conseguenza della crescita urbana e degli scambi commerciali, le torri della cinta muraria vengono assorbite nel tessuto urbano e riutilizzate per uso civile. L'organismo urbano si svilupp\u00f2 successivamente, lungo il percorso di crinale, dove sorsero i maggiori palazzi della borghesia.\nIl terremoto del 1857.\nIl terremoto del 16 Dicembre 1857 fu uno dei sisma pi\u00f9 devastanti cha ha colpito la Basilicata, poich\u00e9 altissimo fu il numero di vittime e ingenti i danni arrecati al patrimonio costruito. Il Catalogo Parametrico dei Terremoti Italiani classifica questo terremoto con un'intensit\u00e0 epicentrale pari al grado XI della Scala Mercalli. Viene ricordato anche perch\u00e9 fu il primo ad essere foto-documentato. Per la prima volta, quale aggregato alla spedizione dello scienziato Robert Mallet, ci fu un professionista dell'immagine francese, Alphonse Bernaud. Con una voluminosa macchina fotografica, realizz\u00f2 una rappresentazione visiva dei danni, dove arrivare non era facile.\nMolti edifici pubblici crollarono del tutto, come la caserma e l\u2019edificio della cancelleria comunale, anche se i documenti dell\u2019archivio furono salvati e trasferiti nell\u2019edificio che ospitava un carcere correzionale, vuoto al momento del terremoto. Nella demolizione degli edifici pericolanti, rientr\u00f2 anche il campanile della chiesa del Carmine e delle torri del castello ex-feudale che, molto probabilmente, ubicava un orologio recuperato tra le macerie. \nIl patrimonio architettonico religioso sub\u00ec molti danni e solo la chiesa di San Giorgio rimase illesa. La Chiesa Madre fu interessata da molti lavori di restauro, quali la muratura sopra gli archi della navata centrale, la volta del cappellano e la ripavimentazione delle tre navate, perch\u00e9 il pavimento in mattoni fu in parte spaccato dalle scosse. Anche il campanile croll\u00f2 per la met\u00e0, mentre la cappella del Loreto croll\u00f2 completamente. Il Convento necessit\u00f2 di notevoli lavori di ristrutturazione.\nDue anni dopo il terribile sisma, nel dicembre del 1859, quasi tutti i lavori previsti erano stati completati.\nCultura.\nCucina.\nTra i piatti tipici vi sono le patate alla laurenzanese (\"patan alla runzanes\"), una sorta di patate ripiene di uovo, salsiccia, formaggio e rafano. Tipica \u00e8 anche la nuglia di Laurenzana, riconosciuta prodotto agroalimentare tradizionale lucano.\nBibliografia.\nGiuseppe Damone \"Architettura e terremoto. La documentazione dei danni al patrimonio costruito di Laurenzana dopo il sisma del dicembre 1857\", in Studi e Ricerche a cura di Elisa Acanfora, Mauro Vincenzo Fontana. Claudio Grenzi Editore, 2018"}
{"id": "900633", "revid": "106324", "url": "https://it.wikipedia.org/wiki?curid=900633", "title": "Oeung Choeun", "text": ""}
{"id": "900635", "revid": "106324", "url": "https://it.wikipedia.org/wiki?curid=900635", "title": "Ung Choeun", "text": ""}
{"id": "900636", "revid": "834", "url": "https://it.wikipedia.org/wiki?curid=900636", "title": "Calorimetria a scansione differenziale", "text": ""}
{"id": "900645", "revid": "1745361", "url": "https://it.wikipedia.org/wiki?curid=900645", "title": "Sorvegliare e punire", "text": "Sorvegliare e punire. Nascita della prigione (\"Surveiller et punir: Naissance de la prison\", 1975) \u00e8 un saggio dello storico e filosofo francese Michel Foucault.\nTraccia una disamina dei meccanismi teorici e sociali sottesi ai massicci cambiamenti verificatisi nei sistemi penali della civilt\u00e0 occidentale in et\u00e0 moderna. Si concentra principalmente su documenti storici francesi, tuttavia gli argomenti sviscerati lo rendono di assoluto rilievo per tutte le societ\u00e0 occidentali. \u00c8 considerato un'opera che ha segnato - ispirandoli - molti successivi lavori di teorici e perfino di artisti.\nFoucault mette in crisi il concetto, comunemente accettato, che il carcere sia diventato una forma rilevante di punizione in conseguenza delle istanze umanitarie propugnate dai riformisti, bench\u00e9, del resto, non giunga neppure a sostenere espressamente l'avviso opposto. La via per cui raggiunge questo effetto consiste nel tracciare meticolosamente i cambiamenti culturali che hanno condotto alla dominanza della prigione, concentrando la propria attenzione sul corpo e sulle domande di potere. La prigione \u00e8 una forma usata dalle \"discipline\", un nuovo potere tecnologico, che pu\u00f2 ritrovarsi, secondo l'autore, anche nelle scuole, negli ospedali, nelle caserme, e cos\u00ec via. Le principali idee di \"Sorvegliare e punire\" possono essere raggruppate nelle quattro parti di cui si compone il lavoro: supplizio, punizione, disciplina e prigione.\nCapitolo per capitolo.\n\"Parte prima Supplizio\"\n\"Parte seconda Punizione\"\n\"Parte terza Disciplina\"\n\"Parte quarta Prigione\"\nIn dettaglio.\nSupplizio.\nDurante il Medioevo, le prigioni non avevano una finalit\u00e0 punitiva e l'unica funzione cui esse assolvevano era quella di ospitare i prigionieri in attesa della sentenza, la quale consentiva loro due possibilit\u00e0: la scarcerazione - che avveniva previo pagamento di un riscatto in denaro - e il supplizio capitale. La prigione come luogo punitivo - fa notare Foucault - \u00e8 una invenzione da far risalire ai principi del XIX Secolo.\nL'autore inizia il libro esponendo il contrasto tra due forme di punizione:\nQuesti esempi ritraggono vividamente i vasti cambiamenti manifestatisi in meno di un secolo nei sistemi penali occidentali. L'autore spinge il lettore ad interrogarsi su cosa possa aver condotto ad una trasformazione cos\u00ec radicale.\nLa risposta viene ricercata in un esame della pubblica tortura in s\u00e9. Sostiene l'autore che questo genere di spettacolo costituiva una sorta di \"piazza teatrale\" cui corrispondevano diverse funzioni e diversi effetti (desiderati ed indesiderati) per la societ\u00e0.\n\"Le funzioni perseguite\" erano:\n\"Alcuni degli \"effetti collaterali\"\" (naturalmente indesiderati) erano:\nPertanto, conclude Foucault, in definitiva la pubblica esecuzione si rivelava obiettivamente controproducente e perfino anti-economica. Per di pi\u00f9 essa era applicata in modo eterogeneo, irrazionale e quasi casuale. Ne consegue che il suo costo politico era troppo alto. Era addirittura l'antitesi dei pi\u00f9 moderni interessi dello Stato: ordine e generalizzazione.\nPunizione.\nIl passaggio alla prigione non fu immediato. Ci fu un cambio graduale, bench\u00e9 piuttosto rapido. La prigione fu preceduta storicamente da una forma diversa di spettacolo pubblico. Il teatro del pubblico supplizio cedette il posto alle catene di galeotti impegnati in lavori forzati. La punizione divenne \"gentile\", ma non per ragioni umanitarie, secondo la tesi gi\u00e0 anticipata da Foucault. Egli afferma che i riformisti erano insoddisfatti della natura imprevedibile, ed iniquamente distribuita, della violenza del sovrano concentrata sul corpo del condannato. Una maggior razionalizzazione di tutto questo \"processo produttivo\" era auspicata dai riformisti, anche in relazione al principio che il potere dello Stato debba (o almeno \"dovrebbe)\" essere una forma di potere pubblico. Stando a Foucault, ci\u00f2 stava a cuore ai riformisti pi\u00f9 che gli argomenti umanitari.\nAl di fuori di questo movimento verso la punizione generalizzata, sarebbe stato creato un migliaio di \"mini-teatri\" di punizione in cui i corpi dei condannati sarebbero stati esposti in uno spettacolo pi\u00f9 ubiquo, controllato ed efficace. I prigionieri sarebbero stati costretti a svolgere lavori che riflettevano i loro crimini, in tal modo fornendo alla societ\u00e0 una riparazione per le loro deviazioni. Questo avrebbe permesso al pubblico di vedere i corpi dei condannati che davano esecuzione alla loro punizione, e cos\u00ec riflettevano sui delitti commessi. Ma questi esperimenti durarono meno di vent'anni.\nFoucault sostiene che questa teoria della punizione \"gentile\" rappresent\u00f2 il primo allontanamento dall'eccessiva forza del sovrano, e verso mezzi di punizione pi\u00f9 generalizzati e controllati. Per\u00f2, suggerisce che il cambiamento verso la prigione che segu\u00ec fu il risultato di una nuova \"tecnologia\" ed ontologia rivolte al corpo che si sarebbero sviluppate nel XVIII secolo: la tecnologia della disciplina e l'ontologia dell'\"uomo come macchina\".\nSul piano pi\u00f9 squisitamente socio-politico, l'autore sembra suggerire piuttosto scopertamente la tesi che la riforma del sistema penale (quasi coeva alla Rivoluzione francese) sia funzionale agli interessi della classe borghese che \u2014 non a caso \u2014 si sta viepi\u00f9 affermando nel proprio crescente ruolo egemonico proprio in quel periodo. Vi \u00e8 un diverso modo di reprimere fermamente lillegalismo dei beni\" (tipico della plebe, specie nei suoi strati marginali; furti, rapine, omicidi) rispetto ad una certa tolleranza verso l'illegalismo\" \"dei diritti\" (tipico dello scaltro borghese; truffe, corruzioni e simili):\n\u00abBisogna concepire un sistema penale come un meccanismo per gestire gli illegalismi in modo differenziato e non per sopprimerli tutti.\u00bb\nIl nuovo \"linguaggio\" del punire.\nTra la pagina 102 e la 110, l'autore enuncia una sorta di \"decalogo\" (\"semio-tecnica\", ovvero \"tecnica dei segni punitivi\" con cui i riformatori tentano di influenzare con universale efficacia i comportamenti sociali) della politica criminale, interessante per la sua evidente attualit\u00e0 anche nel contesto contemporaneo:\nDisciplina.\nSecondo Foucault, l'affermarsi della prigione come forma generalizzata di sanzione per ogni sorta di crimine \u00e8 un portato dello sviluppo della disciplina registratosi nel XVIII e nel XIX secolo. L'analisi dell'autore si rivolge alla creazione di forme particolarmente raffinate di disciplina, aventi ad oggetto i pi\u00f9 minuti e dettagliati aspetti del corpo di ciascuna persona. Suggerisce anche l'idea che la disciplina abbia generato una nuova economia ed una nuova politica dei corpi.\nLe istituzioni moderne richiedevano che i corpi fossero individuati secondo i loro scopi, ed anche per l'addestramento, l'osservazione ed il controllo. Pertanto, sostiene, la disciplina ha creato una forma di individualit\u00e0 del tutto nuova per i corpi, che ha permesso loro di adempiere il dovere nelle forme delle organizzazioni economiche, politiche e militari che emergevano nell'et\u00e0 moderna e tuttora continuano.\nQuesta disciplina delle individualit\u00e0 costruisce per i corpi che controlla quattro caratteristiche, e costruisce di riflesso un'individualit\u00e0 che \u00e8:\nFoucault suggerisce che questa individualit\u00e0 possa essere integrata in sistemi ufficialmente egualitari, ma che utilizzano la disciplina per costruire relazioni di potere non egualitarie:\nSecondo l'autore, la disciplina crea \"corpi docili\", ideali per le esigenze moderne in fatto di economia, politica, guerra - corpi funzionali in fabbrica, negli ordinati reggimenti, nelle classi scolastiche. Ma, per costruire corpi docili, le istituzioni che promuovono la disciplina devono riuscire a:\nOssia: la disciplina deve imporsi senza una forza eccessiva attraverso un'attenta osservazione, e grazie a tale osservazione i corpi si forgiano nella forma corretta. Ne discende la necessit\u00e0 di una peculiare forma di istituzione, che - secondo - Foucault, \u00e8 ben esemplificata dal \"Panopticon\" di Jeremy Bentham.\nIl \"Panopticon\" era la somma incarnazione di una moderna istituzione disciplinare. Consentiva una costante osservazione caratterizzata dalla \"veduta diseguale\". Infatti, forse la pi\u00f9 importante caratteristica del \"Panopticon\" risiedeva nella progettazione costruttiva grazie alla quale il recluso non poteva mai sapere quando (e se) effettivamente era sorvegliato. In tale modo, per l'appunto, la \"veduta diseguale\" determinava l'interiorizzazione dell'individualit\u00e0 disciplinare, ed il corpo docile richiesto per gli internati. Ci\u00f2 significa che si \u00e8 meno indotti a trasgredire leggi o regole se si crede di essere osservati, \"anche quando in realt\u00e0 la sorveglianza non \u00e8 (momentaneamente) praticata\". Pertanto, la prigione, specie se ricalca il paradigma del \"Panopticon\", offre la forma ideale di punizione moderna. Secondo Foucault, questo \u00e8 il motivo per cui la punizione generalizzata, \"gentile\", delle catene di forzati ha comunque dovuto cedere il passo al carcere. Quest'ultimo era la modernizzazione ideale della punizione, ed era quindi naturale che alla lunga prevalesse.\nFornita la dimostrazione logica del trionfo della prigione sulle altre forme punitive, Foucault dedica il resto del suo libro all'esame preciso della sua forma e funzione nella nostra societ\u00e0, per porre a nudo le ragioni del suo uso continuato, e per analizzare i supposti effetti di tale impiego.\nPrigione.\nNell'esaminare la costruzione della prigione come mezzo centrale della punizione criminale, Foucault crea una sorta di cornice all'idea che la prigione sia divenuta parte di un pi\u00f9 ampio \"sistema carcerario\", che \u00e8 divenuto un'istituzione sovrana - che tutto egemonizza - nella societ\u00e0 moderna. La prigione appartiene ad una rete pi\u00f9 vasta, comprendente scuole, istituzioni militari, ospedali e fabbriche, che materializza una \"societ\u00e0 pan-ottica\" per i propri membri. Il sistema crea \"carriere disciplinari\" (pag. 300) per chi accetta di rimanere nei \"giusti binari\" che gli sono stati assegnati. Il funzionamento di un tale sistema \u00e8 propiziato dall'autorit\u00e0 scientifica di medicina, psicologia e criminologia. \u00c8 altrettanto fondamentale il principio che il sistema \"non pu\u00f2 fare a meno di produrre delinquenti\" (pagina 266). La delinquenza, in effetti, si produce quando la micro-criminalit\u00e0 sociale (ad esempio asportare legname dal latifondo di un gran signore) non \u00e8 pi\u00f9 tollerata, e si crea una classe di \"delinquenti\" specializzati che agiscono quali surrogati della polizia nella sorveglianza della societ\u00e0."}
{"id": "900651", "revid": "21880", "url": "https://it.wikipedia.org/wiki?curid=900651", "title": "Alliaria officinalis", "text": ""}
{"id": "900655", "revid": "114656847", "url": "https://it.wikipedia.org/wiki?curid=900655", "title": "Corrado B\u00f6hm", "text": "Biografia.\nStudente di ingegneria, nel 1942 lascia l'Italia per la Svizzera e continua gli studi presso l'\u00c9cole Polytechnique F\u00e9d\u00e9rale di Losanna, dove nel 1946 ottiene il diploma di ingegnere elettronico. Finita la guerra, ritorna in Italia nel 1951. Nel 1954 ottiene il dottorato in matematica presso la Scuola politecnica federale di Zurigo (ETH), con una tesi nella quale viene definito un linguaggio di programmazione e viene proposto per la prima volta un compilatore scritto nello stesso linguaggio da tradurre (nel seguito programmi di questo tipo saranno chiamati compilatori \"metacircolari\").\nDal 1953 al 1968 \u00e8 ricercatore a Roma presso l'Istituto per le Applicazioni del Calcolo \"Mauro Picone\" del CNR, dove effettua ricerche sulla Macchina di Turing e sui linguaggi di programmazione, lavorando soprattutto con Giuseppe Jacopini. Dal 1959 al 1969 insegna presso l'Universit\u00e0 di Pisa e l'Universit\u00e0 di Roma. Dal 1970 \u00e8 professore dell'Universit\u00e0 di Torino ove organizz\u00f2 l'istituto di Scienze dell'Informazione, secondo in Italia dopo quello di Pisa. Dal 1974 \u00e8 professore all'Universit\u00e0 \"La Sapienza\" di Roma.\nI suoi studi sulla macchina di Turing e l'architettura di von Neumann portano nel 1966 all'enunciazione, in collaborazione con Giuseppe Jacopini, di un teorema di grande interesse scientifico, il Teorema di B\u00f6hm-Jacopini.\nLa sua ricerca seguente si \u00e8 concentrata soprattutto sul Lambda calcolo e la logica combinatoria. Dei suoi numerosi contributi in questo campo, il pi\u00f9 noto \u00e8 il cosiddetto Teorema di separazione, o Teorema di B\u00f6hm, rilevante per la semantica dei linguaggi di programmazione. \nNel 1994 gli viene conferita la laurea \"honoris causa\" dall'Universit\u00e0 degli Studi di Milano."}
{"id": "900663", "revid": "599013", "url": "https://it.wikipedia.org/wiki?curid=900663", "title": "Dsh", "text": ""}
{"id": "900669", "revid": "73843", "url": "https://it.wikipedia.org/wiki?curid=900669", "title": "Francesco d'Assisi", "text": "Diacono e fondatore dell'ordine che da lui poi prese il nome (Ordine Francescano), \u00e8 venerato come santo dalla Chiesa cattolica e dalla Comunione anglicana; proclamato, assieme a santa Caterina da Siena, patrono principale d'Italia il 18 giugno 1939 da papa Pio XII, il 4 ottobre ne viene celebrata la memoria liturgica in tutta la Chiesa cattolica (\"festa\" in Italia; \"solennit\u00e0\" per la Famiglia francescana).\nProfondamente ascetico, era conosciuto anche come \"il poverello d'Assisi\" per via della sua scelta di spogliarsi di ogni bene materiale e condurre una vita minimale, in totale armonia di spirito.\nOltre all'opera spirituale, Francesco, grazie al \"Cantico delle creature\", \u00e8 riconosciuto come uno degli iniziatori della tradizione letteraria italiana. Il cardinale Jorge Mario Bergoglio, eletto Papa nel conclave del 2013, ha assunto, primo nella storia della Chiesa, il nome pontificale Francesco proprio in onore del santo di Assisi.\nLa citt\u00e0 di Assisi, a motivo del suo illustre cittadino, \u00e8 assurta a simbolo di pace, soprattutto dopo aver ospitato i quattro grandi incontri tra gli esponenti delle maggiori religioni del mondo, promossi da papa Giovanni Paolo II nel 1986 e nel 2002, da papa Benedetto XVI nel 2011 e da papa Francesco nel 2016.\nBiografia.\nL'infanzia.\nFrancesco, che aveva un fratello di nome Angelo, nacque nel 1181/1182 da Pietro di Bernardone e, secondo testimonianze molto tardive, dalla nobile provenzale Madonna Pica, in una famiglia della borghesia emergente della citt\u00e0 di Assisi che, grazie all'attivit\u00e0 di commercio di stoffe, aveva raggiunto ricchezza e benessere. Sua madre lo fece battezzare con il nome di Giovanni (dal nome di Giovanni Battista) nella chiesa costruita in onore del patrono della citt\u00e0, il vescovo e martire Rufino, cattedrale dal 1036. Tuttavia il padre decise di cambiargli il nome in Francesco, insolito per quel tempo, probabilmente in onore della Francia che aveva fatto la sua fortuna.\nLa sua casa, situata al centro della citt\u00e0, era provvista di un fondaco, utilizzato come negozio e magazzino per lo stoccaggio e l'esposizione delle stoffe che il mercante si procurava con i suoi frequenti viaggi in Provenza. Il padre Pietro vendeva la sua pregiata merce in tutto il territorio del Ducato di Spoleto di cui, all'epoca, faceva parte anche la citt\u00e0 di Assisi. Le varie agiografie del santo non parlano molto della sua infanzia e della sua giovinezza: \u00e8 comunque ragionevole ritenere che egli fosse stato indirizzato dal padre a prendere il suo posto negli affari della famiglia. Dopo aver frequentato la scuola presso i canonici della cattedrale, nella chiesa di San Giorgio (dove, a partire dal 1257, venne costruita l'attuale basilica di Santa Chiara), a 14 anni Francesco si dedic\u00f2 a pieno titolo all'attivit\u00e0 del commercio. Egli trascorreva la sua giovinezza tra le liete brigate degli aristocratici assisani e la cura degli affari paterni, riguardanti l'attivit\u00e0 di commercio dei tessuti.\nLa guerra.\nSi ha memoria di una guerra che nel 1202 contrappose Assisi a Perugia. Tra le due citt\u00e0 esisteva una rivalit\u00e0 irriducibile che si protrasse per secoli. L'odio aument\u00f2 a causa dell'alleanza di Perugia con i guelfi, mentre Assisi parteggi\u00f2 per la fazione dei ghibellini. Non fu una scelta felice quella degli assisani in quanto nel 1202 subirono una sconfitta e una cospicua perdita di uomini a Collestrada, vicino a Perugia. Tra i giovani che parteciparono al conflitto, venne catturato e rinchiuso in carcere pure Francesco. L'esperienza della guerra e della prigionia lo sconvolse a tal punto da indurlo a un totale ripensamento della sua vita: da l\u00ec ebbe inizio un cammino di conversione, che col tempo lo port\u00f2 \u00aba vivere nella gioia di poter custodire Ges\u00f9 Cristo nell'intimit\u00e0 del cuore\u00bb.\nFrancesco, gravemente malato, dopo un anno di prigionia ottenne la libert\u00e0 dietro il pagamento di un riscatto, a cui provvide il padre. Tornato a casa, recuper\u00f2 gradatamente la salute trascorrendo molto tempo nei possedimenti del padre. Secondo Tommaso da Celano furono questi luoghi appartati che contribuirono a risvegliare in lui un assoluto e totale amore per la natura, che vedeva come opera mirabile di Dio.\nLa conversione.\nDa un punto di vista storico le circostanze della conversione di San Francesco non sono state chiarite e si hanno notizie solo attraverso le agiografie e il testamento del Santo. Sembra che la sua volont\u00e0 frustrata di farsi cavaliere e di partire per la crociata abbia avuto un ruolo importante, ma anche e soprattutto un crescente senso di compassione che gli ispiravano i deboli, gli ammalati e gli emarginati: questa compassione si sarebbe trasformata poi in una vera e propria \"febbre d'amore\" verso il prossimo.\nNel 1203-1204 Francesco pianific\u00f2 di partecipare alla quarta crociata e quindi prov\u00f2 a raggiungere a Lecce la corte di Gualtieri III di Brienne, per poi muovere con gli altri cavalieri alla volta di Gerusalemme. Partecipare come cavaliere a una crociata era a quel tempo considerato uno dei massimi onori per i cristiani d'Occidente. Tuttavia, giunto a Spoleto, si ammal\u00f2 nuovamente; pass\u00f2 la notte nella chiesa di San Sabino e qui ebbe un profondo ravvedimento. Avrebbe raccontato in seguito di essere stato persuaso da due rivelazioni notturne: nella prima egli scorse un castello pieno d'armi e ud\u00ec una voce promettergli che tutto quello sarebbe stato suo. Nella seconda sent\u00ec nuovamente la stessa voce chiedergli se gli fosse stato \u00abpi\u00f9 utile seguire il servo o il padrone\u00bb: alla risposta: \u00abIl padrone\u00bb, la voce rispose:\nFrancesco rinunci\u00f2 al proprio progetto e torn\u00f2 ad Assisi; da allora egli non fu pi\u00f9 lo stesso uomo. Si ritirava molto spesso in luoghi solitari a pregare. Un giorno a Roma, dove venne mandato dal padre a vendere una partita di merce, non solo distribu\u00ec il denaro ricavato ai poveri, ma scambi\u00f2 le sue vesti con un mendicante e si mise a chiedere l'elemosina davanti alla porta di San Pietro.\nPure il suo atteggiamento nei confronti delle altre persone mut\u00f2 radicalmente: un giorno incontr\u00f2 un lebbroso e, oltre a dargli l'elemosina, lo abbracci\u00f2 e lo baci\u00f2. Come racconter\u00e0 lo stesso Francesco, prima di quel giorno non poteva sopportare nemmeno la vista di un lebbroso: dopo questo episodio, scrisse che \nMa \u00e8 nel 1205 che avvenne l'episodio pi\u00f9 significativo della sua conversione: mentre pregava nella chiesa di San Damiano, raccont\u00f2 di aver sentito parlare il Crocifisso, che per tre volte gli disse: \u00abFrancesco, va' e ripara la mia casa che, come vedi, \u00e8 tutta in rovina\u00bb.\nDopo quell'episodio, le \"stranezze\" del giovane si fecero ancora pi\u00f9 frequenti: fece incetta di stoffe nel negozio del padre e le vendette a Foligno assieme al suo cavallo; torn\u00f2 a casa a piedi e offr\u00ec il denaro ricavato al sacerdote di San Damiano, affinch\u00e9 riparasse quella piccola chiesa in rovina; costui per\u00f2, conoscendo il padre e temendo la sua ira, rifiut\u00f2 la generosa offerta. Pietro di Bernardone, forte della solidariet\u00e0 della comunit\u00e0 d'Assisi, riteneva tradite non solo le sue aspettative di padre, ma giudicava il figlio, per la sua eccessiva generosit\u00e0, in preda a uno squilibrio mentale.\nIl processo davanti al vescovo.\nBernardone cerc\u00f2, all'inizio, di allontanare Francesco per nasconderlo ai pettegolezzi della gente, ma poi, di fronte all'irriducibile \"testardaggine\" del figlio nel non mutare il suo comportamento, decise di denunciarlo ai consoli per farlo arrestare, non tanto per il danno oneroso subito, quanto piuttosto per la segreta speranza che, sotto la pressione della punizione e della condanna dalla citt\u00e0, il ragazzo cambiasse atteggiamento.\nIl giovane, per\u00f2, si appell\u00f2 a un'altra autorit\u00e0: fece ricorso al vescovo. Il processo si svolse cos\u00ec nel mese di gennaio (o febbraio) del 1206, nel Palazzo Vescovile; \u00abtutta Assisi\u00bb fu presente al giudizio.\nFrancesco, non appena il padre ebbe finito di parlare, \nFrancesco dava cos\u00ec inizio a un nuovo percorso di vita e il vescovo Guido, che lo copr\u00ec pudicamente agli sguardi della folla, manifestava simbolicamente la protezione e l'accoglienza di Francesco nella Chiesa.\nIl soggiorno a Gubbio.\nDa uomo nuovo Francesco cominci\u00f2 il suo viaggio: nell'inverno 1206 part\u00ec per Gubbio, dove il giovane aveva da sempre diversi amici, tra cui Federico Spadalonga, il quale aveva condiviso con Francesco anche la prigionia nelle carceri di Perugia. Federico lo accolse benevolmente nella sua casa (laddove oggi sorge una chiesa dedicata a San Francesco), lo sfam\u00f2 e, a quanto pare, fu qui che Francesco si vest\u00ec del saio, rifiutando vestiti ben pi\u00f9 lussuosi offerti dall'amico.\nOspite degli Spadalonga, Francesco \u00abamante di ogni forma di umilt\u00e0, si trasfer\u00ec dopo pochi mesi presso i lebbrosi restando con loro e servendo a loro tutti con somma cura.\u00bb Si trattava del lebbrosario di Gubbio, che era intitolato a san Lazzaro di Betania. Nel suo \"Testamento\" Francesco disse chiaramente che la vera svolta verso la piena conversione ebbe inizio per lui a Gubbio, quando si era accostato a queste persone bisognose. Francesco non vi ebbe mai una fissa dimora, ma era solito predicare nelle campagne tra il comune umbro e Assisi.\nProprio nel contado eugubino, laddove sorgeva la chiesetta di Santa Maria della Vittoria, detta \"della Vittorina\", e l'omonimo parco, San Francesco ammans\u00ec il famoso \"lupo di Gubbio\". Sette anni dopo la conversione di Francesco (nel 1213), il beato Villano, Vescovo di Gubbio, gi\u00e0 abate benedettino dell'abbazia di San Pietro, concesse ai frati di stabilire una loro sede nel comune.\nI primi compagni e la predicazione.\nArrivata l'estate e placatosi lo scandalo sollevato dalla rinuncia ai beni paterni, Francesco ritorn\u00f2 ad Assisi. Per un certo periodo se ne stette solo, impegnato a riparare alcune chiese in rovina, come quella di San Pietro (al tempo, fuori dalle mura), la \"Porziuncola\" a Santa Maria degli Angeli e San Damiano.\nI primi anni della conversione furono caratterizzati dalla preghiera, dal servizio ai lebbrosi, dal lavoro manuale e dall'elemosina. Francesco scelse di vivere nella povert\u00e0 volontaria e, ispirandosi all'esempio di Cristo, lanci\u00f2 un messaggio di segno opposto a quello della societ\u00e0 duecentesca, dalle facili ricchezze. Francesco rinunci\u00f2 alle attrattive mondane, vivendo gioiosamente come un \"ignorante\", un \"pazzo\", dimostrando come la sua obiezione ai valori egemoni della societ\u00e0 secolare di allora potesse generare una perfetta letizia. In questo senso il suo esempio aveva un che di sovversivo rispetto alla mentalit\u00e0 del tempo.\nIl 24 febbraio 1208, giorno di san Mattia, dopo aver ascoltato il passo del Vangelo secondo Matteo nella chiesetta Porziuncola, nella campagna di Assisi, Francesco sent\u00ec fermamente di dover portare la Parola di Dio per le strade del mondo. Incominci\u00f2 cos\u00ec la sua predicazione, dapprima nei dintorni di Assisi. Ben presto altre persone si aggregarono a lui e, con le prime adesioni, si form\u00f2 il primo nucleo della comunit\u00e0 di frati. Il primo di essi fu Bernardo di Quintavalle, suo amico d'infanzia. Tra gli altri si ricordano Senso III di Giotto Sensi, Pietro Cattani, Filippo Longo di Atri, frate Egidio, frate Leone, frate Masseo, frate Elia da Cortona, frate Ginepro. Insieme con i suoi compagni, Francesco cominci\u00f2 a portare le sue predicazioni fuori dall'Umbria.\nL'approvazione del Papa.\nNel 1209, o secondo altri storici l'anno successivo, quando Francesco ebbe raccolto intorno a s\u00e9 dodici compagni, si rec\u00f2 a Roma per ottenere l'autorizzazione della regola di vita, per s\u00e9 e per i suoi frati, da parte di papa Innocenzo III. Dopo alcune esitazioni iniziali, il Pontefice concesse a Francesco la propria approvazione orale per il suo \"\u00abOrdo fratrum minorum\u00bb\": a differenza degli altri ordini pauperistici, Francesco non contestava l'autorit\u00e0 della Chiesa, ma la considerava come \"madre\" e le offriva sincera obbedienza. Francesco era la personalit\u00e0 necessaria, che poteva finalmente incanalare le inquietudini e il bisogno di partecipazione dei ceti pi\u00f9 umili all'interno della Chiesa, senza porsi come antagonista a essa, quindi senza scivolare nella deriva dell'eresia.\nDel testo presentato al Papa non \u00e8 rimasta traccia. Gli studiosi pensano, tuttavia, che esso consistesse principalmente in brani tratti dal Vangelo che, col passare degli anni, insieme con alcune aggiunte, confluirono nella \u00abRegola non bollata\u00bb, che Francesco scrisse alla Porziuncola nel 1221.\nFondazione dei primi Conventi.\nDi ritorno da Roma, i frati si installarono in un \"tugurio\" presso Rivotorto, sulla strada verso Foligno, luogo scelto perch\u00e9 vicino a un ospedale di lebbrosi. Tale posto, tuttavia, era umido e malsano, e i frati dovettero abbandonarlo l'anno successivo, stabilendosi presso la piccola badia di Santa Maria degli Angeli, sulla pianura del Tescio, in localit\u00e0 Porziuncola. Abbandonata in mezzo a un bosco di cerri, la badia venne concessa a Francesco e ai suoi frati dall'Abate della chiesa di San Benedetto del Subasio.\nVocazione di Chiara e fondazione dell'Ordine femminile.\nQuesta nuova \u00abforma di vita\u00bb attir\u00f2 anche le donne: la prima fu Chiara Scifi, figlia del nobile assisiate Favarone di Offreduccio degli Scifi. Fuggita dalla casa paterna la notte della Domenica delle Palme del 28 marzo del 1211 (o del 18 marzo del 1212), giunse il 29 marzo 1211 (o il 19 marzo 1212) a Santa Maria degli Angeli, dove chiese a Francesco di poter entrare a far parte del suo ordine, e dove all'alba ricevette l'abito religioso dal santo. Francesco la sistem\u00f2 per un po' di tempo prima presso il monastero benedettino di Bastia Umbra, poi in quello di Assisi. In seguito, quando altre ragazze (fra cui anche la sorella di Chiara, Agnese) seguirono il suo esempio, presero dimora nella chiesa di San Damiano e diedero inizio a quello che in futuro sarebbero state le clarisse, tra le quali si distinsero sante come Caterina da Bologna, Camilla Battista da Varano, Eustochia Calafato. Negli stessi anni diede vita al convento di Montecasale, dove insedi\u00f2 una piccola comunit\u00e0 di seguaci e dove ripetutamente avrebbe fatto poi sosta nei suoi viaggi.\nConfronto con il catarismo.\nBen viva era all'epoca la vicenda dei catari, dichiarati eretici dalla Chiesa cattolica, i quali predicavano un dualismo Bene/Male portato alle estreme conseguenze. Essi avevano avuto numerosi focolai nella vicina Toscana e si erano ridotti alla clandestinit\u00e0 dopo la sanguinosa crociata albigese del 1209. Francesco avrebbe potuto essere scambiato per un cataro per la sua povert\u00e0 e la predicazione ai ceti subalterni. Ma Francesco e i suoi seguaci si distinguevano in molteplici aspetti: innanzitutto essi non mettevano in dubbio la gerarchia della Chiesa. Francesco stesso infatti insisteva sulla necessit\u00e0 che si amassero e si rispettassero i sacerdoti. Portato una volta davanti a un prete che viveva notoriamente in peccato, forse affinch\u00e9 cadesse in contraddizione (se egli non lo avesse denunziato si sarebbe potuto dire che era suo complice, se egli lo avesse fatto si sarebbe detto che Francesco non rispettava la gerarchia), Francesco si limit\u00f2 a baciare le mani di quel sacerdote, \"che toccano il corpo di Ges\u00f9 Cristo\". Infine la differenza tra l'avversione al \"mondo della Materia\" (il Creato) dei catari e l'amore per tutte le manifestazioni di vita di Francesco non poteva essere pi\u00f9 stridente. Lo stesso \"Cantico delle creature\" pu\u00f2 essere letto come un perfetto trattato di teologia anti-catara, nonostante sia difficile da dimostrare quanto Francesco, sospettoso della sapienza dei libri, possa aver conosciuto la dottrina catara.\nUno dei valori da attribuire alla preposizione \"per\" sarebbe quello di \"complemento d'agente\" (\"Laudato sii mi' Signore per (da) tutte le creature\").\nIl suo amore per la natura e gli animali (come la leggendaria predica agli uccelli in localit\u00e0 Piandarca sulla strada che da Cannara si dirige a Bevagna) erano superati solo dall'amore verso gli esseri umani: la pace interiore per Francesco non era una semplice serenit\u00e0, che implicava capacit\u00e0 di amore e di perdono, ma una naturale gioia di vivere:\nCrescita dell'ordine e viaggio in Egitto.\nCol tempo la fama di Francesco crebbe enormemente e crebbe notevolmente anche la schiera dei frati francescani. Nel 1217 Francesco presiedette il primo dei capitoli generali dell'Ordine, che si tenne alla Porziuncola: questi sorsero con l'esigenza di impostare la vita comunitaria, di organizzare l'attivit\u00e0 di preghiera, di rinsaldare l'unit\u00e0 interna ed esterna, di decidere nuove missioni, e si tenevano ogni due anni. Con il primo fu organizzata la grande espansione dell'ordine in Italia e furono inviate missioni in Germania, Francia e Spagna.\nNel 1219, si rec\u00f2 verosimilmente ad Ancona per imbarcarsi per l'Egitto e la Palestina, dove da due anni era in corso la quinta crociata. Durante questo viaggio, in occasione dell'assedio crociato alla citt\u00e0 egiziana di Damietta, insieme con frate Illuminato ottenne dal legato pontificio (il benedettino portoghese Pelagio Galvani, cardinale vescovo di Albano), il permesso di passare nel campo saraceno e incontrare, disarmati, a loro rischio e responsabilit\u00e0, lo stesso sultano ayyubide al-Malik al-K\u0101mil, nipote di Saladino. Varie ipotesi sono state proposte per motivare lo scopo dell'incontro, secondo molti Francesco intendeva predicare al sultano il Vangelo, al fine di convertirlo e quindi mettere fine alle ostilit\u00e0, per altri la sua volont\u00e0 era solo quella di testimoniare senza finalit\u00e0 concrete.\nRicevuto con grande cortesia dal Sultano, ebbe con lui un lungo colloquio, al termine del quale Francesco dovette tornare nel campo crociato. Intorno a questo evento storico sono fiorite diverse leggende riguardanti il santo e la sua straordinaria capacit\u00e0 di convincere e convertire, anche se al-Malik al-K\u0101mil rimase musulmano, pur apprezzando Francesco ed elargendogli dei doni in segno di stima.\nL'interpretazione del rapporto tra Francesco, l'Islam e le crociate non \u00e8 facile ed \u00e8 ancora oggetto di discussione, in quanto c'\u00e8 contrapposizione tra chi vede la sua azione come un sostegno alle crociate o, al contrario, come una loro sconfessione. La narrazione dell'incontro ci \u00e8 pervenuta, oltre che tramite le opere di biografi francescani, anche attraverso altre testimonianze non tardive, sia cristiane sia arabe. La versione fornitaci da San Bonaventura cita maltrattamenti subiti ad opera dei soldati saraceni e la difesa, da parte di Francesco, dell'operato dei crociati e la giustificazione della guerra agli islamici infedeli. Nel racconto di Tommaso da Celano, Francesco suscit\u00f2 profonda ammirazione nel sultano, che lo tratt\u00f2 con rispetto e gli offr\u00ec numerose ricchezze. Secondo la narrazione agiografica, Francesco sub\u00ec anche la prova del fuoco, raffigurata in numerosi cicli dipinti.\nLa pacifica rivoluzione che il nuovo Ordine stava compiendo cominci\u00f2 a essere palese a tutti. Incominciarono per\u00f2 anche i primi problemi: Francesco temeva che, ingrandendosi senza controllo, la fraternit\u00e0 dei Minori deviasse dai propositi iniziali. Sia per le cattive condizioni di salute, sia per dare l'esempio e per potersi dedicare completamente alla sua missione, nel 1220 Francesco rinunci\u00f2 al governo dell'Ordine in favore dell'amico e seguace Pietro Cattani, che per\u00f2 mor\u00ec l'anno seguente. Al successivo Capitolo Generale (detto \"\u00abdelle Stuoie\u00bb\", giugno 1221) venne scelto come vicario frate Elia.\nNel 1223, con la bolla \"Solet annuere\", papa Onorio III approv\u00f2 definitivamente la \u00abRegola seconda\u00bb (che rispetto alla prima \u00e8 pi\u00f9 corta e contiene meno citazioni evangeliche), che fu redatta con l'aiuto del cardinale Ugolino d'Ostia (il futuro papa Gregorio IX). La doppia stesura della regola a distanza ravvicinata testimonia un ripensamento a fronte di difficolt\u00e0 nel progetto; Francesco, pur non condannando in s\u00e9 n\u00e9 la ricchezza, n\u00e9 la sapienza, n\u00e9 il potere, si rendeva conto che i frati che liberamente avevano deciso di seguirlo e di seguire la sua regola di vita stavano diventando colti e accettavano doni e ricchezze (anche se formalmente questi erano incamerati dalla Santa Sede). Non \u00e8 difficile immaginare che qualcuno, magari usando la scusa di poter meglio servire il prossimo, avesse richiesto pi\u00f9 volte una limatura della regola del 1221 e alla fine Francesco cedette, pretendendo per\u00f2 questa volta una fedelt\u00e0 assoluta, accettandola \"senza commento\", cio\u00e8 senza interpretazioni.\nIl primo presepe vivente.\nDurante la notte di Natale del 1223, a Greccio (sulla strada che da Stroncone prosegue verso il reatino), Francesco rievoc\u00f2 la nascita di Ges\u00f9, facendo una rappresentazione vivente di quell'evento. Secondo le agiografie, durante la Messa, il putto raffigurante il Bambinello avrebbe preso vita pi\u00f9 volte tra le braccia di Francesco. Da questo episodio ebbe origine la tradizione del presepe.\nOltre alla vita attiva Francesco, forse ammalato, sentiva continuamente l'esigenza di ritirarsi in posti solitari per ritemprarsi e pregare (come, ad esempio, l'Eremo delle Carceri di Assisi, sulle pendici del monte Subasio; l'Isola Maggiore sul lago Trasimeno; l'Eremo delle Celle a Cortona). Tali posti offrivano al frate il silenzio e la pace che gli consentivano una pi\u00f9 intima preghiera.\nTra il 1224 e il 1226, ormai malato gravemente agli occhi (si suppone un tracoma), compose il Cantico delle creature.\nLe stigmate.\nSecondo le agiografie, il 14 settembre 1224, due anni prima della morte, mentre si trovava a pregare sul monte della Verna (luogo su cui in futuro sorger\u00e0 l'omonimo santuario) e dopo 40 giorni di digiuno, Francesco avrebbe visto un Serafino crocifisso. Al termine della visione gli sarebbero comparse le stigmate: \u00absulle mani e sui piedi presenta delle ferite e delle escrescenze carnose, che ricordano dei chiodi e dai quali sanguina spesso\u00bb. Tali agiografie raccontano inoltre che sul fianco destro aveva una ferita, come quella di un colpo di lancia. Fino alla sua morte, comunque, Francesco cerc\u00f2 sempre di tenere nascoste queste sue ferite.\nNell'iconografia tradizionale successiva alla sua morte, Francesco \u00e8 stato sempre raffigurato con i segni delle stigmate: per questa caratteristica \u00e8 stato definito anche \u00abalter Christus\u00bb. La condivisione fisica delle pene di Cristo offriva un nuovo volto al cristianesimo, partecipe non pi\u00f9 solo del Suo trionfo, simboleggiato dal Cristo in gloria.\nUltimi anni di vita e la morte.\nNegli anni seguenti Francesco fu sempre pi\u00f9 oggetto di varie malattie (soffriva infatti di disturbi al fegato oltre che alla vista). Varie volte gli furono tentati degli interventi medici per lenirgli le sofferenze, ma inutilmente. Nel giugno 1226, mentre si trovava alle Celle di Cortona, dopo una notte molto tormentata dett\u00f2 il \"Testamento\", che volle fosse sempre legato alla \"Regola\", in cui esortava l'ordine a non allontanarsi dallo spirito originario.\nNel 1226 si trovava alle sorgenti del Topino, presso Nocera Umbra; egli per\u00f2 chiese e ottenne di poter tornare a morire nel suo \"luogo santo\" preferito: la Porziuncola. Qui la morte lo colse la sera del 3 ottobre.\nIl suo corpo, dopo aver attraversato Assisi ed essere stato portato perfino in San Damiano, per essere mostrato un'ultima volta a Chiara e alle sue consorelle, venne sepolto nella chiesa di San Giorgio. Da qui la sua salma venne trasferita nell'attuale basilica nel 1230 (quattro anni dopo la sua morte, due anni dopo la canonizzazione).\nSpiritualit\u00e0 francescana.\nIl francescanesimo si inserisce in quel vasto movimento pauperistico del XIII secolo, in uno spirito di riforma volto contro la corruzione dei costumi degli ecclesiastici del tempo, troppo coinvolti negli interessi materiali e politici, nella sanguinosa Lotta per le investiture. A questo si deve aggiungere la fioritura del comune medioevale: la nascita delle ricche citt\u00e0-stato, se da un lato arricch\u00ec una parte del popolo, determin\u00f2 la formazione di quei ricchi ceti mercantili, il cosiddetto \"popolo grasso\", che acquistava potere a scapito della vecchia nobilt\u00e0 feudale, facendo della vita metropolitana il centro della civilt\u00e0, pur lasciandovi dentro larghissime fette del ceto contadino pi\u00f9 indigente, dall'altro caus\u00f2 una forte disuguaglianza sociale e anche crisi dell'assetto sociale medievale che dovette coinvolgere Francesco in prima persona mentre esercitava la professione di mercante.\n\"Povert\u00e0\", \"obbedienza\" e \"castit\u00e0\" sono aspetti fondamentali della vita di Francesco e dei suoi discepoli. Dopo un primo periodo passato in solitudine, Francesco inizi\u00f2 a vivere la propria vocazione insieme a dei compagni che volevano imitare il suo esempio. L'umilt\u00e0 e l'ascetismo al quale si accompagn\u00f2 l'opera del santo gli valse il nome di \"Imitator Christi\" (\"Imitatore di Cristo\"): da qui inizia l'esperienza della \"fraternit\u00e0\", nella quale ciascun membro \u00e8 dunque un \"imitator Francisci\" (\"Imitatore di Francesco\"), e dunque un \"imitator Christi\". Secondo la regola dettata da Francesco, la vita comunitaria deve cercare di conformarsi a questi principi:\nAlla preghiera e alla meditazione, la Regola francescana aggiunge lo \"spirito missionario\", in conformit\u00e0 ai precetti evangelici, assumendo una condotta completamente diversa rispetto alla norma seguita fino ad allora. \u00c8 chiaro come a San Francesco interessassero soprattutto i ceti sociali pi\u00f9 deboli, tendesse con amore fraterno verso quel \"prossimo\" spesso respinto e disprezzato dalla societ\u00e0, cio\u00e8 verso il povero, il malato, il perdente, l'ultimo.\nFrancesco vuole essere il \u00abminore tra i minori\u00bb (umile tra gli umili). Si sostiene che egli applic\u00f2 ai compagni l'appellativo \"minores\", dato in spregio ai popolani dai ricchi, perch\u00e9 lui stesso voleva incarnare la figura di \"uomo del popolo\". Assisi e Santa Maria degli Angeli furono e sono tuttora il cuore pulsante da cui parte e a cui ritorna l'attivit\u00e0 missionaria di questo nuovo Ordine dei \"minori\", come da allora in poi furono chiamati tutti coloro che seguirono (e che seguono) il santo fondatore assisano. In questo modo, lo spirito di condivisione \u00e8 esempio concreto della comunione dell'anima con Dio, Ges\u00f9 il Cristo, testimonianza di fede e di amore cristiano.\nA imitazione dei poveri e dei mendicanti, \u00e8 l'aspetto itinerante dei francescani, secondo il principio di portare il proprio sostegno materiale e spirituale al prossimo andandogli incontro l\u00e0 dove egli si trova: applicando questa regola in prima persona, Francesco visse e scont\u00f2 un incessante vagare, portandosi fino ai confini dell'Europa, sostentandosi del frutto del lavoro che gli veniva offerto per strada e dove questo non fosse possibile, attraverso l'elemosina.\nFrancescanesimo.\nAll'interno dell'ordine francescano, tra il XIII e il XIV secolo si svilupp\u00f2 la scuola filosofica e teologica fondata dal francescano Alessandro di Hales quando nel 1232 ricopr\u00ec la cattedra di teologia presso l'universit\u00e0 di Parigi. La filosofia francescana, opponendosi all'aristotelismo e al tomismo, s'ispirava al pensiero di Sant'Agostino da cui riprendeva la dottrina dell'illuminazione e la teoria dell'ilemorfismo universale.\nIn opposizione al tomismo, la scuola francescana dichiarava il primato della volont\u00e0 sull'intelletto non solo per quanto riguardava il comportamento umano, ma anche per l'azione divina che esigeva il dovere dell'obbedienza, e il primato della fede sia nel campo della morale sia in quello della conoscenza.\nI pi\u00f9 importanti filosofi del francescanesimo furono Giovanni de la Rochelle, San Bonaventura, Duns Scoto, Giovanni Peckham. I maestri francescani dell'universit\u00e0 di Oxford, Roberto Grossatesta, Ruggero Bacone e Guglielmo di Occam confermarono l'indipendenza della fede dalla ragione e svilupparono quindi il francescanesimo soprattutto nell'ambito scientifico.\nUna vita tra storia e teologia.\nFrancesco d'Assisi e la sua vita sono stati continuamente oggetto di interesse, ispirazione, imitazione, studio, confronto. Questo ha fatto s\u00ec che la narrazione biografica della sua vita sia stata connotata \u2014 fin dalle prime espressioni all'indomani della sua morte \u2014 da una grande variet\u00e0 di significati e intenzioni, che inevitabilmente hanno indirizzato e influenzato la redazione della sua \"Vita\".\nLe notizie sulla vita di Francesco derivano infatti in gran parte dalle prime biografie del santo, dove la narrazione storica e quella teologica sono strettamente legate.\nNel XVII secolo con Frate Luca Wadding si mossero i primi tentativi di raccogliere documentazione storica su Francesco d'Assisi, cercando di distinguere tra storia e veneranda tradizione. Un momento di svolta in questo processo arriv\u00f2 nel corso del XIX secolo, quando lo storico francese Paul Sabatier avanz\u00f2 la teoria che tutte le biografie francescane \"ufficiali\" (quelle di Tommaso da Celano e, in modo particolare, quella di Bonaventura da Bagnoregio) sarebbero irrimediabilmente compromesse dall'intenzione \"politica\" degli autori, mentre pi\u00f9 fedeli al \"vero Francesco\" sarebbero le biografie \"ufficiose\". In particolare nello \"Speculum perfectionis\", da lui riscoperto, si potrebbe rintracciare la narrazione pi\u00f9 affidabile sul santo di Assisi. Tale posizione ha scatenato nel tempo accesi dibattiti, stimolando nel contempo un approfondimento straordinario della ricerca storica su san Francesco.\nSecondo lo storico Franco Cardini \u00e8 infatti in alcuni casi difficile distinguere tra verit\u00e0 storica e amplificazioni simboliche: \u00e8 il caso, ad esempio, degli episodi della predica agli uccelli e dell'incontro con il lupo di Gubbio. Questi ultimi potrebbero, secondo lo studioso, essere anche intesi come rielaborazioni dell'incontro, storicamente meglio documentato, con il sultano al-Malik al-Kamil, e riproporre il tema dell'incontro con l\"\"Altro\".\"\nLa predica agli uccelli.\nLa predica agli uccelli \u00e8 uno degli episodi pi\u00f9 famosi de \"I fioretti di san Francesco\". Secondo la tradizione, la predica agli uccelli ebbe luogo sull'antica strada che congiungeva il castello di Cannara a quello di Bevagna, nei pressi di Assisi. Oggi il punto dove San Francesco d'Assisi fece il miracolo \u00e8 segnalato da una pietra sita in localit\u00e0 Piandarca nel Comune di Cannara in un'area ancora oggi incontaminata, raggiungibile attraverso un sentiero che inizia appena fuori dal paese e si snoda attraverso i campi. Nei pressi della pietra e lungo l'attuale strada che porta a Bevagna (la SP403) \u00e8 edificata anche una piccola edicola a ricordo del miracolo. Pi\u00f9 che la cronaca di un avvenimento, le agiografie descrivono un passo di vera poesia:\nIl lupo di Gubbio.\nFra gli svariati racconti che accompagnano e descrivono da secoli la vita e le gesta del frate, spicca senza dubbio l'episodio del lupo di Gubbio, che sarebbe avvenuto nei pressi della chiesa di Santa Maria della Vittorina.\nLa vicenda narra di un grosso lupo che da tempo terrorizzava gli abitanti delle campagne eugubine, nelle quali Francesco era solito andare a predicare; l'animale selvaggio, affamato e feroce, da anni occupava il territorio boschivo alle porte della citt\u00e0 e, secondo alcuni racconti dell'epoca, non disdegnava avvicinarsi a ridosso delle mura per procurarsi il cibo.\nGli abitanti allora, disperati e impauriti, si rivolsero a San Francesco. Il frate, venuto a conoscenza della situazione, si inoltr\u00f2 nel bosco per incontrare il lupo. La sua mediazione fece s\u00ec che il lupo smettesse di terrorizzare gli abitanti di Gubbio, a patto che questi ultimi si impegnassero a sfamare l'animale quotidianamente.\nLa leggenda narra che anni dopo, quando il lupo mor\u00ec di vecchiaia, gli abitanti del paese se ne dispiacquero fortemente.\nTuttavia secondo alcuni, il lupo di Gubbio non era altro che un brigante, che proprio come un lupo era solito derubare gli abitanti del contado eugubino, il quale fu \"ammansito\" da Francesco e reintegrato nella societ\u00e0 eugubina grazie anche all'aiuto degli abitanti.\nL'Ordine francescano.\nFrancesco d'Assisi realizz\u00f2 tre ordini riconosciuti dalla Chiesa cattolica esistenti tutt'oggi e aventi Costituzioni proprie.\nPer interpretare le intenzioni di san Francesco e adattare il suo ideale alle mutevoli realt\u00e0 dei tempi, a partire dal Duecento la Chiesa ha continuamente emesso documenti relativi alla vita della fraternit\u00e0 francescana, da Onorio III fino a Paolo VI, che ha approvato l'ultima regola dell'OFS (1978) attualmente in vigore.\nIl culto.\nPapa Gregorio IX lo canonizz\u00f2 il 16 luglio 1228, attraverso la bolla \"Mira circa nos\", soltanto due anni dopo la morte. Per questo motivo, il processo di canonizzazione \u00e8 stato uno dei pi\u00f9 rapidi della storia della Chiesa cattolica. La canonizzazione di Francesco \u00e8 riportata in modo molto dettagliato nella \"Vita Prima\" di Tommaso da Celano.\nSan Francesco \u00e8 stato ed \u00e8 tutt'oggi uno dei santi pi\u00f9 amati dalla gente, specialmente per il suo spirito di umilt\u00e0 e povert\u00e0.\nNei luoghi dove trascorse la sua vita sono nati dei santuari, i principali dei quali sono:\nSono da ricordare inoltre: la \"Via Francescana della Pace\", un percorso attrezzato tra le colline di Assisi e Gubbio, che riproduce fedelmente il viaggio che fece Francesco scappando dalla terra nat\u00eca ostile verso l'ospitalit\u00e0 Eugubina; il \"Cammino di Francesco\" nella Valle Santa di Rieti, dove \u00e8 possibile ripercorrere i luoghi degli episodi che hanno caratterizzato la vita del 'Poverello'; il Cammino francescano della Marca, itinerario che ripercorre i maggiori centri attraversati durante i suoi viaggi nelle Marche del sud.\nMolte reliquie del Santo vengono oggi venerate in Italia e nel Mondo.\nIl 3 ottobre viene celebrato il \"transito\", ovvero un momento di preghiera teso a ricordare la morte del Serafico Padre attraverso letture tratte dalle Fonti francescane e dalla Bibbia.\nOpere.\nQuasi tutti questi scritti sono stati dettati dal santo (e perci\u00f2 non autografi), per\u00f2 la loro attribuzione non sembra essere messa in dubbio dagli studiosi.\nLodi e preghiere.\nIn passato gli \u00e8 stata attribuita anche la \"Preghiera semplice\", ma tale attribuzione si \u00e8 dimostrata erronea.\nLo stile di scrittura e \"I Fioretti di san Francesco\".\nSecondo le fonti del tempo, le sue sono prediche semplici e di grande presa: quando Francesco parla, riesce a conquistare gli ascoltatori. Ne \"I fioretti di san Francesco\" si narra ad esempio che a \"Cannaia\" (ovvero Cannara, in alcune trascrizioni \"Carnano\"), gli abitanti rimangono affascinati dalle sue parole, a tal punto da suscitare una sorta di conversione di massa. \u00c8 in questa circostanza che Francesco pensa alla creazione del Terz'Ordine oggi denominato Ordine francescano secolare.\nIn alcune versioni pi\u00f9 tardive dei \"Fioretti\" al posto di \"Carnano\" o \"Cannaia\" (ovvero Cannara) si legge \"Savurniano\", ma si tratta molto probabilmente di una trascrizione errata dettata da forme campanilistiche del tempo. Secondo un'interpretazione che associa la nascita del Terz'Ordine Francescano al miracolo del \"silenzio delle rondini\" si pu\u00f2 desumere dagli scritti del primo biografo francescano, frate Tommaso da Celano, che la fondazione (o almeno la promessa) da parte di San Francesco di istituire il Terz'Ordine Francescano \u00e8 stata fatta nel 1212 ad Alviano, un borgo tra Orte e Orvieto, poco distante da Todi. La stessa esegesi \u00e8 possibile fare nella \"Legenda Maior\" di San Bonaventura.\nSan Francesco nell'arte.\nNella letteratura.\ne che prima di morire affida ai suoi discepoli:\nNella pittura.\nSan Francesco ha ispirato numerosi pittori. L'opera pi\u00f9 antica datata che lo raffigura \u00e8 il \"San Francesco e storie della sua vita\" di Bonaventura Berlinghieri nella chiesa di San Francesco a Pescia, eseguita nel 1235, ad appena nove anni dalla morte del santo. Simili a questa tavola sono altre opere duecentesche, come quella del \"San Francesco Bardi\". Altre opere precoci, utili per capire la fisionomia del santo, sono il ritratto eseguito da Cimabue a lato della \"Maest\u00e0 di Assisi\", nella basilica inferiore, oppure la tavola nel Museo di Santa Maria degli Angeli, che si dice sia stata sul coperchio della tomba del santo.\nTra i cicli completi di storie francescane, a parte le piccole vicende narrate ai lati delle tavole duecentesche, quello del Maestro di San Francesco nella basilica inferiore \u00e8 il pi\u00f9 antico (1253 circa), a cui segu\u00ec quello celeberrimo di Giotto (secondo l'attribuzione tradizionale) nella basilica superiore, databile agli anni novanta del Duecento. Giotto (questa volta senza dubbi attributivi), svilupp\u00f2 poi il tema nella basilica francescana di Firenze, Santa Croce, alla cappella Bardi. Nel Trecento le storie francescane vennero affrontate da Taddeo Gaddi (formelle di Santa Croce) e nel Quattrocento da Benozzo Gozzoli, nella chiesa di San Francesco a Montefalco, da Domenico Ghirlandaio, nella Cappella Sassetti a Firenze, dal Sassetta (\"Polittico di Sansepolcro\").\nInnumerevoli le opere che ritraggono il santo, sempre oggetto di profonda devozione. Tra quelle pi\u00f9 importanti che lo hanno come protagonista ci sono, in ordine indicativamente cronologico, i lavori di Giotto (\"Stimmate\"), Gentile da Fabriano (\"Stimmate\"), Jan van Eyck (\"Stimmate\"), Colantonio (\"Consegna della regola francescana\"), Giovanni Bellini (\"San Francesco nel deserto\"), Tiziano (\"Stimmate\"), Gaudenzio Ferrari (\"San Francesco riceve le stigmate\"), Caravaggio (\"Estasi\", \"Meditazione di Cremona\" e \"Meditazione di Roma\"), Rembrandt, (\"Titus in veste di san Francesco\"), Guercino (\"San Francesco riceve le stimmate\"), Guido Reni (\"San Francesco in estasi\"), Murillo (\"San Francesco abbraccia Cristo crocifisso\").\nL'esempio francescano che sottolineava la compassione verso la sofferenza di Cristo impose una nuova raffigurazione del Crocifisso: non pi\u00f9 il Cristo \"triumphans\", cio\u00e8 trionfante (ad occhi aperti e in ieratica assenza di pena), ma il Cristo \"patiens\", cio\u00e8 sofferente, col capo reclinato in una smorfia di dolore e il corpo morto, cadente. Il cosiddetto Maestro bizantino del Crocifisso di Pisa fu forse il primo artista a portare in Italia questa rappresentazione (o per lo meno \u00e8 il primo che sia oggi noto), che venne poi sviluppata, su commissione dei francescani stessi, da Giunta Pisano, da Cimabue e da Giotto e i suoi seguaci.\nNel cinema e nella televisione.\nSan Francesco ha ispirato numerosi registi:"}
{"id": "900671", "revid": "34392", "url": "https://it.wikipedia.org/wiki?curid=900671", "title": "Lambda-calcolo", "text": ""}
{"id": "900675", "revid": "287204", "url": "https://it.wikipedia.org/wiki?curid=900675", "title": "Libertini", "text": ""}
{"id": "900677", "revid": "122837436", "url": "https://it.wikipedia.org/wiki?curid=900677", "title": "AISI 321", "text": "AISI 321 \u00e8 il nome con cui si definisce la categoria di acciai inossidabili austenitici ottenuti con l'aggiunta di titanio come stabilizzante, con tenore di quest'ultimo fino al 4%. Esso \u00e8 largamente impiegato nelle applicazioni dove \u00e8 richiesto un intervallo di precipitazione dei carburi tra i 450 e . Tipici utilizzi sono anelli per collettori di aerei, parti di reattori, costruzioni saldate, attrezzature per l'industria chimica e altro.\nLa composizione tipica (espressa in percentuali peso) mostra presenza di carbonio (0,08%), manganese (2,00%), silicio (0,75%), fosforo (0,045%), zolfo (0,03%), cromo (17-19%), nichel (9-12%) e titanio (0,7%). Il nome tecnico dato dall'ente EuroNorm (E.N.) \u00e8 \"X6CrNiTi18-10\".\nLa sua caratteristica fondamentale \u00e8 l'alta resistenza alla corrosione intergranulare alle temperature sopraccitate. In queste temperature la famiglia di questi materiali mostra alta resistenza meccanica, resistenza alle incrostazioni e alla corrosione in ambiente acquoso. Tuttavia si deve sottolineare come sia anche soggetto alla corrosione di tipo \"pitting\" e di tipo \"crevice\" in ambienti con cloruri a caldo e rotture di sforzo corrosivo sopra i .\nLe caratteristiche fisiche principali di tale materiale sono indicativamente le seguenti: densit\u00e0 8027\u00a0kg/m\u00b3, modulo di elasticit\u00e0 196\u00a0GPa, modulo di Poisson 0,3, conducibilit\u00e0 termica 16,1\u00a0W/m/K, calore specifico a pressione costante 500\u00a0J/kg/K."}
{"id": "900678", "revid": "834", "url": "https://it.wikipedia.org/wiki?curid=900678", "title": "Astro (disambigua)", "text": ""}
{"id": "900682", "revid": "486946", "url": "https://it.wikipedia.org/wiki?curid=900682", "title": "Oblast di Chernivtsi", "text": ""}
{"id": "900683", "revid": "125690495", "url": "https://it.wikipedia.org/wiki?curid=900683", "title": "Trans-Siberian Orchestra", "text": "I Trans-Siberian Orchestra sono un'orchestra rock fondata da Paul O'Neill, Robert Kinkel e Jon Oliva nel 1996.\nIl loro stile musicale fonde il rock sinfonico al metal e alla musica classica.\nSono molto conosciuti per aver riarrangiato diverse canzoni natalizie e per la pubblicazione di album prevalentemente incentrati sul tema del Natale, oltre che per aver realizzato diverse opere rock.\nBiografia.\nIl progetto prende vita nel 1996 a New York City. Il nome del gruppo trae ispirazione dalla Ferrovia Transiberiana in Russia, che come la musica connette molte culture altrimenti isolate.\nPaul O'Neill aveva prodotto durante gli anni '80 diversi dischi di band come Aerosmith, Badlands, Metal Church e Savatage. \u00c8 proprio nell'ambito della collaborazione con questi ultimi che conosce il cantante-tastierista Jon Oliva e l'ingegnere del suono Robert Kinkel, assieme ai quali verranno gettate le basi della \"Trans-Siberian Orchestra\". Saranno innumerevoli, inoltre, i musicisti della \u201cfamiglia \"Savatage\"\u201d che collaboreranno sia in studio che dal vivo alla causa del progetto.\nNella registrazione in studio, inoltre, sono presenti un'orchestra ed un coro, arricchiti dalla partecipazione di diversi artisti della scena metal e rock.\nIl loro album di debutto fu \"Christmas Eve and Other Stories\" (1996), rimane tutt'oggi uno dei loro best seller. Anche il loro secondo album \"The Christmas Attic\", del 1998, prosegu\u00ec le medesime tematiche, ma nel 2000 fu pubblicato il loro primo disco non incentrato sul Natale: \"Beethoven's Last Night\", un concept album sull'ultima notte del compositore Ludwig van Beethoven. Nel 2004 fu poi pubblicato il terzo disco a tema natalizio: \"The Lost Christmas Eve\". Inoltre nello stesso anno viene pubblicato il cofanetto \"Christmas Trilogy\", contenente tutti e tre gli album natalizi e il DVD di \"The Ghosts of Christmas Eve\", realizzato per la TV nel 1999.\nNello stesso 2004 part\u00ec un tour che includeva 14 cantanti, altrettanti musicisti e 2 narratori. Durante i loro show venivano utilizzati fuochi d'artificio, laser e luci, in sincronia con la performance. Gli spettacoli, divisi in due met\u00e0, erano composti da \"Christmas Eve and Other Stories\" nella prima parte e, nella seconda, da diversi pezzi tratti da \"The Christmas Attic\", \"Beethoven's Last Night\", \"The Lost Christmas Eve\" ed una serie di cover (es. \"Layla\"), terminando con \"Christmas Eve/Sarajevo 12/24\" dei Savatage.\nIl successivo \"Night Castle\", del 2009, \u00e8 un'opera rock a tema fantasy. Contiene la cantata \u201c\"O Fortuna\"\u201d dai \"Carmina Burana\" di Carl Orff (gi\u00e0 eseguita dal vivo nei precedenti tour) e diverse rivisitazioni di canzoni dei Savatage.\nNel 2013, a seguito di un EP (\"Dreams of Fireflies (On a Christmas Night)\") realizzato per il Natale precedente, vengono annunciati due progetti a sfondo teatrale: \"Romanov\" (musical originariamente scritto da Paul O'Neill e Jon Oliva negli anni 90) e \"Gutter Ballet\" (che includer\u00e0 la rivisitazione di canzoni dei Savatage tratte da album quali l'omonimo Gutter Ballet e ). Intanto, a fine anno esce sul mercato la raccolta \"\".\nNel 2015 venne pubblicato \"Letters from the Labyrinth\", non un'opera rock ma nemmeno un album sul natale. Mentre nel 2016 esce un disco contenente le musiche di \"The Ghosts of Christmas Eve\".\nNell'aprile del 2017 arriva la notizia della morte di Paul O'Neill, il principale ideatore del progetto. Pochi mesi dopo \u00e8 stato annunciato che il progetto proseguir\u00e0, comunque, la sua attivit\u00e0 sul palco."}
{"id": "900684", "revid": "110157", "url": "https://it.wikipedia.org/wiki?curid=900684", "title": "Chiesa di San Lorenzo (Torino)", "text": "La chiesa di San Lorenzo \u00e8 una chiesa di Torino. Nota anche come Real chiesa di San Lorenzo, perch\u00e9 voluta dai Savoia, \u00e8 ubicata sul lato nord-ovest della centralissima piazza Castello, tra Via Palazzo di Citt\u00e0 ed il Palazzo Chiablese, attigua alla Piazzetta del Palazzo Reale. L'attuale struttura barocca fu opera di Guarino Guarini, eseguita tra il 1668 e il 1687.\nStoria.\n1562: da Cappella \"S. Maria ad Presepae\" a San Lorenzo.\nEmanuele Filiberto I del Ducato di Savoia e suo cugino Filippo II di Spagna vinsero la celebre battaglia di San Quintino in Francia, il 10 agosto 1557, giorno di San Lorenzo, battaglia che diede un forte contributo alla fine del ciclo storico delle Guerre d'Italia del XVI secolo, soprattutto tra gli Asburgo e la Francia, e vinto dai Savoia, grazie all'ausilio degli spagnoli. Entrambi i duchi promisero, in caso di vittoria, la costruzione di una chiesa consacrata al celebre santo.\nFilippo II di Spagna fece costruire un monastero a forma di graticola, per ricordare il supplizio inflitto a Lorenzo martire, presso Escorial, a circa 50\u00a0km da Madrid. \nIl duca sabaudo invece, prima di rientrare gloriosamente a Torino, dovette attendere il trattato di pace di Cateau-Cambr\u00e9sis, con la restituzione dei territori sabaudi da parte del re spagnolo. Soltanto nel 1562, il Testa di Ferro (soprannome di Emanuele Filiberto I di Savoia) fece ristrutturare una piccola chiesa preesistente, l'antica cappella ducale di Santa Maria \"ad Presepae\", gi\u00e0 Madonna della Neve, ancor oggi presente all'ingresso, e dedicandola a San Lorenzo. I lavori iniziarono nel 1666, diretti dall'architetto modenese Guarino Guarini, di cui rimase incompiuto il progetto della facciata frontale. \nLa Chiesa si caratterizza per l'assenza della facciata e per la cupola, dove una rete di 16 costoloni disegnano una forma di stella. \nLinee e aperture dei relativi mascheroni formano un pentagono rovesciato.\nIn passato infatti, l'ingresso era soltanto laterale, da via Palazzo di Citt\u00e0. Nel 1572 fu qui costituita, dallo stesso Emanuele Filiberto, la sede torinese dell'Ordine cavalleresco dei Santi Maurizio e Lazzaro.\nCon l'arrivo poi della Santa Sindone a Torino e la relativa prima ostensione del 1578, proprio in questa Cappella d'ingresso, l'arcivescovo milanese Carlo Borromeo celebr\u00f2 qui, il 10 ottobre dello stesso anno, una messa solenne, nella parte settentrionale della stessa. A questa celebrazione partecip\u00f2 anche Torquato Tasso, all'epoca poeta di corte, in visita a Torino, e per la quale dedic\u00f2 una poesia. In ricordo, fu eretto altres\u00ec un altare, sopraelevato di dodici gradini, che la tradizione vuole vadano percorsi in ginocchio, opera di Bernardo Vittone del 1726. In cima fu successivamente posta una copia fotografica del Sacro Lino, in scala 1/2. Tutta la Cappella d'ingresso fu poi dedicata alla Addolorata. Nel 1846 vi fu un'altra ristrutturazione della stessa, da parte di Alfonso Dupuy, dove sopra l'altare fu inserito, nel 1870, un gruppo ligneo del Cristo morto ai piedi della Madonna, opera dello scultore Giovanni Tamone.\nLa Chiesa del Guarini.\nPass\u00f2 quasi un secolo e, soltanto nel 1634, si pos\u00f2 la prima pietra dell'ampliamento visibile oggi, oltre la Cappella d'ingresso. Il primo a metter mano alla costruzione fu l'architetto Ascanio Vittozzi, anche se in seguito il progetto venne rivisto anche da Carlo di Castellamonte. Tuttavia, l'odierna chiesa barocca fu, in gran parte, opera di Guarino Guarini, che vi lavor\u00f2 dal 1668 fino alla consacrazione e inaugurazione finale, il 12 maggio 1680, con una solenne messa officiata da lui stesso in qualit\u00e0 di sacerdote dell'ordine teatino.\nSebbene il Guarini ne progett\u00f2 anche la facciata, questa non fu mai costruita. La chiesa infatti, si presenta curiosamente senza una facciata decorata e, a parte la cupola, nulla lascerebbe intuire la presenza di un edificio religioso. Ci\u00f2 fu da sempre fonte di dibattito; costruire una facciata avrebbe spezzato la simmetria di tutta la Piazza Castello e, pertanto, fu disegnata semplicemente la continuit\u00e0 delle forme dell'adiacente Palazzo della Regione (del 1590, poi rimaneggiato nel 1769 e nel 1947) a sud e, contemporaneamente, l'ideale linea del Palazzo Chiablese a nord, interrotta soltanto dall'innesto della Cancellata Reale del Pelagi (1840). Nelle due torrette: a sinistra originariamente probabilmente un orologio solare indicante la data (sostituito poi con un orologio meccanico tuttora esistente), a destra un orologio solare indicante originariamente probabilmente le ore italiche, poi le ore francesi e restaurato in cotal guisa nel 1989. \nIl Guarini, nel 1667 trasform\u00f2 l'originaria pianta a croce latina in pianta centrale, costituita da un grande spazio ottagonale racchiuso da una forma quadrata. Da qui, \u00e8 possibile accedere ad un piccolo presbiterio ellittico trasverso, collegato al coro con decorazioni in marmi e ori. Il dinamismo \u00e8 dato dal giro delle cappelle parietali, concepite come indipendenti. Lo spazio assume cos\u00ec un ritmo elastico e rotatorio. Il cornicione \u00e8 composto da otto superfici curve che si congiungono.\nIl tutto fu concepito con il numero 4 (ovvero gli elementi) ma, soprattutto, con il numero 8, molto diffuso nei battisteri cristiani e indicante il giorno perfetto, il giorno infinito, il giorno della vittoria e del ritorno di Cristo. Numerose, inoltre, sono altre indicazioni simboliche e nascoste. Partendo dal basso, si percepisce uno spazio-chiesa centrale scuro, simbolo della vita mortale. Salendo, si incontrano quattro livelli di luce, indicanti gli elementi della natura. A livello delle quattro loggette a serliana, incontriamo la prima luce. Salendo con lo sguardo, al tamburo, notiamo che la cupola si fa sempre pi\u00f9 lucente. Guardando la cupola poi, vediamo una struttura di archi incrociati che formano un fiore a otto petali. Sui quattro pennacchi sono raffigurati gli evangelisti, con l'inizio di ciascun Vangelo. Tutto l'edificio trova particolare sfogo in altezza, nei quattro grandi pennacchi, nella cupola e nella lanterna, che raggiunge un'altezza dal suolo di 50 metri.\nLa calotta della cupola, sostenuta dalle colonne delle serliane, viene illuminata da otto finestroni ellittici, ed attraversata da un sistema di nervature che formano una stella a otto punte (questo simbolo viene ripreso anche dall'architettura islamica), e al cui centro vi \u00e8 un ottagono regolare. I finestroni, visti dal basso, compongono quella che oggi viene ironicamente soprannominata la \"faccia del diavolo\".\nIl campanile non spicca per nulla rispetto alla cupola, anzi lo si vede solo spuntare dal tetto antistante. \nI dieci rintocchi.\nIl 26 gennaio 1983, alle ore 17.15, l'Associazione Nazionale Alpini di Torino inaugur\u00f2 una lapide commemorativa sulla facciata della chiesa, in memoria dei caduti italiani della seconda guerra mondiale nella campagna di Russia, spedizione costituita da dieci divisioni militari. Per tal motivo, ogni giorno, alle ore 17.15, la campana suona dieci rintocchi. Parimenti, ogni anno, viene celebrata una messa particolare, l'ultima domenica di gennaio, in memoria della sanguinosa battaglia di Nikolaevka del 26 gennaio 1943.\nOggi.\nDal 2010, la sacrestia interna della chiesa \u00e8 adibita a piccolo museo didattico della Sacra Sindone. \nIl 25 agosto 2017 croll\u00f2 un pezzo di lastra della facciata esterna, fortunatamente senza vittime e ulteriori danni."}
{"id": "900688", "revid": "22356", "url": "https://it.wikipedia.org/wiki?curid=900688", "title": "Diceros", "text": ""}
{"id": "900689", "revid": "22356", "url": "https://it.wikipedia.org/wiki?curid=900689", "title": "Ceratotherium", "text": ""}
{"id": "900691", "revid": "465169", "url": "https://it.wikipedia.org/wiki?curid=900691", "title": "Rizziconi", "text": "Rizziconi (; \"Rizzicuni\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl territorio del comune di Rizziconi occupa una superficie di 40,22 kmq ed \u00e8 interamente compreso nella piana di Gioia Tauro.\nStoria.\nIl 6 settembre 1943, le truppe naziste in ritirata dal Sud Italia, compirono l'eccidio di Rizziconi.\nSimboli.\nLo stemma del Comune di Rizziconi \u00e8 stato concesso con decreto del presidente della Repubblica del 2 marzo 2007.\nEconomia.\nL'economia si basa prevalentemente sull'agricoltura e sulla costruzione di macchinari per l'agricoltura. Negli ultimi decenni si \u00e8 affermato il settore commerciale, ormai segmento trainante dell'economia locale, il che ha portato ad un parziale abbandono delle attivit\u00e0 agricole.\n\u00c8 stata conclusa la costruzione di una centrale per la produzione di energia elettrica della potenza di .\nStanno fiorendo diverse attivit\u00e0 commerciali non agricole nel settore del trasporto anche nelle frazioni del comune, in special modo a Drosi; l'abitato si trova a circa dal comune di appartenenza e sorge sulle rovine di \"Drusium\", un'antica localit\u00e0 risalente ai tempi dei Romani.\nInfrastrutture e trasporti.\nRizziconi \u00e8 attraversata dalla Strada statale 111 di Gioia Tauro e Locri.\nSport.\nCalcio.\nLa principale squadra di calcio della citt\u00e0 fino al 2015 \u00e8 stata l\"'U.S.D. Rizziconi Calcio\" che militava nel girone B di Promozione.\nLe squadre attuali sono l'S.S.D. Rizziconi Calcio che milita nel Campionato di Seconda Categoria e il Drosi che milita nel Campionato di Terza Categoria."}
{"id": "900692", "revid": "22356", "url": "https://it.wikipedia.org/wiki?curid=900692", "title": "Palaeotheriidae", "text": "I paleoteriidi (Palaeotheriidae) sono una famiglia di mammiferi perissodattili estinti, affini agli equidi. Vissero tra l'Eocene inferiore e l'Oligocene medio (circa 55 - 28 milioni di anni fa) e i loro resti sono stati ritrovati in Europa e in Asia.\nDescrizione.\nQuesti animali avevano una taglia e un aspetto piuttosto variabili: all'inizio della loro storia evolutiva i paleoteridi non erano pi\u00f9 alti di 30 centimetri al garrese e dovevano assomigliare a minuscole antilopi (ad esempio \"Propachynolophus\" e \"Hyracotherium\"); successivamente, nel corso dei milioni di anni successivi aumentarono le dimensioni, fino a raggiungere anche stature imponenti, con generi come \"Cantabrotherium\" e \"Palaeotherium\" (quest'ultimo vagamente simile a un okapi come struttura scheletrica), alti anche 1,50 metri al garrese. Generalmente considerati animali simili a tapiri e muniti di una corta proboscide, in realt\u00e0 i paleoteridi erano animali morfologicamente piuttosto diversificati.\nI paleoteridi arcaici, bench\u00e9 molto simili agli equidi arcaici come \"Sifrhippus\", \"Eohippus\" o \"Pliolophus\", erano caratterizzati da un diverso sviluppo della dentatura. Nei denti laterali, le creste trasversali (protolofo e metalofo) decorrevano obliquamente all'indietro formando con l'ectolofo un angolo fortemente acuto (una forma vagamente a W), mentre negli equidi la struttura delle creste forma un disegno che assomiglia a un \u03c0. I paleoteriidi arcaici della sottofamiglia Pachynolophinae, tuttavia, non svilupparono mai la struttura molariforme a W. Nei paleoteridi, da un'iniziale notevole differenziazione tra molari e premolari (eterodontia), la dentatura sub\u00ec una trasformazione accelerata passando da forme con corona bassa (brachidonte) e costruzione lofodonte a una molarizzazione e ipsodontia (a corona alta), utile per un'alimentazione a base di foglie.\nStoria evolutiva.\nI paleoteridi sono noti a partire dall'inizio dell'Eocene (circa 55 milioni di anni fa) fino all'Oligocene medio (circa 28 milioni di anni fa), tuttavia gi\u00e0 alla fine dell'Eocene (circa 33 milioni di anni fa) subirono una drastica riduzione, durante l'evento noto come Grande Coupure.\nI paleoteridi si svilupparono in varie linee evolutive: un ceppo ancestrale che include le forme pi\u00f9 piccole e primitive (\"Hyracotherium\", \"Propachynolophus\", \"Propalaeotherium\", \"Pachynolophus\") era caratterizzato da dentatura brachidonte e bunodonte; da questo ceppo si originarono varie linee evolutive, che culminarono in forme decisamente ipsodonti ma probabilmente non strettamente imparentate fra loro. Tra questi generi si ricordano \"Palaeotherium\", \"Plagiolophus\", \"Leptolophus\". Sembra che nella penisola iberica si svilupparono forme endemiche di paleoteridi caratterizzati da una maggiore ipsodontia (\"Franzenium\", \"Cantabrotherium\", \"Mekodontherium\").\nDi seguito \u00e8 mostrato un cladogramma tratto da Mikko's Phylogeny Archive (http://www.helsinki.fi/~mhaaramo/metazoa/deuterostoma/chordata/synapsida/eutheria/perissodactyla/palaeotheriidae.html): \n o \u2020Palaeotheriidae Bonaparte, 1850 [Palaeotheroidea, Pachynolophoidea, Pachynolophidae \"partim\"]\n |?- \u2020\"Bepitherium jordifusalbae\" Checa &amp; Colombo, 2004\n |?- \u2020\"Lophiotherium\" Gervais, 1849\n |?- \u2020\"Paranchilophus\" Casanovas &amp; Santaf\u00e9, 1989\n |-- \u2020\"Hallensia\"\n `--+-- \u2020\"Hyracotherium leporinum\" Owen, 1841\n `--+--o \u2020\"Propachynolophus\" Lemoine, 1891\n | |-- \u2020\"P. gaudryi\"\n | `-- \u2020\"P. maldani\"\n `--+--o \u2020\"Pachynolophus\" Pomel, 1847 [Pachynolophinae Paulow, 1877]\n | |-- \u2020\"P. duvali\"\n | `-- \u2020\"P. livinierensis\"\n `--o \u2020Palaeotheriinae Bonaparte, 1850\n |?- \u2020\"Pseudopalaeotherium longirostratum\" Franzen, 1872\n |?- \u2020\"Paraplagiotherium\" Dep\u00e9ret, 1917\n |?-o \u2020\"Leptolophus\" Remy, 1965 [Pachynolophidae]\n | |-- \u2020\"L. stehlini\" Remy, 1965\n | |-- \u2020\"L. nouleti\" (Stehlin, 1904)\n | `-- \u2020\"L. magnus\" Remy, 1998\n |?- \u2020\"Cantabrotherium\" Casanova-Cladellas &amp; Santaf\u00e9-Llopis, 1987\n |-- \u2020\"Lophiotherium\" Gervais, 1849\n `--+--o \u2020\"Propalaeotherium\" Gervais, 1849\n | |-- \u2020\u201cP.\u201d \"messelense\"\n | |-- \u2020\"P. parvulum\"\n | |-- \u2020\"P. argentonicum\"\n | |-- \u2020\"P. helveticum\"\n | |-- \u2020\"P. isselanum\" (Cuvier, 1824)\n | `-- \u2020\"P. hassiacum\"\n `--+--o \u2020\"Plagiolophus\" Pomel, 1847 [\"Paloplotherium\"] [Pachynolophidae]\n | |-- \u2020\"P. mazateronensis\" Cuesta, 1994\n | |-- \u2020\"P. minor\"\n | |-- \u2020\"P. fraasi\"\n | `-- \u2020\"P. annectens\"\n `--+-- \u2020\"Anchilophus depereti\" Gervais, 1852\n `--o \u2020\"Palaeotherium\" Cuvier, 1804\n |-- \u2020\"P. castrense\"\n |-- \u2020\"P. ruetimeyeri\"\n |-- \u2020\"P. magnum\"\n |-- \u2020\"P. crassum\"\n |-- \u2020\"P. medium\"\n |-- \u2020\"P. curtum\"\n `?- \u2020\"P.\" (\"Franzenitherium\") \"lautricense\""}
{"id": "900695", "revid": "1468869", "url": "https://it.wikipedia.org/wiki?curid=900695", "title": "Wilfrid Voynich", "text": "Divenne famoso per la scoperta del manoscritto cifrato di Voynich, che da lui prende il nome.\nNote biografiche.\nNacque nell'Impero russo (ora Bielorussia) da una nobile famiglia polacco-lituana.\nNel 1885, a Varsavia, Wojnicz si un\u00ec alla organizzazione rivoluzionaria del proletariato di Ludwik Wary\u0144ski e nel 1886, dopo una inutile fuga da Varsavia fu arrestato dalla polizia zarista e, inviato nel carcere di Tunka.\nNel 1890 riusc\u00ec a fuggire dalla Siberia e ripar\u00f2 a Londra, utilizzando da allora come suo primo nome Wilfryd che era il suo nome di battaglia. Nel 1893 si spos\u00f2 con una rivoluzionaria, Ethel Lilian Boole, figlia del famoso matematico inglese George Boole. Dopo il 1895 i Voynich cessarono ogni attivit\u00e0 rivoluzionaria. Nel 1898 Voynich apr\u00ec una libreria a Londra e una decina di anni dopo un'altra a New York.\nScoperta del manoscritto.\nNel 1912 Voynich si rec\u00f2 in Italia in visita ad un suo contatto. Durante il viaggio giunse a Frascati, presso Roma, dove ebbe modo di esaminare una collezione di libri antichi in possesso dei Gesuiti; l'Ordine era intenzionato a venderne una parte per restaurare Villa Mondragone.\nVoynich tratt\u00f2 l'acquisto di trenta manoscritti, tra cui il testo misterioso che risult\u00f2 contenere una lettera di Johannes Marcus Marci inviata ad Athanasius Kircher e datata 1666.\nNel 1915 Voynich organizz\u00f2 un'esposizione di manoscritti italiani presso l'Istituto d'arte di Chicago, e nel 1921 a Filadelfia espose al pubblico il manoscritto misterioso, senza rivelarne per\u00f2 l'origine (nota solo a Wilfrid e alla moglie Ethel Lilian Boole).\nVoynich present\u00f2 l'opera a diversi esperti, restando convinto del fatto che l'autore fosse Ruggero Bacone.\nAlla morte dei coniugi Voynich (Wilfrid nel 1930 e Ethel nel 1960) il libro and\u00f2 ad Anne Nill, amica di Voynich e in passato segretaria. La Nill vendette il volume ad Hans P. Kraus, che lo regal\u00f2 nel 1969 all'universit\u00e0 Yale, che ne \u00e8 l'attuale proprietario."}
{"id": "900697", "revid": "7447802", "url": "https://it.wikipedia.org/wiki?curid=900697", "title": "Mabo Livorno", "text": ""}
{"id": "900698", "revid": "183581", "url": "https://it.wikipedia.org/wiki?curid=900698", "title": "Proposizioni coordinate", "text": ""}
{"id": "900703", "revid": "599013", "url": "https://it.wikipedia.org/wiki?curid=900703", "title": "DSL (disambigua)", "text": ""}
{"id": "900706", "revid": "834", "url": "https://it.wikipedia.org/wiki?curid=900706", "title": "Dsl", "text": ""}
{"id": "900707", "revid": "1048993", "url": "https://it.wikipedia.org/wiki?curid=900707", "title": "Gamal Al-Ghandour", "text": "Carriera.\nGhandour \u00e8 da considerarsi come uno dei pi\u00f9 grandi arbitri africani, assieme al marocchino Said Belqola (arbitro della finale dei mondiali di calcio 1998), essendo stato l'unico ad aver avuto l'onore di essere selezionato per un'edizione degli europei di calcio, precisamente quella del 2000 in Belgio e Paesi Bassi.\nPromosso al rango di internazionale nel 1993, nel 1995 \u00e8 impiegato ai mondiali under 20 in Qatar, mentre nel 1996 viene designato per le Olimpiadi di Atlanta dove dirige anche la finale per la medaglia di bronzo tra Brasile e Portogallo. A dicembre dello stesso anno partecipa anche alla Coppa d'Asia della quale dirige una partita dei gironi, un quarto di finale e una delle due semifinali.\nNel 1998 partecipa per la prima volta ai mondiali di calcio, dove dirige Cile-Austria, Stati Uniti-Jugoslavia e il quarto di finale Brasile-Danimarca.\nCome gi\u00e0 detto, nel 2000, unico arbitro extra-europeo della storia, arbitra al campionato europeo di calcio le partite Spagna-Norvegia e Repubblica Ceca-Danimarca.\nL'anno successivo prende parte al torneo FIFA Confederations Cup in Corea del Sud e Giappone.\nNel 2002, anno in cui conclude la carriera per raggiunti limiti d'et\u00e0, \u00e8 protagonista della finale di Coppa d'Africa tra Camerun e Senegal (ha diretto anche nelle edizioni 1996, 1998 e 2000 di questo torneo).\nSempre nello stesso anno al mondiale di calcio nippo-coreano gli toccano le gare del 1\u00ba Turno Spagna-Paraguay, Brasile-Costa Rica ed il quarto di finale Spagna e Corea del Sud.\nIl quarto di finale del Mondiale sar\u00e0 la partita per la quale Ghandour sar\u00e0 maggiormente ricordato. La Corea del Sud, paese ospitante, aveva eliminato negli ottavi di finale l'Italia, mentre la Spagna aveva sconfitto ai rigori l'Irlanda.\nLa designazione di Ghandour, direttore di gara di grande esperienza, per la gara contro la Spagna era considerata una garanzia. Invece, Ghandour ed i suoi assistenti si resero protagonisti di scelte che sollevarono diverse polemiche, soprattutto tra gli sportivi spagnoli. L'egiziano infatti annull\u00f2 un gol alla Spagna per un fallo in mischia inesistente, l'assistente di Trinidad e Tobago Michael Ragoonath fece annullare un altro gol iberico segnalando erroneamente che il pallone era uscito dal campo oltrepassando la linea di fondo, mentre l'altro assistente, l'ugandese Ali Tomusangue blocc\u00f2 una pericolosa azione d'attacco per un fuorigioco inesistente. "}
{"id": "900710", "revid": "110157", "url": "https://it.wikipedia.org/wiki?curid=900710", "title": "Basilica di San Camillo de Lellis", "text": "La basilica di San Camillo de Lellis \u00e8 un luogo di culto cattolico di Roma, situato all'incrocio tra via Sallustiana e via Piemonte, nel rione Sallustiano; \u00e8 sede dell'omonima parrocchia, affidata ai chierici regolari Ministri degli Infermi.\nStoria.\nLa chiesa venne costruita per volere di papa Pio X su disegno dell'architetto Tullio Passarelli. La costruzione inizi\u00f2 nel 1906, e la prima pietra venne posata dal cardinale Antonio Agliardi. Consacrata chiesa ed eretta parrocchia nel 1910, venne affidata ai chierici regolari Ministri degli Infermi, l'ordine fondato da Camillo de Lellis. Nel 1965, papa Paolo VI elev\u00f2 la chiesa alla dignit\u00e0 di basilica minore e contestualmente cre\u00f2 il titolo cardinalizio di San Camillo de Lellis agli Orti Sallustiani.\nDescrizione.\nLa basilica \u00e8 in stile neoromanico con influenze gotiche, con all'esterno paramento murario all'esterno in mattoni rossi (con elementi decorativi in pietra) e all'interno integralmente in blocchi di travertino. La pianta \u00e8 a croce latina, con transetto non sporgente rispetto alle navate laterali.\nLa facciata \u00e8 a salienti e si presenta a due ordini separati orizzontalmente da un loggiato costituito da archi a tutto sesto poggianti su colonnine, ed \u00e8 caratterizzata da contrafforti aggettanti. Al termine della larga scalinata d'accesso si aprono tre portali d'ingresso, ciascuno adornato da una lunetta con bassorilievo: il centrale rappresenta \"Cristo presenta san Camillo agli ammalati\", quelli ai lati \"Cristo tra i fanciulli\" e \"Il perdono dell'adultera\"; nella parte superiore del prospetto principale si apre un ampio rosone circolare. Al di sopra del portale laterale del fianco sinistro, lungo via Sallustiana, vi \u00e8 un bassorilievo con \"Ges\u00f9 Buon Pastore\", datato 1907. A lato dell'abside si eleva la torre campanaria a pianta quadrangolare, terminante con un'alta cuspide piramidale, la cui cella si apre verso l'esterno con una trifora su ciascun lato; alla sommit\u00e0, raggiunge i 30 metri di altezza.\nAll'interno, l'aula si compone di tre navate divise da archi a tutto sesto poggianti su pilastri dai capitelli scolpiti, e coperte con volta a crociera. Oltre il transetto, la navata maggiore termina con un'abside semicircolare, nella quale si aprono cinque vetrate su cui sono raffigurati \"Cristo e i quattro evangelisti\"; al di sopra dell'altare maggiore, in una nicchia, \u00e8 posta la statua di \"San Camillo\", opera di Alberto Galli del 1911. Dello stesso scultore \u00e8 il bassorilievo nella lunetta della porta che conduce alla sacrestia, che raffigura \"Pio X che osserva il modello della chiesa\". Ai lati dell'abside centrale ve ne sono due di dimensioni minori adibite a cappelle laterali.\nSulla cantoria lignea in controfacciata si trova l'organo a canne, costruito nel 1910-11 da Carlo Vegezzi-Bossi (\"opus 1314\") su progetto di Filippo Capocci e donato da Margherita di Savoia. Lo strumento \u00e8 a trasmissione elettronica (installata nel 1999 in luogo di quella pneumatica originaria) e dispone di 29 registri su due manuali e pedale. La mostra \u00e8 composta da canne di principale disposte in due ali digradanti verso il centro senza soluzione di continuit\u00e0, entro tre campi delimitati da alte lesene; la cassa \u00e8 limitata al basamento, in stile con la chiesa, che presenta una teoria di \"Angeli musicanti\" entro arcate sorrette da colonnine."}
{"id": "900714", "revid": "15756", "url": "https://it.wikipedia.org/wiki?curid=900714", "title": "Sport estremo", "text": "Sono definiti sport estremi quelle attivit\u00e0 sportive anche tradizionali, ma accomunate dalla ricerca di emozioni straordinarie ottenute attraverso la sperimentazione del pericolo ed un intenso impegno fisico. Queste attivit\u00e0 implicano elevati rischi di incolumit\u00e0 fisica a causa di forti velocit\u00e0, elevate altezze, sforzi fisici, ambienti estremi, durata delle prestazioni. Il fenomeno ha guadagnato popolarit\u00e0 nel 1990 quando attir\u00f2 l'attenzione delle compagnie di marketing, le quali inaugurarono a questo scopo gli X Games, trasmessi dal canale televisivo Extreme Sports Channel e dal sito Extreme.com.\nStoria.\nL'origine della divergenza del termine \"sport estremi\" da \"sport\" pu\u00f2 essere datata al 1950 con la comparsa di una frase di solito attribuita (a torto) ad Ernest Hemingway.\nL'implicazione di questa frase fu che la parola \"sport\" defin\u00ec un'attivit\u00e0 in cui era possibile morire. Le altre attivit\u00e0 sarebbero state chiamate \"giochi\". Comunque sia, la frase potrebbe appartenere in realt\u00e0 allo scrittore Barnaby Conrad o al pilota e autore Ken Purdy.\nIl Dangerous Sports Club di Oxford fu fondato da David Kirke, Chris Baker, Ed Hulton e Alan Weston . In un primo momento questi ottennero un'ampia attenzione da parte del pubblico, con l'invenzione dell'attuale bungee jumping, offrendone le prime dimostrazioni il 1\u00ba aprile 1979 dal ponte sospeso di Clifton, a Bristol. Alla prestazione del Clifton Bridge ne segu\u00ec un'altra sul Golden Gate Bridge a San Francisco (primo salto con l'elastico femminile da parte di Jane Wilmot), al quale se ne aggiunse una terza in diretta televisiva dal Royal Gorge Suspension Bridge in Colorado, sponsorizzata e trasmessa dal popolare programma televisivo americano \"\"That's Incredible!\".\"\nIl bungee jumping risult\u00f2 una grande novit\u00e0 per alcuni anni, poi divent\u00f2 una mania per i giovani, ed oggi \u00e8 considerata una realt\u00e0 consolidata per gli amanti del brivido. Il club apr\u00ec inoltre la strada ad una forma inusuale di sci, al quale furono dedicati ben tre eventi a San Moritz in Svizzera, durante i quali i concorrenti erano tenuti ad elaborare una sorta di grande scultura dotata di sci, col fine di spedirla poi gi\u00f9 lungo una discesa. La manifestazione raggiunse il suo climax quando il club si present\u00f2 a St. Moritz a bordo di un autobus londinese a due piani, tentando di lanciarlo gi\u00f9 lungo le piste da sci, ed arenandosi, infine, di fronte al rifiuto delle autorit\u00e0 svizzere.\nDescrizione.\nDefinizione.\nLa definizione pi\u00f9 comunemente usata di \"sport estremo\" \u00e8 quella della dottoressa Rhonda Cohen:\nMentre l'uso del termine \"sport estremo\" si \u00e8 largamente diffuso per descrivere una moltitudine di attivit\u00e0 diverse, esattamente quali sport siano considerati \"estremi\" \u00e8 oggetto di discussione. Ci sono tuttavia alcune caratteristiche comuni agli sport pi\u00f9 estremi: per cominciare, anche se non \u00e8 un dominio esclusivo dei giovani, gli sport estremi tendono ad avere un target demografico pi\u00f9 giovane rispetto alla media, la pratica di queste discipline raramente \u00e8 autorizzata all'interno delle scuole e le attivit\u00e0 tendono ad essere svolte in solitario al contrario degli sport tradizionali. Inoltre, i principianti sono propensi ad allenarsi senza l'ausilio di un allenatore, anche se possono affidarvisi in seguito.\nAttivit\u00e0 classificate dai media come sport estremi differiscono dagli sport tradizionali per un maggior numero di variabili intrinsecamente incontrollabili. Queste variabili ambientali sono spesso connesse al tempo atmosferico e al tipo di terreno, per esempio la presenza di vento, neve, acqua e montagne. Poich\u00e9 questi fenomeni naturali sfuggono al controllo dell'uomo, influenzano inevitabilmente il risultato dell'attivit\u00e0 data o dell'evento.\nIn un evento sportivo tradizionale, gli atleti competono uno contro l'altro in circostanze controllate. Mentre \u00e8 possibile creare un evento sportivo controllato come gli X Games, ci sono variabili ambientali che non possono essere mantenute costanti per tutti gli atleti e le relative discipline. I casi includono cambiamento della consistenza della neve per gli snowboarder o l'altezza e la forma delle onde per i surfisti.\nAnche se i criteri di giudizio sportivo tradizionali possono essere adottati nella valutazione dei risultati (distanza, tempo, punteggio, ecc.), gli atleti di sport estremi sono spesso valutati su criteri pi\u00f9 soggettivi ed estetici. Ci\u00f2 si traduce in una tendenza a respingere i metodi di giudizio consolidati, e quindi in una forma mentis che mette in pratica i principi di tali discipline, facendo evolvere di fatto i propri standard di valutazione rispetto alle nuove tendenze e ai nuovi sviluppi delle discipline estreme stesse.\nCaratteristica principale.\nUna delle caratteristiche di tali attivit\u00e0, secondo alcuni, \u00e8 la loro presunta capacit\u00e0 di indurre una scarica adrenalinica nei partecipanti. Tuttavia, dal punto di vista medico, l'accelerazione o la forza associate alle prestazioni non sono causate dal rilascio di adrenalina come risposta alla paura, ma dall'aumento dei livelli di dopamina, di endorfine e di serotonina rilasciate nel cervello per l'elevato livello di sforzo fisico sostenuto. Inoltre, un recente studio suggerisce che il legame tra adrenalina e sport estremi sia dubbio. Lo studio descrive gli sport estremi come attivit\u00e0 del tempo libero o ricreative in cui il risultato pi\u00f9 probabile di un incidente o di una distrazione sia la morte. Questa definizione \u00e8 stata pensata per distinguere tra montatura operata dal marketing e l'attivit\u00e0 vera e propria.\nEric Brymer ha poi scoperto che la ricerca di esperienze umane straordinarie, in molti aspetti simili a quelle della meditazione, costituisce una parte importante dello sport estremo. Tale esperienza pone il partecipante al di fuori della sua area di comfort e consiste spesso nella tappa pi\u00f9 importante del ricercatissimo viaggio-avventura.\nClassificazione.\nLa definizione esatta e che cosa sia considerato come sport estremo \u00e8 oggi oggetto di discussione, mentre il metodo di classificazione degli sport \u00e8 invece comunemente condiviso.\nUno dei metodi \u00e8 che per qualificarsi come \"sport estremo\", esso debba rientrare in entrambe le seguenti definizioni:\nSecondo questa definizione, un'attivit\u00e0 come il bungee jumping non rientra, visto che non \u00e8 necessaria alcuna capacit\u00e0 o abilit\u00e0 fisica per eseguire un buon salto (e quindi per evitare la mancata esecuzione). Nemmeno essere il passeggero di un jetboat, per esempio, non soddisfa i requisiti, perch\u00e9 l'abilit\u00e0 necessaria riguarda il pilota, non i passeggeri. Una sorta di \"ricerca di avventura\" potrebbe, in questi casi, essere un titolo pi\u00f9 adatto rispetto a \"sport estremo\".\nLo sport estremo pu\u00f2 essere inoltre suddiviso in:\nMarketing.\nAlcuni sostengono che la distinzione tra uno sport estremo e uno convenzionale abbia molto a che fare pi\u00f9 con il marketing, che con il livello di pericolosit\u00e0 o l'adrenalina generata. Ad esempio, il rugby \u00e8 pericoloso e adrenalinico allo stesso tempo, ma non \u00e8 considerato uno sport estremo a causa della sua immagine tradizionale, sia perch\u00e9 non comporta una elevata velocit\u00e0 o l'intenzione di effettuare acrobazie (i criteri estetici di cui sopra), sia perch\u00e9 non include variabili ambientali che possano influenzare gli atleti. Il demolition derby, prevalentemente uno sport per adulti, non \u00e8 considerato uno sport estremo, mentre lo \u00e8 uno sport giovanile come le gare di BMX.\nUn aspetto comune ad uno sport estremo \u00e8 una certa tendenza contro-culturale, un rifiuto dell'autorit\u00e0 e dello status quo tipico dei giovani insoddisfatti. La cosiddetta generazione Y ha colto al volo la possibilit\u00e0 di rivendicare come propria l'attivit\u00e0 sportiva, e ha cominciato a rifiutare gli sport pi\u00f9 tradizionali in numero sempre crescente.\nMortalit\u00e0.\nLo sport estremo per sua natura pu\u00f2 essere estremamente pericoloso, propenso alla fatalit\u00e0 o al riscontro di lesioni gravi, e talvolta consiste proprio nello sfiorare il confine tra la vita e la morte. Questo pericolo imminente e inerente a questi sport \u00e8 stato considerato una componente un po' inutile del suo fascino, che \u00e8 in parte il risultato di pressioni subite dagli atleti per fare pi\u00f9 soldi e raggiungere la celebrit\u00e0 offrendo il massimo del divertimento.\nSport estremi e comunit\u00e0 di disabili.\nMolte persone con varie disfunzioni fisiche praticano sport estremi. Organizzazioni senza scopo di lucro, come Adaptive Action Sports hanno come obiettivo quello di accrescere la partecipazione dei membri della comunit\u00e0 dei disabili, cos\u00ec come di facilitare loro l'accesso alle tecnologie che gli consentono di gareggiare anche nelle competizioni di alto livello, come gli X Games o il Festival International des Sport Extr\u00eame (FISE)"}
{"id": "900719", "revid": "767487", "url": "https://it.wikipedia.org/wiki?curid=900719", "title": "La morte ha fatto l'uovo", "text": "La morte ha fatto l'uovo \u00e8 un film del 1968 diretto da Giulio Questi.\nTrama.\nAnna e Marco sono una coppia in crisi. Anna \u00e8 una ricca imprenditrice di pollame di qualche anno pi\u00f9 vecchia del marito mentre Marco \u00e8 un dirigente d'azienda dal fare intellettuale ma difatti dipendente economicamente dalla moglie.\nIn pochi sanno che l'uomo \u00e8 dedito ad uccidere sadicamente prostitute, adescate casualmente e finite a colpi di coltello in alcuni motel del litorale romano.\nL'arrivo di Gabri, cugina di Anna, sconvolge l'esistenza della gi\u00e0 fragile coppia. Marco e Gabri allacciano una relazione e progettano di fuggire insieme. Marco non sa per\u00f2 che Gabri \u00e8 complice del sig. Mondaini, consulente pubblicitario e collega di Marco. Mondaini infatti aveva scoperto le sadiche manie di Marco e, d'accordo con Gabri, decide di eliminare Anna col conseguente scopo di far ricadere la colpa su Marco. Il marito infatti sar\u00e0 il primo indiziato, dopo che le sue manie verranno portate alla luce da una denuncia anonima.\nGabri e il sig. Mondaini non sanno per\u00f2 che Marco in realt\u00e0 non ha mai ucciso nessuno: con le prostitute era solito inscenare una specie di sipario, al termine del quale pagava profumatamente la prostituta che si prestava a simulare il suo omicidio. Scoperta la verit\u00e0, la polizia incentra i suoi sospetti su Gabri, unica interessata alla morte di Anna per ragioni ereditarie. La verit\u00e0 viene presto a galla e Gabri e Mondaini arrestati. Marco, nel frattempo, a seguito di una colluttazione con la coppia omicida, scivola da una impalcatura e cade nel tritacarne adibito alla produzione del mangime per i polli. Dopo l'arresto di Gabri e di Mondaini i polli si cibano del corpo del povero Marco.\nDistribuzione.\nIl film venne inizialmente realizzato con una durata di 110 minuti; in un secondo momento la ristampa fu accorciata di venti minuti, portando il film agli attuali 90 dell'edizione oggi in commercio ed eliminando del tutto, tra l'altro, un personaggio surreale interpretato dall'attore Renato Romano."}
{"id": "900727", "revid": "122355011", "url": "https://it.wikipedia.org/wiki?curid=900727", "title": "Esperimento di Milgram", "text": "L'esperimento di Milgram fu un esperimento di psicologia sociale condotto nel 1961 dallo psicologo statunitense Stanley Milgram il cui obiettivo era lo studio del comportamento di soggetti ai quali un'autorit\u00e0, nel caso specifico uno scienziato, ordinava di eseguire delle azioni in conflitto con i valori etici e morali dei soggetti stessi.\nL'esperimento cominci\u00f2 tre mesi dopo l'inizio del processo a Gerusalemme contro il criminale di guerra nazista Adolf Eichmann. Milgram concepiva l'esperimento come un tentativo di risposta alla domanda \"\u00c8 possibile che Eichmann e i suoi milioni di complici stessero semplicemente eseguendo degli ordini?\".\nL'esperimento.\nI partecipanti alla ricerca furono reclutati tramite un annuncio su un giornale locale o tramite inviti spediti per posta a indirizzi ricavati dalla guida telefonica. Il campione risult\u00f2 composto da persone fra i 20 e i 50 anni, maschi, di varia estrazione sociale. Fu loro comunicato che avrebbero collaborato, dietro ricompensa, a un esperimento sulla memoria e sugli effetti dell'apprendimento.\nNella fase iniziale della prova lo sperimentatore, assieme a un collaboratore complice, assegnava con un sorteggio truccato i ruoli di \"allievo\" e di \"insegnante\": il soggetto ignaro era sempre sorteggiato come insegnante e il complice come allievo. I due soggetti venivano poi condotti nelle stanze predisposte per l'esperimento. L'insegnante (soggetto ignaro) era posto di fronte al quadro di controllo di un generatore di corrente elettrica, composto da 30 interruttori a leva posti in fila orizzontale, sotto ognuno dei quali vi era segnalata la tensione, dai 15 V del primo ai 450 V dell'ultimo. Sotto ogni gruppo di 4 interruttori apparivano le seguenti diciture: (1\u20134) scossa leggera, (5\u20138) scossa media, (9\u201312) scossa forte, (13\u201316) scossa molto forte, (17\u201320) scossa intensa, (21\u201324) scossa molto intensa, (25\u201328) attenzione: scossa molto pericolosa, (29\u201330) XXX.\nAll'insegnante era fatta percepire la scossa relativa alla terza leva (45 V) in modo che si rendesse personalmente conto che non vi erano finzioni e gli venivano precisati i suoi compiti come segue:\nQuest'ultimo veniva legato a una specie di sedia elettrica e gli era applicato un elettrodo al polso, collegato al generatore di corrente posto nella stanza accanto. Doveva rispondere alle domande, e fingere una reazione con implorazioni e grida al progredire dell'intensit\u00e0 delle scosse (che in realt\u00e0 non riceveva), fino a che, raggiunti i 330 V, non emetteva pi\u00f9 alcun lamento, simulando di essere svenuto per le scosse precedenti.\nLo sperimentatore aveva il compito, durante la prova, di esortare in modo pressante l'insegnante: \u00abl'esperimento richiede che lei continui\u00bb, \u00ab\u00e8 assolutamente indispensabile che lei continui\u00bb, \u00abnon ha altra scelta, deve proseguire\u00bb. Il grado di obbedienza fu misurato in base al numero dell'ultimo interruttore premuto da ogni soggetto prima che quest'ultimo interrompesse autonomamente la prova oppure, nel caso il soggetto avesse deciso di continuare fino alla fine, al trentesimo interruttore. Soltanto al termine dell'esperimento i soggetti vennero informati che la vittima non aveva subito alcun tipo di scossa.\nRisultati.\nContrariamente alle aspettative, nonostante i 40 soggetti dell'esperimento mostrassero sintomi di tensione e protestassero verbalmente, una considerevole percentuale di questi obbed\u00ec pedissequamente allo sperimentatore. Questo stupefacente grado di obbedienza, che ha indotto i partecipanti a violare i propri principi morali, \u00e8 stato spiegato in rapporto ad alcuni elementi, quali l'obbedienza indotta da una figura autoritaria considerata legittima, la cui autorit\u00e0 induce uno stato eteronomico, caratterizzato dal fatto che il soggetto non si considera pi\u00f9 libero di intraprendere condotte autonome, ma strumento per eseguire ordini. I soggetti dell'esperimento non si sono perci\u00f2 sentiti moralmente responsabili delle loro azioni, ma esecutori dei voleri di un potere esterno. Alla creazione del suddetto \"stato eteronomico\" concorrono tre fattori:\nIl grado di obbedienza all'autorit\u00e0 variava per\u00f2 sensibilmente in relazione a due fattori: la distanza tra insegnante e allievo e la distanza tra soggetto sperimentale e sperimentatore. Furono infatti testati quattro livelli di distanza tra insegnante e allievo: nel primo l'insegnante non poteva osservare n\u00e9 ascoltare i lamenti della vittima; nel secondo poteva ascoltare ma non osservare la vittima; nel terzo poteva ascoltare e osservare la vittima; nel quarto, per infliggere la punizione, doveva afferrare il braccio della vittima e spingerlo su una piastra. Nel primo livello di distanza, il 65% dei soggetti and\u00f2 avanti sino alla scossa pi\u00f9 forte; nel secondo livello il 62,5%; nel terzo livello il 40%; nel quarto livello il 30%.\nGrazie all'esperimento, Milgram arriv\u00f2 a dimostrare che l'obbedienza dipende anche dalla ridefinizione del significato della situazione. Ogni situazione \u00e8 infatti caratterizzata da una sua ideologia che definisce e spiega il significato degli eventi che vi accadono, e fornisce la prospettiva grazie alla quale i singoli elementi acquistano coerenza. Tale \"ridefinizione del significato della situazione\" potrebbe portare l'insegnante che somministra le scosse ad entrare in quello che viene detto \"stato d'agente\", in cui un individuo percepisce se stesso come \"agente\" della volont\u00e0 di qualcun altro, e quindi non percepisce la responsabilit\u00e0 delle azioni che commette come propria. La coesistenza di norme sociali contrastanti (da una parte quelle che inducono a non utilizzare la forza e la violenza e dall'altra quelle che prevedono una reazione aggressiva a certi stimoli) fa s\u00ec che la probabilit\u00e0 di attuare comportamenti aggressivi venga di volta in volta influenzata dalla percezione individuale della situazione (che determina quali norme siano \"pertinenti al contesto\" e debbano pertanto essere seguite). Dal momento che il soggetto accetta la definizione della situazione proposta dall'autorit\u00e0, finisce col ridefinire un'azione distruttiva, non solo come ragionevole, ma anche come oggettivamente necessaria.\nLe numerose ricerche che hanno successivamente utilizzato il paradigma di Milgram (come quelle di David Rosenhan), hanno tutte confermato i risultati ottenuti dallo studioso, che sono stati ampiamente discussi anche nell'ambito di quel cospicuo filone di studi interessati a ricostruire i fattori che hanno reso possibile lo sterminio ad opera dei nazisti.\nCritiche.\nNel 2011 Gina Perry, intervistando i protagonisti ed effettuando ricerche nell'archivio personale di Stanley Milgram, ha messo in discussione le modalit\u00e0 di esecuzione dell'esperimento, i cui risultati apparirebbero viziati da errori di impostazione.\nIl fatto che l'esperimento sia basato su una messa in scena atta a trarre in inganno i soggetti invitati a partecipare al test \u00e8 stato oggetto di critica: sono documentati casi di \"insegnanti\" che, avendo sentito grida di dolore insopportabile seguite quasi immediatamente da risposte dal tono di voce normale da parte degli \"allievi\", avrebbero reagito a quella situazione surreale in maniera estraniata e mettendosi a ridere."}
{"id": "900728", "revid": "1165513", "url": "https://it.wikipedia.org/wiki?curid=900728", "title": "DSM (disambigua)", "text": ""}
{"id": "900730", "revid": "834", "url": "https://it.wikipedia.org/wiki?curid=900730", "title": "Dsm", "text": ""}
{"id": "900731", "revid": "4", "url": "https://it.wikipedia.org/wiki?curid=900731", "title": "Plateni", "text": ""}
{"id": "900735", "revid": "599013", "url": "https://it.wikipedia.org/wiki?curid=900735", "title": "Dsn", "text": ""}
{"id": "900739", "revid": "2166030", "url": "https://it.wikipedia.org/wiki?curid=900739", "title": "Giovanna d'Inghilterra", "text": "Origine.\nSia secondo Matteo di Parigi, che secondo la \"Chronique de Robert de Torigny, Tome I\", era la settima figlia del re d'Inghilterra Enrico II Plantageneto (1133-1189) e di Eleonora, duchessa d'Aquitania(1122-1204), che come risulta dalla \"Chronica Albrici Monachi Trium Fontium,\" era la figlia primogenita del duca di Aquitania, Guglielmo X il Tolosano, appartenente alla dinastia dei Ramnulfidi e di A\u00e9nor di Ch\u00e2tellerault, figlia del visconte Americo I di Ch\u00e2tellerault e della Maubergeon, l'amante di suo nonno, il duca di Aquitania, Guglielmo IX il Trovatore.\nEleonora d'Aquitania, era stata sposata col re di Francia, Luigi VII, a cui aveva dato due figlie. Enrico II Plantageneto, secondo la Historia rerum in partibus transmarinis gestarum, dell'arcivescovo di Tiro, Guglielmo, era il figlio primogenito di Goffredo il Bello o Plantageneto (1113-1151), conte di Angi\u00f2 e del Maine e futuro duca di Normandia, e dell'erede al trono d'Inghilterra e al ducato di Normandia, Matilde d'Inghilterra (1102-1167), detta \"l'imperatrice Matilde\", in quanto era stata la moglie dell'imperatore del Sacro Romano Impero, Enrico V.\nBiografia.\nLa nascita di Giovanna (\"Alienor regina peperit filiam quam vocavit Johannam\") viene citata anche dalla \"Histori\u00e6 Anglican\u00e6 Scriptores X\", nel 1165. Nata ad Angers, nell'Angi\u00f2, crebbe alle corti di sua madre a Winchester e Poitiers.\nNel 1176 il Re di Sicilia Guglielmo II il Buono, figlio di Guglielmo I il Malo e di Margherita di Navarra, la chiese in moglie ed il 27 agosto Giovanna si mise in viaggio accompagnata dal vescovo di Norwich e dallo zio, figlio naturale di Goffredo V il Bello, Hamelin di Warenne, quinto conte del Surrey. A Sant' Egidio, dove la flotta capitanata dall'Ammiraglio Gualtieri II de Mohac (di Modica) fece tappa, incontrarono i rappresentanti del Regno di Sicilia (come ci viene confermato dal cronista della storia inglese, il monaco benedettino inglese, Matteo di Parigi, nel suo \"Chronica Majora\"): l'arcivescovo di Capua, Alfano, ed il vescovo di Siracusa, Richard Palmer.\nArrivarono finalmente in Sicilia dopo un viaggio avventuroso ed il 10 febbraio 1177, secondo il documento I 52 riportato nel \"F\u0153dera, Conventiones, Litter\u00e6\", fu redatto il contratto di matrimonio e subito dopo Giovanna spos\u00f2 Guglielmo come viene ricordato dal \"Florentii Wigorniensis Monachi Chronicon, Tomus II\", dal Continuatore di Guglielmo di Tiro e dalla \"Histori\u00e6 Anglican\u00e6 Scriptores X\". Giovanna venne incoronata regina di Sicilia, nella Cattedrale di Palermo il 13 febbraio 1177.\nNel 1189 re Guglielmo mor\u00ec, senza discendenti; infatti secondo Matteo di Parigi, nel suo \"Chronica Majora\"ci riporta del matrimonio tra Giovanna e Guglielmo, precisando che non lasciarono figli.Giovanna fu confinata nell'\"harem\" che era stato di Guglielmo II nel castello della Zisa.\nNel 1190 giunse in Sicilia, sulla via per la Terra Santa (secondo lo storico britannico, Steven Runciman, raggiunse a Messina, via terra, in quanto i trasferimenti via mare gli procuravano sofferenza) il fratello di Giovanna, il re d'Inghilterra Riccardo Cuor di Leone, che chiese al nuovo re di Sicilia, Tancredi, la liberazione della sorella ed una somma che spettava alla vedova. Tancredi liber\u00f2 Giovanna, le permise di raggiungere il fratello a Messina ma le diede solo una parte della somma che le spettava; allora Riccardo, adirato occup\u00f2 Messina e fece costruire una torre di legno che fu detto \"Mata Grifone (Ammazza greci)\". Tancredi si present\u00f2 con le sue truppe ma prefer\u00ec l'accordo, consegn\u00f2 a Giovanna altre 20.000 once d'oro, e, in cambio dell'alleanza di Riccardo, lo indennizz\u00f2 con altrettante 20.000 once d'oro.\nNel marzo 1191 giunsero in Sicilia anche Eleonora d'Aquitania, che rientr\u00f2 in Inghilterra quasi subito, e Berengaria di Navarra (promessa sposa di Riccardo), che si prese cura di Giovanna. Mentre Eleonora era tornata in Francia, Giovanna e Berengaria sii imbarcarono per la Terra Santa, ma una tempesta divise le navi: mentre Riccardo riparava a Creta, i marosi spinsero Giovanna e Berengaria verso Cipro, dove furono catturate dal despota Isacco Comneno. Secondo il Continuatore di Guglielmo di Tiro, nel libro XXVIII del \"Recueil des historiens des croisades. Historiens occidentaux\" Riccardo, dopo aver catturato Isacco ed averlo relegato in una segreta, liber\u00f2 la sorella e la fidanzata e fece prigioniera la figlia di Isacco, definita la \"fille de l'empereor de Chypre\" e insieme raggiunsero Acri.\nSecondo il \"Recueil des historiens des croisades vol. I\", dopo la distruzione di Ascalona, furono avviate trattative di pace tra Riccardo ed il Saladino che portarono ad ipotizzare un matrimonio tra Giovanna e Al-Adil, fratello del Saladino che insieme avrebbero governato Gerusalemme ma la proposta non and\u00f2 in porto perch\u00e9 le alte cariche religiose, richiedevano una conversione al cristianesimo di Al-Adil.Si era parlato di nozze anche col re di Francia Filippo II (probabilmente non andate in porto perch\u00e9 la madre di Giovanna era stata sposata al padre di Filippo, Luigi VII).\nIl 29 settembre 1191, dopo aver vissuto alcuni mesi a SanGiovanni d'Acri, Giovanna, con la cognata Berengaria (aveva sposato Riccardo a Limassol), si imbarc\u00f2 per tornare in Francia, mentre Riccardo part\u00ec circa un anno dopo, via terra.\nNel 1196, portando in dote le contee di Quercy ed Agenais, Giovanna, secondo Matteo di Parigi, nel suo \"Chronica Majora\", spos\u00f2 il conte di Tolosa, duca di Narbona e marchese di Provenza, Raimondo VI (1156-1222), figlio primogenito del conte di Tolosa, marchese di Provenza e duca di Narbona, Raimondo V e di Costanza di Francia (come risulta dalla \"Chronica Albrici Monachi Trium Fontium,\" e dalla \"Histoire G\u00e9n\u00e9rale de Languedoc, avec des Notes, Tome IV\"). Raimondo VI era al suo quarto matrimonio e con questo matrimonio suggell\u00f2 un'alleanza tra la contea di Tolosa e il ducato d'Aquitania, ponendo cos\u00ec fine alle difficili relazioni tra la contea di Tolosa e Riccardo I Cuor di Leone, che, dal 1189, era re d'Inghilterra, duca di Normandia, conte del Maine, d'Angi\u00f2 e di Turenna, duca d'Aquitania e Guascogna e conte di Poitiers, in quanto Giovanna era la sorella prediletta di Riccardo I Cuor di Leone. La promessa di matrimonio del 1196, tra Giovanna (\"soror regis Ricardi Johanna qu\u00e6 et regina exstiterat Sicili\u00e6\") e Raimondo (comiti Sancti \u00c6gidii) viene riportato nel \"Radulphi de Coggeshall Chronicon Anglicanum\" e nel \"Annales de Margan\" tra (\"Johanna relicta Willelmi regis Apulia\") e (\"comiti Sancti Egidii\"); mentre il matrimonio, sempre nel 1196, \u00e8 ricordato dagli \"Annales de Burton\".\nNon fu trattata molto bene da suo marito; temeva lui ed i suoi cavalieri. Nel 1199, mentre era incinta del suo terzo figlio, fu lasciata sola a fronteggiare la ribellione dei signori di Saint-F\u00e9lix-Lauregais, si rifugi\u00f2 al castello di Cass\u00e8s, ma temendo un tradimento cerc\u00f2 rifugio nelle terre di suo fratello Riccardo; arriv\u00f2 a Chalus e lo trov\u00f2 morto. Allora si rifugi\u00f2 a Rouen, alla corte di sua madre.Secondo la \"Histoire G\u00e9n\u00e9rale de Languedoc, Tome VI, Preuves\", Giovanna mor\u00ec a Rouen il 24 settembre 1199. dato il suo stato di gravidanza avanzato, dopo la sua morte, le fu aperto il ventre e fu estratto un maschio che visse solo poche ore e che fu battezzato col nome di Riccardo.\nSecondo la \"Chronica, Magistri Rogeri de Houedene\", che conferma la morte in Normandia, il corpo di Giovanna fu trasferito e sepolto nell'Abbazia di Fontevrault. Secondo la \"Chronique de Ma\u00eetre Guillaume de Puylaurens sur la guerre des Albigeois(1202-1272)\", Giovanna fu deposta accanto al fratello Riccardo Cuor di Leone ai piedi del loro padre, Enrico II, accanto al quale fu poi sepolta, la loro madre, Eleonora d'Aquitania.\nFigli.\nGiovanna a Guglielmo diede un figlio:\nGiovanna diede a Raimondo tre figli:"}
{"id": "900776", "revid": "104265", "url": "https://it.wikipedia.org/wiki?curid=900776", "title": "Web Map Service", "text": "Per Web Map Service (WMS) si intende una specifica tecnica definita dall'OGC, che produce dinamicamente mappe di dati spazialmente riferiti a partire da informazioni geografiche. Questo standard internazionale definisce una \"mappa\" come rappresentazione di informazioni geografiche restituendo un'immagine digitale idonea ad essere visualizzata su browser web.\nGeneralmente le mappe prodotte da un servizio WMS sono rese in un formato immagine quale PNG, GIF o JPEG, e solo occasionalmente come elementi vettoriali in formato Scalable Vector Graphics (SVG) o Web Computer Graphics Metafile (WebCGM). Altre specifiche tecniche definite dall'OGC, al contrario, restituiscono altri tipi di dato: ad esempio il Web Feature Service (WFS) restituisce dati vettoriali, e il Web Coverage Service (WCS) restituisce dati raster.\nLo standard WMS definisce tre operazioni:\nLe operazioni del Web Map Service vengono invocate usando un client che supporti il protocollo HTTP, in forma di Uniform Resource Locators (URL). Il contenuto della URL dipende dalle operazioni richieste. In particolare, nel richiedere una mappa la URL indica quali informazioni devono essere visualizzate sulla mappa, quale porzione della Terra deve essere rappresentata, il sistema di coordinate desiderato, il formato e le dimensioni dell'immagine di output.\nQualora due o pi\u00f9 mappe siano prodotte con gli stessi parametri geografici e di dimensione dell'immagine, i risultati possono essere sovrapposti per produrre una mappa composita. L'uso di formati che supportano la trasparenza (GIF o PNG per esempio) permette di visualizzare le parti di mappa sottostanti; inoltre si possono richiedere mappe diverse a differenti server. In questa maniera il Web Map Service abilita la creazione di una rete di server cartografici che l'utente pu\u00f2 utilizzare per costruire mappe personalizzate.\nGeneralmente un Web Map Service non \u00e8 invocato direttamente; vengono utilizzate applicazioni client che forniscono all'utente controlli interattivi. Queste applicazioni client possono anche non essere web-based.\nLa specifica WMS \u00e8 diventata standard ISO19128 nel 2005."}
{"id": "900781", "revid": "767487", "url": "https://it.wikipedia.org/wiki?curid=900781", "title": "Lino e i Mistoterital", "text": "Lino e i Mistoterital (abbreviazione: LMT) \u00e8 stato un gruppo musicale italiano, attivo dalla primavera 1983.\nStoria.\nGli inizi.\nIl gruppo nasce sui banchi del DAMS di Bologna, facolt\u00e0 di lettere e filosofia, nella primavera 1983, per iniziativa di \"Bob Rodiatoce\" (Bobbi Gualtirolo: chitarra ritmica e voce, a cui si deve la gran parte delle composizioni musicali), di \"Phil Anka\" (Roberto Grassilli: cantante e \"front man\", nonch\u00e9 disegnatore del gruppo) e di \"Ted Nylon\" (Francesco Garbari: secondo cantante e tastierista, autore, assieme ad Anka, di testi di canzoni e vero \"motore pirotecnico\" della band).\nAlle prime prove in un garage del quartiere Fossolo di Bologna si aggrega \"Ronnie Shetland\" (Vincenzo Guidetti: bassista). Qualche mese dopo, per il primo concerto \"ufficiale\", viene reclutato \"Paul Syno\" (Stefano Marmocchi: batterista, compositore e polistrumentista) e la base operativa del gruppo si sposta nella bassa emiliana.\nDopo un anno e mezzo \"Lauro O' Cardigan\" (Lauro Govoni: chitarra solista, arrangiatore) arriver\u00e0 a completare la prima formazione. Nel 1987 Paul Syno lascia il gruppo e dopo alcune sostituzioni temporanee viene stabilmente rimpiazzato da \"Steve Cotton Job\" (Stefano Giobbi: batterista, compositore, polistrumentista).\nNel primo periodo gli LMT pubblicano tre nastri dal titolo \"Sbagliandosi in para\" (Bravi Sarti, 1984), \"Il prosciutto \u00e8 il cane\" (Bravi Sarti, 1986) e \"Max lo smilzo\" (Bravi Sarti, 1987).\nPartecipano ad Arezzo Wave e il brano \"Una storia di Cebion\" viene inserito nella compilazione dell'edizione 1987.\nGli album.\nIl primo album viene pubblicato per la EMI nel 1988 ed intitolato \"Bravi Ma Basta\". Nello stesso anno, partecipano al programma televisivo \"\" di Renzo Arbore.\nNegli anni novanta Roberto Grassilli lavora anche come disegnatore satirico della rivista \"Cuore\".\nNel 1991 viene pubblicato il loro secondo LP dal titolo \"Altri Nani\", pubblicato da Diva Records.\nReunion e ristampe.\nNegli anni duemila e duemiladieci i componenti del gruppo si sono riuniti diverse volte per esibirsi dal vivo all'interno di rassegne musicali.\nTra il 2017 e il 2018 la Again Records ha ristampato tutta la discografia dei Lino e i Mistoterital in due raccolte su cd, la prima contenente tutte le registrazioni su nastro (\"Fischi per nastri\", 2017), la seconda i due dischi in studio, brani live ed inediti (\"Dischi per fiaschi\", 2018).\nStile.\nGli LMT vengono solitamente considerati parte della scena rock demenziale degli anni settanta e ottanta in Italia, anche se la critica musicale rileva ben presto la peculiarit\u00e0 della band, sospesa fra canzoni ironiche ed esibizioni che sconfinano nel cabaret surreale. Caratteristica del gruppo \u00e8 altres\u00ec la produzione extra-musicale, tesa a contaminare altri media, con la pubblicazione di testi e fumetti, programmi radiofonici, l'organizzazione di un parodistico \"Fancleb\"."}
{"id": "900793", "revid": "36426", "url": "https://it.wikipedia.org/wiki?curid=900793", "title": "Sant'Adriano al Foro", "text": ""}
{"id": "900795", "revid": "580197", "url": "https://it.wikipedia.org/wiki?curid=900795", "title": "Yochanan Vollach", "text": "Carriera.\nCon la Nazionale israeliana ha partecipato alla fase finale della Coppa del mondo di Messico 1970.\nFece il suo esordio internazionale con Israele il 23 aprile 1969 contro Austria. Il maggior successo che raggiunse fu portare Israele alla qualificazione ai Mondiali 1970 in Messico."}
{"id": "900801", "revid": "124123", "url": "https://it.wikipedia.org/wiki?curid=900801", "title": "Robert Bruce Merrifield", "text": "Con la sintesi di Merrifield si possono sintetizzare polipeptidi di grandi dimensioni in modo automatizzato.\nGli amminoacidi (costituenti delle proteine) si legano dall'estremit\u00e0 N terminale.\nLa sintesi avviene su un supporto polimerico di resina di polistirene clorometilato.\nBiografia.\nNato a Fort Worth, Texas era figlio unico di George E. Merrifield e Lorene n\u00e9e Lucas. Nel 1923 si trasferisce in California, dove, dopo aver frequentato nove diverse scuole elementari e due licei, si diploma nel 1939 al liceo di Montebello; \u00e8 qui che scopre l'interesse per la chimica e l'astronomia.\nDopo due anni trascorsi al college di Pasadena si trasferisce all'Universit\u00e0 della California, Los Angeles. Dopo essersi laureato in chimica lavora per un anno presso la Philip R. Park Research Foundation, dove si prende cura di una colonia di animali e assiste con esperimenti di crescita sugli aminoacidi. Uno di questi \u00e8 stato l'esperimento di Geiger che per primo ha dimostrato che gli aminoacidi essenziali devono essere presenti entrambi contemporaneamente affinch\u00e9 si verifichi la crescita.\nTorna a scuola di specializzazione presso la facolt\u00e0 di chimica della UCLA con il professore di biochimica M.S. Dunn per la specializzazione in sviluppo di metodi microbiologici per la quantizzazione delle pirimidine. Il giorno dopo la laurea il 19 giugno 1949, spos\u00f2 Elizabeth Furlong e il giorno dopo part\u00ec per New York City e il Rockefeller Institute for Medical Research."}
{"id": "900804", "revid": "767487", "url": "https://it.wikipedia.org/wiki?curid=900804", "title": "Lamina di Bowman", "text": "La lamina di Bowman, o lamina plastica basale \u00e8 una membrana limitante presente nella cornea, individuata dal medico britannico William Bowman che le diede il nome, nella seconda met\u00e0 dell\"800.\nAnatomia.\nSituata tra l'epitelio corneale e lo stroma, \u00e8 adesa a quest'ultimo essendo una condensazione dello stesso.\nLo spessore \u00e8 variabile tra 8 e 14 micron e la sua estensione \u00e8 riconducibile ai margini periferici dello stroma, terminando con forma arrotondata.\nComposta da fibrille di natura collagenica acellulare, \u00e8 quindi non riproducibile.\nDanni alla struttura.\nNon avendo possibilit\u00e0 di rigenerazione, un'abrasione corneale presente al suo livello determina un leucoma, ovvero una cicatrice permanente che pu\u00f2 danneggiare il processo visivo.\nFunzionalit\u00e0.\nLa resistenza a traumi ed infezioni rende questa membrana una difesa ai livelli inferiori della cornea, oltre ad essere partecipe al controllo dell'idratazione dello stroma contiguo."}
{"id": "900806", "revid": "57342", "url": "https://it.wikipedia.org/wiki?curid=900806", "title": "Lamina plastica basale", "text": ""}
{"id": "900816", "revid": "599013", "url": "https://it.wikipedia.org/wiki?curid=900816", "title": "Veronika Ko\u010d\u00ed", "text": "Biografia.\n\u00c8 nota al pubblico televisivo italiano per aver partecipato alla prima ed alla seconda edizione del programma televisivo di Rai Uno \"Notti sul ghiaccio\", condotto da Milly Carlucci. \nNella prima edizione ha affiancato Milo Infante, vincendo il terzo premio. \nInizia la sua attivit\u00e0 a 4 anni nel club di pattinaggio artistico della sua citt\u00e0, Ostrava. \nNel 1996 vince il campionato nazionale della Repubblica Ceca, affermazione che bissa 12 mesi dopo negli Juniores. \nNel 1999, insieme ai campioni olimpionici e mondiali Radka Kova\u0159\u00edkov\u00e1 e Rene Novotny, partecipa al musical sul ghiaccio dedicato ai motivi delle fiabe russe \u201cMrazik\u201d. "}
{"id": "900821", "revid": "101768", "url": "https://it.wikipedia.org/wiki?curid=900821", "title": "Alois Negrelli", "text": ""}
{"id": "900822", "revid": "932277", "url": "https://it.wikipedia.org/wiki?curid=900822", "title": "Arena (architettura)", "text": "L'arena (dal latino \"harena\", \"sabbia\"), \u00e8 lo spazio centrale dell'anfiteatro, nel quale si svolgevano gli spettacoli dei combattimenti di gladiatori (\"munera\") o le cacce o combattimenti con animali (\"venationes\"), a cui gli spettatori assistevano, con molto interesse, dalle gradinate della cavea. Questo spazio era ricoperto di sabbia bianca, proveniente dal deserto del Sahara, per assorbire meglio il sangue degli animali o degli uomini feriti durante i combattimenti. Durante lo spettacolo, che durava l'intera giornata, la sabbia veniva periodicamente rinnovata da apposite squadre di operai, detti \"harenari\".\nAnche lo spazio centrale del circo, dove si svolgevano le gare di corsa dei cani, era ugualmente rivestito di sabbia e aveva lo stesso nome."}
{"id": "900824", "revid": "287204", "url": "https://it.wikipedia.org/wiki?curid=900824", "title": "Bystr\u00e1", "text": ""}
{"id": "900825", "revid": "1543377", "url": "https://it.wikipedia.org/wiki?curid=900825", "title": "Seal", "text": "Biografia.\nCresciuto in un distretto della citt\u00e0 di Westminster, nella Londra centrale, ha origini nigeriane da parte di madre e brasiliane da parte di padre. Seal ha ottenuto una laurea (bachelor) in architettura e ha svolto vari lavori nella zona di Londra..\nSeal \u00e8 affetto da lupus eritematoso discoide, che gli ha procurato le numerose cicatrici che ha sul volto. Seal ha rivelato in una intervista che \u00e8 affetto da questa malattia sin dall'adolescenza. Oltre alle cicatrici, un altro effetto della malattia \u00e8 stata la precoce perdita dei capelli.\nIl 10 maggio 2005 ha sposato la top model Heidi Klum. La coppia ha avuto tre figli: Henry G\u00fcnther Adeola Dashtu Samuel (2005), Johan Riley Fyodor Taiwo Samuel (2006) e Lou Sulola Samuel (2009) Inoltre Seal ha adottato la prima figlia della Klum, Helene \"Leni\" Boshoven, nata nel 2004 da una relazione con Flavio Briatore. La coppia ha divorziato ufficialmente nell'aprile 2012.\nCarriera.\nDopo un breve periodo in cui si esibisce in bar e locali negli anni ottanta, Seal si unisce ai Push, un gruppo musicale britannico funk, con cui gira il Giappone in tour. In questa occasione lascia il gruppo, per unirsi a un gruppo thailandese e girare l'India. Tornato in Inghilterra, Seal ha l'opportunit\u00e0 di conoscere il produttore discografico Adamski, con cui incide \"Killer\", che diventa un notevole successo nel 1990. \"Killer\" arriva al primo posto della Official Singles Chart e Seal ottiene un contratto con la ZTT Records con la quale pubblica il suo album di debutto (prodotto da Trevor Horn), \"Seal\" nel 1991. L'album ottiene un buon riscontro di pubblico e critica, e da esso vengono estratti i singoli \"Crazy\", \"Future Love Paradis\", oltre che \"Killer\". In particolar modo, \"Crazy\" ottiene un enorme successo nel 1991 raggiungendo la vetta di numerose classifiche in Europa e la posizione numero sette della \"Billboard Hot 100\". Nell'aprile 1992, Seal si esibisce con i membri superstiti dei Queen al \"Freddie Mercury Tribute Concert\", cantando una cover di \"Who Wants to Live Forever\", e unendosi al resto degli artisti per il finale di \"We Are the Champions\".\nNel 1994 viene pubblicato il suo secondo album, anch'esso intitolato \"Seal\". L'album contiene i singoli \"Prayer for the Dying\" e \"Newborn Friend\", e fa guadagnare al cantante una nomination ai Grammy Award come album dell'anno. Un terzo singolo estratto dall'album \"Kiss from a Rose\", viene utilizzato come tema musicale del film \"Batman Forever\" e vince due Grammy come registrazione dell'anno e canzone dell'anno nel 1996, e ottenendo anche il primo posto della classifica statunitense \"Billboard Hot 100\". Nel 1998 Seal registra \"Human Being\", che nonostante veda la luce in un momento turbolento del rapporto artistico fra Seal e Trevor Horn, suo produttore storico, riesce comunque a ottenere un disco d'oro. Dall'album vengono estratti tre singoli, \"Human Beings\", \"Latest Craze\" e \"Lost My Faith\". Nel 2001 la pubblicazione dell'annunciato \"Togetherland\" viene pi\u00f9 volte posticipata, fino alla completa cancellazione. L'etichetta discografica ritiene che l'album non abbia potenziale commerciale. L'album verr\u00e0 reso disponibile per lo streaming soltanto nel 2006. Ci\u00f2 nonostante, un singolo previsto per essere contenuto in \"Togetherland\" e intitolato \"This Could Be Heaven\" viene utilizzato nella colonna sonora del film \"The Family Man\".\nNel 2003, viene pubblicato in tutto il mondo l'album \"Seal IV\", che per\u00f2 non ottiene il successo dei precedenti lavori, a cui segue nel 2004 una raccolta di successi, \"Best 1991-2004\", e un live \"Live in Paris\", registrato all'Olympia Theatre il 6 luglio 2004. Nel giugno 2005, Seal registra un concerto speciale che viene successivamente pubblicato nel 2006 in un cofanetto CD/DVD intitolato \"One Night to Remember\". Nel 2007 viene distribuito nei negozi di tutto il mondo \"System\", in cui canta anche un duetto con la moglie Heidi Klum. Il singolo \"Amazing\" vince un Grammy Award come miglior interpretazione vocale maschile pop. Il sesto album di Seal, \"Soul\" viene pubblicato l'11 novembre 2008 negli Stati Uniti e il 3 novembre 2008 in tutto il mondo, e contiene undici cover di classici del soul prodotte da David Foster.\nIl primo singolo estratto dall'album \u00e8 una cover di \"A Change Is Gonna Come\" di Sam Cooke. Il 4 dicembre 2009, viene pubblicato un altro album raccolta \"Hits\", contenente due inediti. Il 28 aprile 2010 venne annunciato il suo duetto con la cantante italiana Mina, e il 30 aprile del 2010 la canzone venne messa in onda sulle radio italiane e in vendita negli store digitali sulla rete internet. Seal ha pubblicato un nuovo album di inediti, intitolato \"Commitment\", il 20 settembre 2010. Il primo singolo da esso estratto, \"Secrets\" \u00e8 stato reso disponibile su iTunes il 13 settembre 2010.\nRiconoscimenti.\nSeal ha ricevuto il Grammy Award per il disco dell'anno, la canzone dell'anno e la migliore performance di un artista pop di sesso maschile per la canzone \"Kiss from a Rose\" nel 1996, utilizzata come colonna sonora del film \"Batman Forever\" di Joel Schumacher, e il Brit Award per il migliore album (\"Seal\") nel 1992."}
{"id": "900826", "revid": "834", "url": "https://it.wikipedia.org/wiki?curid=900826", "title": "Digital Signal Processing", "text": ""}
{"id": "900829", "revid": "73843", "url": "https://it.wikipedia.org/wiki?curid=900829", "title": "DSP (disambigua)", "text": ""}
{"id": "900830", "revid": "834", "url": "https://it.wikipedia.org/wiki?curid=900830", "title": "Dsp", "text": ""}
{"id": "900831", "revid": "139562", "url": "https://it.wikipedia.org/wiki?curid=900831", "title": "Mura antiche", "text": ""}
{"id": "900832", "revid": "1366835", "url": "https://it.wikipedia.org/wiki?curid=900832", "title": "Beta-glucosidasi", "text": "La beta-glucosidasi \u00e8 un enzima appartenente alla classe delle idrolasi, che agisce sui legami \u03b2-glicosidici dei polisaccaridi, idrolizzando i residui terminali di \u03b2-D-glucosio e generandone il rilascio. L'enzima presenta una buona specificit\u00e0 anche per residui di \u03b2-D-galattosidi, \u03b1-L-arabinosidi, \u03b2-D-xilosidi e \u03b2-D-fucosidi.\nL'enzima \u00e8 necessario per la digestione della cellulosa ed \u00e8 dunque necessario per gli organismi (funghi o batteri) che la usano come fonte di energia.\nNell'uomo l'enzima ha localizzazione lisosomiale. La sua carenza \u00e8 alla base della malattia di Gaucher."}
{"id": "900835", "revid": "287204", "url": "https://it.wikipedia.org/wiki?curid=900835", "title": "Lago Ulemiste", "text": ""}
{"id": "900837", "revid": "287204", "url": "https://it.wikipedia.org/wiki?curid=900837", "title": "Elias Lonnrot", "text": ""}
{"id": "900839", "revid": "1494169", "url": "https://it.wikipedia.org/wiki?curid=900839", "title": "The Finale", "text": ""}
{"id": "900840", "revid": "41851", "url": "https://it.wikipedia.org/wiki?curid=900840", "title": "Francesco Luigi Fanzago", "text": "Biografia.\nFu medico, patologo e medico legale.\nEra membro dell'antica e nobile famiglia Fanzago, figlio di Marc'Antonio e di Concordia Fabris.Terminati gli studi primari si laure\u00f2 in filosofia a Padova nel 1785. Decise quindi di dedicarsi alla medicina, studiando a Pavia, Firenze e ancora a Padova, dove si laure\u00f2 nel 1790 e dove inizi\u00f2 la sua attivit\u00e0 professionale lavorando nell'antico \"Ospedale S. Francesco Grande\".\nIl 3 luglio 1794 divenne socio dell'Accademia delle scienze di Torino.\nDopo essere stato nominato protomedico all'Ufficio di sanit\u00e0 nel 1801, venne chiamato a succedere ad Andrea Comparetti nell'insegnamento di \"ad practicam ordinariam medicinae\" dell'Universit\u00e0 di Padova, che tenne fino alla riforma napoleonica del 1806, quando gli fu affidata la cattedra di patologia e medicina legale che, dopo la riforma del 1817 venne ancora mutata in quella di medicina forense e \"polizia medica\".\nIl 28 aprile 1802 spos\u00f2 la nobile Anna Olivari, dalla quale ebbe numerosi figli.\nNel 1818 fu confermato nobile da S.M. Francesco I d'Asburgo perch\u00e9 la sua famiglia apparteneva al cessato nobile Consiglio della citt\u00e0 di Padova.\nNel 1820 fu supplente di Valeriano Luigi Brera alla cattedra di clinica medica.\nFu uno degli scienziati italiani pi\u00f9 noti della sua epoca e fu membro delle pi\u00f9 importanti accademie mediche e scientifiche.\nSuo interesse scientifico prevalente fu la patologia, scienza in cui effettu\u00f2 importanti studi sulla pellagra e su molti altri argomenti.\nIn medicina legale si occup\u00f2 e diede contributi rilevanti nell'ambito della tossicologia, dell'\"infanticidio\", dell'\"identificazione personale\", oltre a fondare una scuola per la formazione di medici responsabili della salute pubblica.\nFu collaboratore del \"Giornale per servire alla storia ragionata della medicina di questo secolo\" fondato da Stefano Gallini, dove recensiva la letteratura scientifica tedesca.\nA Padova fu Magnifico Rettore dell'Universit\u00e0 nell'anno accademico 1823 - 1824, preside della facolt\u00e0 di medicina dal 1828 al 1835 e direttore dell'ospedale.\nRicopr\u00ec anche importanti cariche politiche in materia sanitaria nel Regno Lombardo-Veneto, sostenendo la necessit\u00e0 della vaccinazione contro il vaiolo e dando origine alle prime misure profilatiche per la lotta alla pellagra.\nLa sua figura \u00e8 ricordata da una delle statue presenti in Prato della Valle, eretta nel 1838 per volont\u00e0 di amici, colleghi e discepoli.\nClassiche le sue \"Istitutiones pathologicae\" che ebbero ampia diffusione e furono adottate come libro di testo in molte universit\u00e0 italiane.\nNell'atrio del convento della Basilica di Sant'Antonio di Padova \u00e8 presente un epitaffio in memoria di Francesco Luigi Fanzago."}
{"id": "900853", "revid": "125735621", "url": "https://it.wikipedia.org/wiki?curid=900853", "title": "Ripafratta", "text": "Ripafratta \u00e8 una frazione del comune italiano di San Giuliano Terme, nella provincia di Pisa, in Toscana.\nIl borgo \u00e8 conosciuto per la rocca di origine medievale che lo sovrasta insieme al suo sistema di torri, e per essere stato conteso nel corso della storia dalle vicine citt\u00e0 di Pisa e Lucca in quanto situato a met\u00e0 strada tra le due.\nGeografia fisica.\nIl borgo di Ripafratta \u00e8 posto sul confine con i comuni di Lucca e di Vecchiano, nella stretta gola tra il colle Vergario, ultima propaggine del Monte Pisano, e il fiume Serchio. Il paese si sviluppa lungo la Strada statale 12 dell'Abetone e del Brennero, nota un tempo come Via Aemilia Scauri, e successivamente come Via Julia Augusta.\nRipafratta \u00e8 inoltre caratterizzata da un importante snodo idrico-idraulico: sorge infatti sulle rive del Serchio, terzo fiume della Toscana, che nasce dal monte Sillano e giunge al mare nei pressi di San Rossore. Nei pressi di Ripafratta, giusto a valle del ponte che la collega a Filettole, il Serchio \u00e8 caratterizzato da una piccola cascata artificiale, la \"Steccaia\". Tra il fiume e il paese scorre il canale Ozzeri, proveniente dalla Lucchesia, che si immette in Serchio all'altezza di Rigoli. \nElemento che caratterizza Ripafratta \u00e8 anche il fosso del Mulino, detto anche \"canale macinante\", \"demaniale\" o \"di Ripafratta\", fatto costruire da Lorenzo de' Medici nel 1475 per azionare un mulino di sua propriet\u00e0 (oggi noto come Molino Grassotti, ancora visibile nel centro del paese). Il canale raccoglie le acque del Serchio, passa sotto l'Ozzeri e sotto Ripafratta, e costeggiando il percorso della Strada statale 12 dell'Abetone e del Brennero, dopo aver attraversato Rigoli, Corliano, San Giuliano Terme e La Figuretta, si immette in Arno nei pressi del Ponte della Fortezza a Pisa.\nOrigini del nome.\nIl nome del paese \u00e8 cambiato nel tempo e non \u00e8 chiaro quale sia la sua origine.\nPrima del Mille, la localit\u00e0 era conosciuta come \"Ottavo\", perch\u00e9 tale era la distanza da Pisa o anche come \"Ripa\".\nNel XVI secolo il paese era noto invece con il nome \"Librafratta\".\nSu altri testi antichi, compare il nome \"Ripafractae\" o \"Ripafracta\", forse a ricordo di una grave inondazione intorno all'anno 1000, che caus\u00f2 la rottura dell'argine nei pressi del paese; \"ripa\" \u00e8 infatti facilmente interpretabile come \"riva\" e \"fracta\" in latino pu\u00f2 significare \"rotta\", \"spezzata\".\nStoria.\nNata come avamposto doganale per la sua posizione di confine tra le due potenze lucchese e pisana, Ripafratta, feudo della consorteria dei nobili lucchesi Da Ripafratta, ha acquistato una sempre maggiore importanza strategica, tanto da far sorgere la necessit\u00e0 di rafforzare la torre esistente (risalente al 970) trasformandola cos\u00ec in una vera e propria rocca castellana (1162-1164), intitolata a San Paolino patrono di Lucca, con un recinto a pianta poligonale irregolare (occupato al centro dal mastio quadrangolare) ed altre due torri adiacenti alle mura. Nel 1158, peraltro, Ripafratta era stata sede della cosiddetta \"Pace di Ripafratta\" siglata dopo anni di guerre tra le repubbliche di Pisa e Lucca.\nNel 1256 a seguito di un ulteriore accordo di pace tra Lucca e Firenze da un lato, e Pisa dall'altro, la repubblica marinara deve cedere il controllo dei castelli di Motrone e di Ripafratta.\nLa pieve di Ripafratta, dedicata a San Bartolomeo Apostolo, ha fatto parte fino al 1789 della Diocesi di Lucca, quando insieme a Barga fu ceduta all'Arcidiocesi di Pisa in cambio delle parrocchie intorno alla pieve di Massaciuccoli. Un violento terremoto, nel 1846, lesion\u00f2 numerosi edifici e la stessa pieve romanica, che per ragioni di sicurezza fu demolita; al suo posto venne innalzata l'attuale chiesa parrocchiale in stile ottocentesco.\nDurante la seconda guerra mondiale Ripafratta si trov\u00f2 sulla linea gotica. Il 24 agosto 1944 nei pressi del ponte 38 persone (inclusi i sacerdoti don Libero Raglianti e don Angelo Unti) furono trucidate dalle SS tedesche di stanza a Nozzano. Un cippo ricorda il luogo del massacro e i nomi delle vittime.\nMonumenti e luoghi d'interesse.\nNei pressi di Ripafratta sono sorte nel corso della storia diverse costruzioni di interesse artistico, architettonico e culturale.\nArchitetture militari.\nRocca di San Paolino.\nLa Rocca di San Paolino (XII secolo) \u00e8 un poderoso castello di origine medievale che sovrasta il paese dall'alto del colle Vergario, e la cui presenza \u00e8 motivo stesso della nascita del borgo di Ripafratta.\nArchitetture religiose.\nChiesa di San Bartolomeo Apostolo.\nLa pieve di San Bartolomeo Apostolo risale al 1854-57, quando fu edificata in sostituzione dell'antica pieve romanica preesistente, gravemente lesionata dal terremoto del 1846.\nLa facciata della chiesa, in alto nel timpano, riporta lo stemma della famiglia Roncioni, che aveva sulla chiesa di Ripafratta il cosiddetto \"ius patronatus\", cio\u00e8 il diritto di presentare dei nomi al Vescovo per la sccelta del pievano. L'ultimo ad essere nominato con tale diritto medioevale \u00e8 stato monsignor Mario Maracich (pievano di Ripafratta fino al 2006) il 27 agosto 1950.\nAi piedi della facciata si trovano tre imponenti scalini di pietra dura, che terminano con un piccolo spiazzo lastricato. L'ingresso alla Chiesa \u00e8 segnato da un grande portone con gli stipiti in pietra serena.\nAll'interno, sulla parete di entrata, si trova la cantoria in legno dipinto che contiene un organo \"Tronci\", risalente al 1883. Sotto, sulla sinistra, in un'urna protetta da un vetro, l'antica statua lignea della Madonna di Rupecava, opera di Andrea Pisano. Sulla parete di destra sono invece murate due pietre. La pi\u00f9 grande era stata la pietra tombale di Matteo Gambacorti, giovane nobile pisano, morto di peste a Ripafratta attorno al XV secolo. L'altra \u00e8 la pietra di fondazione della originale pieve romanica, risalente al 1327, con iscritti i nomi di alcuni dei \"fabbriceri\". Ancora a fianco, la moderna lapide che ricorda monsignor Mario Maracich.\nUn'altra urna, sull'altare di destra, custodisce una \"Madonna con Bambino\" in gesso, opera di Vincenzo Moroder di Ortisei. Di fronte, l'altare del Crocifisso (una pregiata scultura lignea di colore scuro) detto del \"Niccolai\", perch\u00e9 fino a non molti anni fa era in custodia per il mantenimento a tale famiglia ripafrattese.\nInfine, l'altar maggiore, opera ottocentesca in marmo, con le balaustre di marmo di Siena che chiudono parzialmente il presbiterio. Da evidenziare il pulpito, ideato da Carlo Biscaretti, nobile torinese figlio del cofondatore della FIAT e amante di Ripafratta, dove ha vissuto a lungo e dove \u00e8 morto nel 1959. Nel coro, sulla parete, un grande quadro ottocentesco con Madonna e santi.\nEremo di Rupecava.\nL'eremo di Santa Maria ad Martyres, detto anche \"Rupecava\", \u00e8 un antico convento, oggi in rovina e vandalizzato, posto sulle colline sovrastanti Ripafratta. Gli abitanti del paese e di tutta la Valdiserchio vi sono fortemente legati, come si evidenzia dal culto tributato all'omonima Madonna.\nLa celebre Statua della Madonna di Rupecava \u00e8 stata scolpita nel 1326 da Andrea Pisano ed \u00e8 attualmente conservata nella chiesa di Ripafratta.\nArchitetture civili.\nLa piazza.\nDi fronte alla chiesa, lungo la strada principale, si trova la piccola piazza del paese. Come testimoniato da illustrazioni ottocentesche e da cartoline d'epoca, sulla piazza si trovava la \"berlina\", una colonna in pietra presso cui si svolgevano anticamente le condanne penali. Tale colonna fu abbattuta durante il secondo conflitto mondiale da un carro armato. Attualmente, la piazza di Ripafratta (non identificata peraltro come toponimo), non conserva pi\u00f9 niente del suo aspetto di luogo di ritrovo pubblico: la pavimentazione in pietra \u00e8 stata ricoperta nel tempo dall'asfalto e l'intero spazio \u00e8 oggi utilizzato come parcheggio dai residenti. Soltanto in occasione dell'annuale Festa della Rocca e di altre manifestazioni civili o religiose la piazza viene sgombrata dalle automobili e utilizzata con funzioni sociali e culturali. \nPalazzi storici.\nAlmeno due sono gli edifici che possono propriamente definirsi palazzi storici, entrambi situati nel centro del borgo: il mediceo palazzo De Virte e il palazzo \"della dogana\", dove secondo tradizione aveva sede la dogana del confine. Da menzionare, sempre nei pressi della piazza, Villa Danielli Stefanini, usata in passato anche come asilo infantile.\nMulino mediceo.\nL'antico mulino, fatto costruire da Lorenzo de' Medici e azionato dalle acque del Canale Macinante (che nasce a Ripafratta dal Serchio e scorre sotto il paese), \u00e8 tutt'oggi visibile, seppur rimaneggiato nel corso dei secoli e oggi convertito in attivit\u00e0 commerciale.\nResidenza del Podest\u00e0 e annesse prigioni.\nTra gli edifici che costeggiano il colle assecondandone l'andamento circolare \u00e8 possibile riconoscere ancora la residenza del podest\u00e0 di epoca fiorentina e, a fianco, le prigioni. Entrambe le identificazioni sono confortate da due lapidi in pietra serena poste sulla facciata, che recano lo stemma mediceo e due iscrizioni, in italiano e in latino.\nCultura.\nCinema.\nA Ripafratta sono state girate alcune scene del film \"Il paziente inglese\" (1996) di Anthony Minghella. Ben visibili la Rocca e il ponte sul Serchio.\nTeatro.\nIl Cavaliere di Ripafratta figura tra i personaggi principali de \"La locandiera\" di Carlo Goldoni. Nell\"Infedelt\u00e0 delusa,\" opera buffa di Franz Joseph Haydn su libretto di Marco Coltellini, la protagonista Vespina si traveste presentandosi al vecchio semplicione Filippo come Marchese di Ripafratta, suscitando ammirazione e impressione.\nInfrastrutture e trasporti.\nStrade.\nRipafratta \u00e8 posta in un luogo storicamente strategico lungo la Strada statale 12 dell'Abetone e del Brennero lungo il quale fino al 1847 era presente la dogana di Cerasomma, al confine fra il Ducato di Lucca e il Granducato di Toscana. Oggi la strada \u00e8 stata rinominata come SRT12.\nFerrovie.\nLa stazione ferroviaria, che un tempo svolgeva anch'essa funzioni di impianto internazionale (Il fabbricato originario ottocentesco, con il suo loggiato ad archi, \u00e8 ancora individuabile presso il passaggio a livello, trasformato in civile abitazione), \u00e8 oggi una semplice fermata impresenziata che si trova lungo la ferrovia Lucca-Pisa ed \u00e8 servita dai treni per i due capoluoghi svolti da Trenitalia nell'ambito del contratto di servizio stipulato con la Regione Toscana. La frequenza base delle corse \u00e8 di circa un treno ogni 30 minuti per direzione. La stazione \u00e8 dotata di pannello luminoso di informazioni e annunci vocali. Gran parte del fabbricato originale \u00e8 oggi abbandonato, inclusa la sala d'attesa (chiusa) e il giardino, .\nMobilit\u00e0 urbana.\nIl trasporto pubblico suburbano, che collega Ripafratta a Lucca da una parte e all'aeroporto di Pisa dall'altra, \u00e8 garantito dagli autoservizi svolti dalla societ\u00e0 Autolinee Toscane.\nMobilit\u00e0 ciclabile.\nIl paese \u00e8 attraversato dalla Pista Ciclopedonale di Puccini, itinerario che collega la citt\u00e0 di Lucca alla costa.\nGeografia antropica.\nOdonimia.\nLe vie del paese sono quasi tutte intitolate a pittori. Le vie storiche del borgo, nei pressi della chiesa, hanno invece mantenuto il nome originale (via di Sopra, vicolo del Campanile). Vi sono poi la via sui ponti, che conduce a Filettole, detta via di Ripafratta, e la pi\u00f9 recente di tutte, intitolata a Gianni Rodari.\nAccanto alla toponomastica ufficiale, ne rimane ancora diffusa tra i ripafrattesi una pi\u00f9 \"popolare\" che divide il paese in localit\u00e0: dal confine con Pugnano verso Lucca: \"Bu'onero\", \"Sassina\", \"Le Pinzole\", \"alla Ceccia\", \"dal Vanni\", \"in Paese\", \"Dogana\", \"Mulino\", \"Fori porta\", \"Cancelli\", \"Farneta\", \"Cianetto\", \"Treto, Valle\"."}
{"id": "900857", "revid": "125919188", "url": "https://it.wikipedia.org/wiki?curid=900857", "title": "Dare (gruppo musicale)", "text": "I Dare sono un gruppo pop rock inglese fondato nel 1984 a Oldham, in Inghilterra, da Darren Wharton, ex tastierista dei Thin Lizzy, e Vinny Burns, poi chitarrista nei Ten.\nGuidati dal leader Darren Wharton, i Dare esordirono come realt\u00e0 molto vicina al tipico suono hard rock anni ottanta, per poi modificare e maturare le loro sonorit\u00e0 negli anni novanta, dirigendosi verso musiche di grande impatto emotivo, capaci di giocare fortemente su sensazioni e sentimenti quali l'allegria, il romanticismo e la melanconia, attraverso atmosfere sognanti e basate, oltre che sulla tradizione del rock melodico, su importanti spunti derivati dalla tradizione della musica celtica.\nCon 6 dischi all'attivo, i Dare sono anche celebri anche per aver presentato nella loro formazione originaria Brian Cox nel ruolo di tastierista nel primo album, prima che ottenesse un'importante laurea in Fisica. Oggi Cox \u00e8 uno dei fisici pi\u00f9 accreditati tra quelli che si occupano di fisica delle particelle, ed \u00e8 anche presentatore nei programmi scientifici della BBC e alla radio.\nBiografia.\nGli esordi (1984-1992).\nI Dare nascono nel 1984 nella cittadina di Oldham per idea del cantante e tastierista Darren Wharton, ex componente dei Thin Lizzy, e del chitarrista Vinny Burns, entrambi britannici. Il gruppo si complet\u00f2 ben presto con l'ingresso di Martin \"Shelley\" Shelton come bassista, di James Clark Ross come batterista e Brian Cox come tastierista.\nOttenuta una buona fama facendo gavetta esibendosi in piccoli locali nelle zone limitrofe alla loro cittadina, nel 1987 i Dare furono notati da alcune etichette discografiche, tra cui la A&amp;M Records, la RCA Records e la MCA Records. Firmato poi il contratto con la A&amp;M, i Dare pubblicarono il loro disco d'esordio l'anno seguente (1988) con titolo \"Out of the Silence\". L'album, che fu registrato a Los Angeles da Mike Shipley e LarryKlein negli studi discografici di Joni Mitchell, present\u00f2 sonorit\u00e0 molto melodiche, in linea con le sonorit\u00e0 pop rock che avevano spopolato negli anni ottanta. Il disco, guidato da singoli di successo come \"King of Spades\", \"Into the Fire\" e \"Return the Heart\" oltre ad \"Abandon\" (primo video ufficiale del gruppo), ottenne buone vendite e critiche, assicurando al gruppo un tour a supporto degli Europe nel loro \"Out of this World Tour\" per le tappe europee, che gli permise di calcare ed esibirsi sui palchi di grandi locali e festival.\nRicordando questi anni, il leader del gruppo Darren Wharton afferma:\nForti del successo di questo esordio e della sua tourn\u00e9e, i Dare pubblicarono nel 1991 il loro secondo lavoro, intitolato \"Blood from Stone\". Prodotto dal famoso produttore discografico Keith Olsen negli studi \"Goodnight LA\" di Los Angeles, il disco present\u00f2 brani pi\u00f9 vicini all'hard rock e con meno utilizzo di tastiere rispetto a quelli proposti nel precedente disco, oltre a un sound pi\u00f9 spiccatamente in stile rock statunitense. I singoli estratti furono \"We Don't Need a Reason\" e \"Wings Of Fire\", e il disco si piazz\u00f2 alla posizione #48 nel Regno Unito.\nRiguardo al cambio stilistico della band, che a lungo fece discutere critica e fans, Darren disse:\nIn un'altra intervista precis\u00f2:\nTerminato il tour promozionale a supporto del disco, i Dare si sciolsero improvvisamente nel 1992 dopo l'abbandono del chitarrista Vinny Burns che, in parte insoddisfatto dai livelli di vendite extra-europee dei due precedenti album, lasci\u00f2 la band per entrare nei Ten. Darren Wharton si dedic\u00f2 in seguito a lavorare con i 21 Guns, progetto che aveva in formazione il chitarrista Scott Gorham, suo ex compagno di band nei Thin Lizzy, e successivamente entr\u00f2 nella formazione tributo dei Thin Lizzy stessi, creata in tributo alla memoria di Philip Lynott, deceduto nel 1986.\nUna nuova sonorit\u00e0 (1998-oggi).\nDopo sei anni dall'ultima apparizione, i Dare si riunirono nel 1998. I quell'anno infatti Darren Wharton abbandon\u00f2 i Thin Lizzy e rifond\u00f2 la band con una nuova formazione che vedeva Richard Dews e Andrew Moore alle chitarre. In quello stesso anno i Dare diedero alle stampe, con la nuova etichetta MTM Music, l'album \"Calm Before the Storm\".\nIl disco, prodotto direttamente da Darren Wharton, fu un vero e proprio giro di boa per la band, in quanto present\u00f2 per la prima volta quello che poi sarebbe diventato il sound tipico dei Dare, ovvero sonorit\u00e0 pi\u00f9 leggere rispetto alle precedenti uscite, pi\u00f9 lontane dall'hard rock e pi\u00f9 vicine a un rock melanconico e sensitivo, forte di maggiori influenze melodic rock avvalorate da notevoli spunti derivativi dalla musica celtica. Tra i brani, oltre al singolo \"Walk on Water\", si deve ricordare una reinterpretazione di \"Still in Love With You\" dei Thin Lizzy.\nTre anni dopo, nel 2001 usc\u00ec il quarto disco della band, intitolato \"Belief\" e pubblicato per la neofondata etichetta di Wharton, la Legend Records. L'album, le cui tracce sono state composte tra il 1998 e il 2000, continu\u00f2 e rafforz\u00f2 ancora le influenze celtiche e melodiche e fu ottimamente ricevuto da critica e fans, grazie soprattutto a un notevole songwriting, molto personale, e a tracce di spessore quali \"Silent Thunder\" e \"Wild Horses (Lion Heart)\". L'album riusc\u00ec ad essere promosso da un lungo tour che ebbe tappe in tutte le nazioni d'Europa, Italia inclusa in una data a Genova nel 2002 come spalla a Paul Di'Anno, ex voce degli Iron Maiden.\nIl leader del gruppo ricorda questo disco in questi termini:\nDue anni dopo la conclusione del tour, nel quale fecero anche da spalla agli Asia, i Dare tornarono in studio per pubblicare nel giugno 2004 un nuovo album, intitolato \"Beneath the Shining Water\". Il disco segu\u00ec la linea tracciata dal precedente lavoro, dirigendosi per\u00f2 verso melodie dotate di una sfumatura pi\u00f9 oscura, con un songwriting sempre personale ma qui pi\u00f9 denso di speranza verso una visione del mondo sempre pi\u00f9 pessimistica.\nI singoli estratti, \"Sea of Roses\" e l'omonimo \"Beneath the Shining Water\", garntirono ai Dare una nuova tourn\u00e9e in Europa, che fece tappa importante al festival \"Impact Festival\" di Monaco di Baviera, che la band present\u00f2 da \"headliner\" insieme a Gotthard e TNT. Lo show fu registrato il 24 luglio e pubblicato l'anno seguente (2005) in quello che fu il primo disco live della band. Stampato anche in versione DVD, l'album fu denominato \"The Power of Nature (Live in Munich)\" e commercializzato sotto la MTM Music.\nRiguardo al \"Beneath the Shining Water\", Wharton dichiar\u00f2:\nDopo diversi anni di tour e lavoro in studio, nel 2009 i Dare pubblicarono \"Arc of the Dawn\", un nuovo album di inediti che present\u00f2 un suono con pi\u00f9 sfumature vicine all'hard rock rispetto ai due precedenti lavori. Tra i brani, sono da menzionare le reinterpretazioni del brano \"The Flame\" dei Cheap Trick e di \"Emerald\" dei Thin Lizzy, oltre che una riedizione del celebre brano \"King of Spades\", contenuto nel primo album dei Dare. Il songwriting, nuovamente forte di sfumature pi\u00f9 ottimisitiche, si rivel\u00f2 ancora una volta efficace e supportato da melodie meno cupe rispetto al prodotto precedente.\nIl 30 ottobre 2010 la band, riabbracciato in formazione il chitarrista originale Vinny Burns, si \u00e8 esibita al celebre Firefest Festival. Due anni dopo, l'8 ottobre 2012 la band dar\u00e0 alle stampe un nuovo lavoro, intitolato \"Calm Before the Storm 2\" e pubblicato sempre per la label Legend Records. Il disco si presenta come una riedizione (completamente risuonata) del disco del 1998 \"Calm Before the Storm\", con l'aggiunta dei brani \"Precious\" e \"Cold Wind Will Blow\" (prima pubblicati come B-side o bonus track), con Richard Dews sia alla chitarra acustica che a quella elettrica (Vinny Burns suoner\u00e0 solo live con la formazione), e con una tracklist rivisitata e priva della cover \"Still in Love with You\".\nNel 2014 il chitarrista Richie Dews lascia la band dopo un decennio di permanenza, venendo sostituito dal bassista Nigel Clutterbuck, che era gi\u00e0 stato in formazione nei primi anni'90."}
{"id": "900875", "revid": "466539", "url": "https://it.wikipedia.org/wiki?curid=900875", "title": "Sergej Mironovi\u010d Kirov", "text": "Importante dirigente del Partito comunista sovietico, strettamente legato a Stalin, divenne nel 1926 capo del partito a Leningrado; favorevole ai programmi di collettivizzazione e industrializzazione forzata, nella prima met\u00e0 degli anni trenta assunse un ruolo di crescente influenza all'interno del gruppo dirigente staliniano. Mor\u00ec assassinato il 1\u00ba dicembre 1934 da Leonid Nikolaev, giovane militante comunista legato apparentemente alle correnti dell'opposizione di sinistra antistaliniana di Grigorij Zinov'ev; la sua uccisione diede inizio alla repressione dei gruppi di opposizione di Trockij, Lev Borisovi\u010d Kamenev e Zinov'ev, che sarebbe sfociata nei processi del 1936. \nSulle reali responsabilit\u00e0 della morte di Kirov si \u00e8 sviluppato un acceso dibattito; mentre dopo la destalinizzazione si affacciarono presunte responsabilit\u00e0 dello stesso Stalin, desideroso di eliminare un possibile rivale e di trovare un pretesto per accentuare la repressione; attualmente questa versione non \u00e8 condivisa da tutti gli studiosi ed alcuni ritengono che il delitto sia stato effettivamente opera dell'opposizione di sinistra all'interno del partito e del Komsomol.\nBiografia.\nOrigini e formazione.\nNato il 27 marzo 1886, il suo pseudonimo ricorda Kir (Ciro), un guerriero persiano, e si crede che lo abbia assunto perch\u00e9 era a capo del dipartimento militare del partito bolscevico ad Astrachan'. Nato da una povera famiglia di Ur\u017eum (Oblast' di Kirov), Kirov perse i propri genitori quando era ancora giovane e fu quindi trasferito in orfanotrofio. Soffrendo la situazione di profonda miseria in cui versava la Russia in quel periodo, Kirov divenne presto un marxista e si un\u00ec al Partito Operaio Socialdemocratico Russo nel 1904.\nLa partecipazione alla rivoluzione del 1905.\nKirov prese parte alla rivoluzione russa del 1905, durante la quale fu arrestato e successivamente rilasciato. Si un\u00ec ai bolscevichi poco dopo essere uscito di prigione e cominci\u00f2 a stampare giornali illegali, cosa che gli procur\u00f2 ripetuti arresti. Braccato dalla polizia zarista, Kirov dovette fuggire nel Caucaso, dove rimase fino all'abdicazione dello zar Nicola II.\nDirigente importante del partito bolscevico, prese parte con un ruolo attivo alla rivoluzione d'ottobre del 1917 e, successivamente, alla guerra civile combattuta fra l'Armata Rossa e le armate bianche, in qualit\u00e0 di presidente del comitato militare rivoluzionario della regione di Astrachan'. Fu in questo contesto che, nel marzo 1919, Kirov oper\u00f2 con durezza per reprimere ogni opposizione al potere bolscevico anche tra alcune frange operaie. Kirov diresse l'eliminazione di un numero variabile tra 2.000 e 4.000 scioperanti e ammutinati dell'Armata Rossa ad Astrachan'; la pi\u00f9 dura repressione anti-operaia effettuata dai bolscevichi prima della rivolta di Kron\u0161tadt del 1921.\nLa carriera politica, l'attentato e la morte.\nNel 1921 divenne capo dell'organizzazione di partito nell'Azerbaigian. Kirov sostenne Stalin sin dalla morte di Lenin e gli offr\u00ec il suo supporto nel 1927, quando, al XV Congresso del Partito, sostenne l'espulsione dei sostenitori di Trockij e Zinov'ev. Nel 1926 fu chiamato a organizzare il partito a Leningrado. Al XVII Congresso (chiamato anche il \"congresso dei vincitori\"), nel 1934, Kirov fu eletto nel Comitato Centrale con soli tre voti negativi, diventando il dirigente con pi\u00f9 voti favorevoli emerso da detto Congresso. Stalin lo chiam\u00f2 a Mosca, ma Kirov rifiut\u00f2, perch\u00e9 intendeva terminare il suo lavoro a Leningrado.\nIl 1\u00ba dicembre alle ore 16.30, dello stesso anno, Kirov fu assassinato a Leningrado da Leonid Nikolaev, giovane membro del partito; l'attentatore, catturato subito, uccise Kirov con alcuni colpi di pistola davanti alla porta del suo ufficio nei corridoi del famoso Palazzo Smolny, sede del partito comunista leningradese. Fu sepolto nella necropoli delle mura del Cremlino di Mosca.\nLe reazioni all'omicidio.\nStalin apparve molto scosso dall'avvenimento, si rec\u00f2 personalmente sul posto, diede in escandescenze contro i capi locali dell'NKVD e diresse la prima fase delle indagini, interrogando personalmente Nikolaev che apparve confuso e instabile psichicamente; ben presto si ritenne che i responsabili fossero gli ex oppositori politici e le cellule \"antipartito\" infiltrate nell'organizzazione statale e nel \"Komsomol\". L'intero gruppo della presunta cellula terroristica legata a Zinov'ev nel \"Komsomol\" fu rapidamente individuato, processato a porte chiuse e fucilato alla fine del 1934.\nStalin diede all'assassinio una notevole rilevanza: apparentemente consider\u00f2 la notizia come una tragedia e indisse funerali di stato, durante i quali si dimostr\u00f2 commosso e colpito dalla morte di Kirov. L'ipotesi di un complotto interno al partito \u00e8 stata smentita anni dopo dall'ex colonnello dell'Armata Rossa Grigorij Aleksandrovi\u010d Tokaev, membro di una cellula segreta filo-trockijsta ai tempi dell'assassinio di Kirov, che aveva seguito i preparativi dell'operazione.\nFin dal 16 dicembre furono arrestati Lev Kamenev e Grigorij Zinov'ev, considerati i mandanti politici dell'attentato e i responsabili della corrente antipartito zinovevista-kamenevista-trockijsta che tramava per dissolvere lo stato dei soviet, il 16 gennaio 1936 i due capi bolscevichi avrebbero ricevuto le prime condanne detentive; il periodo del terrore staliniano era solo all'inizio. Le tre commissioni di inchiesta costituite dal regime sovietico nel 1956, nel 1960 e nel 1967 giunsero a conclusioni contraddittorie; mentre la commissione del 1960 diretta da \u0160vernik ripropose la teoria della cospirazione, la commissione del 1956 e quella del 1967, la commissione Pel\u0161e, affermarono che non si era trattato affatto di un complotto ma che Nikolaev aveva agito da solo\nIl dibattito storico.\nSulle responsabilit\u00e0 dell'omicidio di Kirov a partire da quando Nikita Chru\u0161\u010d\u0451v per la prima volta in due differenti discorsi parl\u00f2 di probabile responsabilit\u00e0 diretta di Stalin, molti studiosi hanno presentato conclusioni ampiamente differenti sul ruolo del dittatore e sui reali organizzatori dell'atto terroristico. Chru\u0161\u010d\u0451v ordin\u00f2 un'inchiesta precisa ma non raggiunse conclusioni definitive, nonostante alcuni indizi sospetti: il comportamento poco professionale della polizia politica di Leningrado, la scomparsa o l'uccisione di tutti i testimoni, le presunte divergenze tra Kirov e Stalin, le numerose versioni contrastanti diramate dalle fonti staliniane.\nLe ricostruzioni degli storici sono state a lungo controverse: mentre Adam Ulam escluse un coinvolgimento di Stalin, lo studioso anticomunista Robert Conquest espresse una valutazione opposta. Conquest afferma che dopo il grande successo di Kirov al cosiddetto \"congresso dei vincitori\" dove raccolse molti pi\u00f9 consensi di Stalin, il dittatore temesse la sua crescente popolarit\u00e0, ci sarebbero stati contrasti politici e scontri verbali tra i due. Stalin avrebbe dato un ordine verbale direttamente al capo dell'NKVD, Genrih Jagoda, di cui peraltro l'autore ammette non esistere prova documentale. Gli indizi contro Stalin elencati da Conquest sono: il mancato arresto di Nikolaev in precedenza dopo due suoi altri tentativi di avvicinarsi a Kirov con un'arma nella valigetta; le munizioni della pistola di Nikolaev che provenivano dal circolo sportivo dell'NKVD; la facilit\u00e0 di accesso a Palazzo Smolny di Nikolaev che rimase in attesa per ore dell'arrivo di Kirov; l'assenza della guardia del corpo di Kirov, l'agente Borisov, trattenuto all'ingresso del palazzo, l'uccisione di Borisov due giorni dopo da parte di agenti dell'NKVD.\nGianni Rocca giunge a conclusioni parzialmente diverse: l'autore descrive l'attentatore come uno squilibrato di scarso peso, verosimilmente individuato subito dalla polizia di Leningrado ma lasciato libero per poter accertare l'estensione della congiura antipartito; Jagoda, informato dalla polizia di Leningrado ma ugualmente deciso a lasciare libero Nikolaev, sarebbe stato soprattutto superficiale e maldestro; \u00e8 scarsamente verosimile che Stalin, in questa fase politicamente debole, si sarebbe assunto la responsabilit\u00e0 di organizzare un simile crimine, con il coinvolgimento di Jagoda e dei massimi dirigenti dell'NKVD, fanatici bolscevichi e non ancora strettamente asserviti al dittatore.\nDomenico Losurdo riporta le conclusioni delle ricerche russe pi\u00f9 recenti che tendono a sminuire le conclusioni del racconto di Chru\u0161\u010d\u0451v anche se escludono la presenza di una vasta cospirazione antistaliniana; l'autore evidenzia la totale fiducia del dittatore in Kirov e la loro amicizia personale. Losurdo descrive inoltre le reazioni compiaciute di Trockij per l'attentato, la sua simpatia per l'attentatore e le sue dure critiche rivolte a Kirov, \"dittatore abile e senza scrupoli di Leningrado\". Lo storico italiano Andrea Graziosi sembra anch'egli propendere, sulla base degli studi di autori russi, \"sull'ipotesi dell'assassinio solitario\" da parte di Nikolaev guidato forse da motivi di risentimento personale verso Kirov.\nUnica conclusione certa della complessa vicenda dell'assassinio di Kirov rimane tuttavia che Stalin sfrutt\u00f2 politicamente l'emozione provocata dal fatto di sangue che sembrava confermare le tesi del dittatore sulla necessit\u00e0 di mantenere la vigilanza e di combattere spietatamente la cospirazione antisovietica, ampiamente diffusa all'interno dell'Unione Sovietica."}
{"id": "900879", "revid": "1543377", "url": "https://it.wikipedia.org/wiki?curid=900879", "title": "Anomalia dell'Ararat", "text": "L'anomalia dell'Ararat \u00e8 un oggetto non identificato che appare su alcune fotografie, risalenti alla fine degli anni quaranta, delle distese innevate sulla cima del monte Ararat, in Turchia. Alcuni studiosi biblici hanno avanzato l'ipotesi che possa trattarsi dei resti dell'arca di No\u00e8 che, secondo il racconto della Bibbia, si sarebbe arenata su questo monte.\nIl monte, la cui cima non \u00e8 facilmente accessibile, si trova al confine tra la Turchia e l'Armenia, allora parte dell'Unione Sovietica. Era quindi una zona militarmente rilevante. Sono state condotte numerose osservazioni dallo spazio che non hanno tuttavia chiarito l'origine dell'anomalia. La prima ed unica spedizione di ricerca \"in situ\" \u00e8 stata organizzata nel 2004, ma le autorit\u00e0 turche le hanno impedito di raggiungere la cima.\nStoria.\nL'anomalia \u00e8 situata all'estremit\u00e0 nord-ovest dell'altopiano occidentale del monte Ararat, a 4.724 metri di altitudine, a circa 2,2 chilometri in linea d'aria dalla cima (5.137 metri). L'oggetto sembra essere situato sul bordo di una brusca pendenza. L'anomalia venne localizzata per la prima volta nel corso di una missione aerea dell'US Air Force, il 17 giugno 1949; il monte Ararat si situava infatti sulla frontiera tra Turchia e Unione Sovietica, ed aveva dunque un importante interesse strategico durante la guerra fredda. L'oggetto venne subito analizzato perch\u00e9 \"troppo lineare per essere naturale e apparentemente sotto il ghiaccio\" e presto si ipotizz\u00f2 che si trattasse dell'arca di No\u00e8. I servizi segreti statunitensi ipotizzarono anche la presenza di una base segreta sovietica nel punto in cui si era fotografata l'anomalia.\nLa pellicola fotografica venne classificata come segreta, bench\u00e9 con un livello di riservatezza poco elevato, ed altre fotografie sono state scattate nel corso degli anni da aerei e da satelliti. Sei foto del 1949 furono declassificate nel 1995 ai sensi del \"Freedom of Information Act\" e trasmesse a Porcher Taylor, professore della University of Richmond, presso il Center for Strategic and International Studies di Washington, un'istituzione specializzata nello studio delle informazioni ottenute via satellite. Taylor divenne uno dei pi\u00f9 grandi sostenitori del ritrovamento dell'arca.\nL'area del Monte Ararat \u00e8 stata inoltre ispezionata per ulteriori ricerche dallo SPOT nel settembre 1989, dal Landsat nel 1974 e dallo Space Shuttle nel 1994, oltre che dal KH-9 nel 1973 e dal KH-11 nel 1976 e nel 1990-1992. A causa delle pessime condizioni meteorologiche e delle limitazioni tecnologiche, queste non furono in grado di risolvere il mistero; alcuni studi hanno per\u00f2 confermato la presenza di legno sotto il ghiaccio e di una struttura piana. Nel 2000 venne organizzato un progetto di ricerca, in collaborazione tra \"Insight Magazine\" e \"Space Imaging\" (ora \"GeoEye\"), utilizzando IKONOS; il satellite registr\u00f2 l'anomalia il 5 agosto e 13 settembre 2000, ricostruendo inoltre un video computerizzato delle immagini.\nNel 2004 Daniel McGivern annunci\u00f2 che intendeva finanziare una spedizione da 900.000 dollari sulla cima del monte Ararat per il mese di luglio dello stesso anno, con lo scopo di stabilire la verit\u00e0 sull'anomalia dell'Ararat. Dopo vari preparativi, tra cui l'acquisto di immagini satellitari appositamente realizzate, le autorit\u00e0 turche tuttavia non gli concessero l'accesso alla cima, poich\u00e9 quest'ultima \u00e8 situata in una zona militare. La spedizione fu in seguito accusata dalla National Geographic Society di essere soltanto un colpo mediatico abilmente montato, dato che il suo capospedizione, il professore turco Ahmet Ali Arslan, era stato gi\u00e0 accusato di avere falsificato fotografie della presunta arca.\nLa CIA, che ha esaminato le immagini satellitari di McGivern, ha d'altra parte ritenuto che l'anomalia fosse costituita da \"strati lineari di ghiaccio coperti dalla neve accumulata di recente\".\nUn nuovo annuncio di un presunto ritrovamento \u00e8 stato dato il 27 aprile 2010 da una spedizione congiunta turca e di Hong Kong, a cui hanno partecipato membri della \"Noah's Ark Ministries International\". La spedizione ha annunciato di avere scoperto sull'Ararat un'insolita caverna con pareti in legno a un'altitudine alla quale si ritiene non siano mai esistiti insediamenti umani, e di aver datato il legno (attraverso il test del carbonio 14), a 4.800 anni fa. Il portavoce del gruppo, Yeung Wing-Cheung, ha dichiarato alla stampa che \"non \u00e8 certo al 100% che si tratti dell'Arca, ma al 99,9% pensiamo di s\u00ec\". Uno dei membri della spedizione McGivern si \u00e8 in seguito dissociato dal proprio gruppo sostenendo che alcuni pezzi di legno ritrovati sull'Ararat fossero probabilmente stati portati l\u00ec appositamente da alcuni manovali curdi che erano a conoscenza della spedizione."}
{"id": "900881", "revid": "767487", "url": "https://it.wikipedia.org/wiki?curid=900881", "title": "Fort Wainwright", "text": "Fort Wainwright \u00e8 una base dell'United States Army. Si trova vicino a Fairbanks in Alaska.\nFu costituita nel 1961 dopo il trasferimento della base, chiamata Ladd Field, dall'United States Air Force all'esercito. La base cambi\u00f2 nome e fu intitolata a Jonathan M. Wainwright, generale durante la Seconda guerra mondiale.\nCollegamenti esterni.\nSito ufficiale di Fort Wainwright"}
{"id": "900884", "revid": "484362", "url": "https://it.wikipedia.org/wiki?curid=900884", "title": "Calore Irpino", "text": "Il Calore Irpino o \"Beneventano\" (per distinguerlo dall'altro omonimo Calore Lucano, affluente del Sele), \u00e8 un fiume della Campania lungo 108\u00a0km, principale affluente del fiume Volturno, nel quale confluisce in sinistra idrografica.\nNasce dal monte Accellica, nel territorio del comune di Montella, all'interno del parco regionale dei Monti Picentini, prosegue verso nord fino a Castelfranci, dove devia verso nord-ovest raggiungendo Taurasi, si dirige poi di nuovo verso nord fino ad Apice, dove riceve le acque dell'Ufita. Dalla confluenza con questo fiume prosegue ad ovest con un percorso ricco di anse che prima attraversa Benevento e poi scavalca verso nord-ovest il Camposauro, dopo il quale segna, nella parte finale del suo corso, la pianura della valle Telesina fino alla confluenza nel Volturno, nel comune di Amorosi.\nGeografia fisica.\nIl percorso viene solitamente suddiviso in alto, medio e basso Calore, che individuano valli e territori con caratteristiche geografiche, geologiche, idrografiche, amministrative, e culturali relativamente diverse. Bench\u00e9 ci sia una concordanza sul vedere la confluenza dell'Ufita come punto di passaggio convenzionale tra alto e medio Calore, la stessa concordanza manca su quale sia il punto in cui inizia il basso calore, se sia la confluenza della Jenca o il passaggio (pochi chilometri pi\u00f9 avanti) attraverso le modeste gole di Ponte, che segnano il definitivo volgersi a ovest del corso fluviale.\nLe sorgenti e l'alta valle del Calore.\nNasce nel comune di Montella, dal colle Finestra (900 m s.l.m.) del Monte Accellica (1660 m s.l.m.), cima pi\u00f9 meridionale del gruppo del Terminio-Tuoro, che costituisce la parte occidentale del massiccio dei monti Picentini.\nRicco d'acque fin dalla sorgente, scorre nel suo tratto iniziale dirigendosi verso nord e bagnando i centri di Montella, Cassano Irpino, Castelfranci, Montemarano, Castelvetere sul Calore, Luogosano, Paternopoli (dove riceve da destra il torrente Fredane), Taurasi, Lapio, Montemiletto, Mirabella Eclano (presso la localit\u00e0 Calore), Torre le Nocelle e Venticano (all'altezza delle frazioni Calore e Castel del Lago), entrando cos\u00ec in provincia di Benevento presso il cosiddetto \"Ponte Rotto\". Qui lascia sulla sinistra San Giorgio del Sannio, bagna il centro abitato di Apice e presso la stazione ferroviaria di quest'ultimo volge a ovest dopo aver ricevuto da destra il fiume Ufita.\nLa media valle del Calore e Benevento.\nCorrendo fra i colli di Paduli a nord e quelli di Apice a sud, riceve da destra il Tammaro presso Ponte Valentino, all'altezza della stazione di Paduli sul Calore.\nPi\u00f9 a valle il fiume raggiunge la citt\u00e0 di Benevento: qui riceve da sinistra il torrente \"San Nicola\", ancora da sinistra il fiume Sabato e ancora oltre il torrente \"Corvo\".\nSotto Castelpoto il fiume volge per poco a nord, ricevendo da sinistra il torrente Jenga.\nLa valle Telesina.\nPresso il paese di Ponte il Calore si dirige nuovamente verso ovest, dove si distende in un fondovalle di pianura, soprattutto sulla sponda destra, essendo limitata a sinistra dal massiccio del Camposauro. Ricevendo da destra i torrenti Alenta e Janare (quest'ultimo nasce dalle propaggini a nord-ovest del monte Ciesco a 833 ). Quindi oltrepassa Solopaca e Telese Terme per arrivare infine nel territorio di Amorosi, ma in prossimit\u00e0 del centro di Castel Campagnano, dove si versa nel Volturno.\nIl bacino.\nLe caratteristiche geolitologiche dei Picentini (costituiti da calcari, calcari detritici e dolomitici, gi\u00e0 rocce con un'elevata permeabilit\u00e0, ancor pi\u00f9 accentuata da fenomeni carsici molto evoluti), unite alla distanza della catena montuosa appenninica dalla foce, rendono i bacini del versante tirrenico centro-meridionale, tra cui quelli del Volturno e del Calore, abbastanza ampi, soprattutto rispetto a quelli ionici ed adriatici.\nOrigine del nome.\nIl fiume avrebbe la caratteristica, nel passaggio in territorio beneventano, di acquisire una temperatura pi\u00f9 alta rispetto agli affluenti Tammaro e Sabato, il che ha portato in passato alla tradizione di fare il bagno nelle sue acque, ritenute secondo credenza popolare benefiche per i reumatismi; questa stessa credenza ha portato a spiegare popolarmente l'idronimo con la temperatura pi\u00f9 alta delle acque.\nLa reale etimologia sembra legata alla radice indoeuropea *\"kel\"- nella variante *\"kal\"- o forse *\"kwal\"-, con il significato di \"macchiato\", \"sporco\" nel senso lato di \"fangoso\" (radice che \u00e8 stata erroneamente interpretata da studiosi locali nella prima met\u00e0 del Seicento e a cavallo tra Ottocento e Novecento come legata al significato di \"scorrere\", \"fluire\"), poi passato in latino, forse attraverso il greco \u03ba\u03ac\u03c9, come \"calor\" e in italiano come \"calore\".\nStoria.\nIl fiume viene citato da diversi autori antichi (Tito Livio, Vibio Sequestre, Appiano (che lo trascrive in greco come \"\"Alor\").\nLa valle del Calore Irpino, nel tratto compreso tra la piana di Apice, dove tocca i comuni di Venticano e di Mirabella Eclano, e quella di Telese, a causa della sua posizione di sbocco di gran parte delle vie di comunicazione tra Puglia, Campania, Irpinia e Molise, fu in passato teatro di importanti eventi bellici:\nRomualdo II duca longobardo di Benevento, nel 726 concedeva ai beneventani il diritto di pescare nel fiume. \nLa concessione fu confermata da Radelchi I nel luglio dell'839.\nGiovanni Cotta (1480-1510) cos\u00ec lo cant\u00f2: \"Ocelle Fluminum Calor, Calor pulcer/Calor bonorum cura amorque nynfarum/Quem caeruleun fovens caput sino blando/Montella secum amore vicit aeterno\".\nIl 24 luglio 1506 \u00e8 ricordato in una cronaca dell'epoca (del notaio Marino De Maurellis) un episodio relativo al fiume: le acque erano divenute torbide e i pesci risalivano alla superficie facendosi facilmente catturare dalla popolazione di Benevento. In quel periodo il fiume aveva una notevole portata d'acqua, tanto da permettere alle zattere e barche il transito sino al Volturno.\nLe acque.\nLe sorgenti e la captazione per l'Acquedotto Pugliese.\nLe sorgenti del fiume si trovano nei comuni di Montella e Cassano Irpino. Le caratteristiche geolitologiche dei Picentini (costituiti da calcari, calcari detritici e dolomitici) portano ad una elevata permeabilit\u00e0, ancor pi\u00f9 accentuata da fenomeni carsici molto evoluti; il fatto di essere circondati da terreni argillosi altamente impermeabili permette una infiltrazione fino in profondit\u00e0 delle acque meteoriche all'interno dell'acquifero dei Picentini, che diventano cos\u00ec degli enormi depositi idrici, i quali vanno a formare le sorgenti di Sele, Destra Sele, Calore Irpino e Sabato-Serino sotto la pressione dell'acqua proveniente dall'alto.\nL'alto corso del fiume \u00e8 alimentato da tre gruppi sorgentizi siti nei comuni di Montella e Cassano Irpino: \nQueste acque sono captate ed immesse nell'acquedotto del Basso Calore che con un tunnel trasferisce le acque nell'acquedotto pugliese a Caposele.\nGi\u00e0 in et\u00e0 antica i Romani avevano costruito degli acquedotti che portavano le acque dal bacino imbrifero dei Picentini, dalle sorgenti del Sabato e di Serino, rispettivamente alla flotta di stanza e, in et\u00e0 augustea, alla Piscina \"Mirabilis\", entrambe a Miseno. Le condotte di et\u00e0 augustea, attraverso delle ramificazioni, portavano acqua a Neapolis, Puteoli, Nola, Atella, Cumae, Acerrae e Baiae. Nel II-III secolo, un acquedotto \"Sannitico\" portava anch'esso acque dal Serino a Avellino e Benevento.\nDopo molti secoli di sostanziale scarsit\u00e0 d'acqua per la Puglia, nel 1847 Ferdinando II di Borbone nomina una commissione, tra cui c'\u00e8 Antoine C\u00e9sar Becquerel, per studiare le possibilit\u00e0 per rifornire di acqua potabile la regione, scartate dal governo borbonico per i costi. L'avanzare delle richieste pugliesi e il succedersi di varie proposte porter\u00e0 poi allo spostamento del problema da una dimensione comunale a provinciale, interprovinciale e infine statale: si andr\u00e0 a costituire il nucleo di quella che poi sar\u00e0 la societ\u00e0 di gestione dell'acquedotto pugliese, che ancor prima di completare il suo canale di adduzione principale da Caposele (1915), inizier\u00e0 ad interessarsi nel 1902 alle acque del Calore Irpino, con una prima istanza di prelevamento, poi caduta per l'aver sottostimato le necessit\u00e0 idriche pugliesi. Dopo l'interessamento verso le sorgenti della destra del Sele, l'attenzione ritorn\u00f2 su quelle del Calore per la loro quota altimetrica pi\u00f9 alta, che consentiva un pi\u00f9 facile trasporto verso il condotto principale.\nA partire dal 1964 le acque del Calore sono captate nei comuni di Montella e Cassano Irpino e convogliate a Caposele, nel canale principale dell'Acquedotto pugliese (galleria Pavoncelli), tramite una galleria di circa .\nNel 1975, una pubblicazione della SVIMEZ sull'utilizzazione delle risorse idriche nel Mezzogiorno forniva una quantificazione sommaria delle disponibilit\u00e0 idriche regionali, che evidenziava come nel 1950, quindi prima della captazione delle acque del Calore, la disponibilit\u00e0 di acqua per usi civili in Puglia era di 4000 L/s nel complesso, con questa stima che si riferiva interamente alla portata al 1950 del ramo principale dell'Acquedotto pugliese, non considerando le fontane comunali che attingevano a sorgenti locali; la disponibilit\u00e0 media giornaliera per abitante variava (a seconda dei comuni, forniti o meno di acquedotto) tra i 107 e i 108 L/abitante al giorno, in un contesto storico che considerava i normali fabbisogni idrici tra i limiti inferiore e superiore di 100 e 250 L/ab. al giorno. Al 1965, quindi dopo le opere di adduzione, la stima della disponibilit\u00e0 idrica complessiva per la Puglia era di 5559 L/s, con una stima della dotazione idrica della popolazione residente di 129 L/ab. al giorno. Dati del 1973 che riportavano una disponibilit\u00e0 effettivamente in atto stimavano una dotazione per la popolazione residente di 172 L/ab. al giorno, 55% circa del fabbisogno ipotizzato, e una disponibilit\u00e0 idrica complessiva per la Puglia di 7750 L/s (che con l'aggiunta di 400 L/s destinati ai comuni di Matera e Miglionico davano il dato reale di portata dell'Acquedotto pugliese di 8150 L/s).\nLe analisi condotte per la compilazione del Piano di Gestione del Distretto Idrografico dell'Appenino Meridionale hanno portato a stimare i trasferimenti idrici interregionali, tra i quali quelli delle due sorgenti di Cassano Irpino: 39,2 e 4,95 Mm3 annui dalla Campania alla Puglia.\nRegime.\nCaratterizzato da un bacino di raccolta assai ampio (, oltre la met\u00e0 di quello totale del Volturno), dalla discreta permeabilit\u00e0 e ricco di sorgenti, il Calore ha una notevole portata d'acqua alla foce , pur risentendo in maniera pesante di una certa irregolarit\u00e0 di regime e di un pesante sfruttamento delle sue acque.\nGli affluenti.\nSecondo l'Elenco delle Acque Pubbliche stilato dal settore provinciale del genio civile di Avellino nel 1900 ed aggiornato successivamente (fino al 1993), nel territorio della medesima provincia le acque che confluiscono nel Calore sono, da monte a valle, con tra parentesi il comune e il territorio di pertinenza:\nSuperato il confine interprovinciale, secondo l'Elenco delle Acque Pubbliche stilato dal Ministero dei Lavori Pubblici ed approvato nel 1899 da Umberto I vi si immettono, da monte a valle, con tra parentesi il comune e il territorio di pertinenza:\nPortata.\nPortata media mensile.\n\"Dati portata Fiume Calore (Stagione 2013).\"\nLe piene.\nIn autunno e inverno a causa delle precipitazioni sono dunque frequenti e imponenti le piene (talvolta disastrose come accaduto il 2 ottobre del 1949, alle ore 5.30 e nella notte tra il 14 ed il 15 ottobre 2015, quando venne alluvionata per gran parte la citt\u00e0 di Benevento); al contrario in estate il fiume rimane a tratti impoverito della sua portata a causa delle pesanti captazioni delle sue acque. \nGeografia antropica.\nComuni attraversati.\nIl Calore scorre per i primi 43\u00a0km nella provincia di Avellino e per altri 65\u00a0km nella provincia di Benevento, attraversando o lambendo i seguenti comuni:\n Provincia di Avellino \n Provincia di Benevento \n Provincia di Benevento \nInfrastrutture.\nIl tratto tra Cassano Irpino e Castelfranci della SS164 si accompagna in fondovalle al Calore, cos\u00ec come da Cassano a Taurasi fa la ferrovia Avellino-Rocchetta Sant'Antonio.\nDalla stazione di Apice-Sant'Arcangelo-Bonito fino alla confluenza nel Volturno vi si accompagna la ferrovia Napoli-Foggia, la cui progressiva per\u00f2 segue il verso opposto; l'unica parte che fa eccezione \u00e8 in corrispondenza del vecchio sedime ferroviario, sostituito da una tratta in galleria tra la stazione di Vitulano-Foglianise e Benevento Centrale, dove sul terrazzo fluviale \u00e8 stata inaugurata nel 2007 la pista ciclopedonale \"Paesaggi Sanniti\". \nDalla vecchia origine della SS372 (in corrispondenza dello svincolo con la SS88) fino all'uscita di Telese Terme la stessa \"Telesina\" accompagna il fiume, insieme alla pi\u00f9 vecchia strada provinciale \"Telesina\" (SP 106)."}
{"id": "900885", "revid": "767487", "url": "https://it.wikipedia.org/wiki?curid=900885", "title": "Governatorato di Aleppo", "text": "Il Governatorato di Aleppo () \u00e8 uno dei quattordici governatorati della Siria. Il governatorato di Aleppo \u00e8 il pi\u00f9 popololato della Siria, con una popolazione di oltre 4.045.166 (censimento del 2004), quasi il 23% della popolazione totale della Siria. Il governatorato \u00e8 il quinto con una superficie di 18.482\u00a0km\u00b2; il capoluogo \u00e8 la citt\u00e0 di Aleppo. Altra citt\u00e0 importante \u00e8 Jarabulus.\nGeografia fisica.\nLa provincia \u00e8 situata nella parte settentrionale del paese al confine con la Turchia ( confine di 221\u00a0km lungo il lato nord) ed in particolare con le provincie turche di Kilis, Gaziantep, \u015eanl\u0131urfa; ad Ovest confina con il Governatorato di Idlib; dal lato sud con il Governatorato di Hama e dal fiume Eufrate che, in parte, lo divide dal Governatorato di al-Raqqa ad est.\nSuddivisione amministrativa.\nIl Governatorato \u00e8 diviso in dodici distretti (\"Mintaqa\"), a loro volta suddivisi in 46 sottodistretti (\"N\u0101\u1e25iyas\"), 32 citt\u00e0, 1430 villaggi e 1.424 aziende agricole."}
{"id": "900887", "revid": "767487", "url": "https://it.wikipedia.org/wiki?curid=900887", "title": "Darren Wharton", "text": "Dal 1989 \u00e8 il fondatore, autore e frontman del gruppo musicale Dare. Fece parte dei Thin Lizzy dal 1980 al 1983 con il ruolo di tastierista.\nBiografia.\nDarren Wharton nacque il 25 dicembre 1962 a Failsworth, nei pressi di Manchester. Trascorse l'infanzia a Oldham dove prese le prime lezioni di musica e gioc\u00f2 anche a calcio.\nDarren suon\u00f2 in diverse cover band fino a che Phil Lynott non lo not\u00f2 e, a soli 17 anni d'et\u00e0, lo port\u00f2 ai \"Good Earth Studios\" di Londra per lavorare sulle registrazioni di \"Chinatown\" nell'autunno 1980. Il suo esordio ufficiale avvenne a Oslo lo stesso anno.\nDopo la pubblicazione di \"Thunder and Lightning\", i Thin Lizzy si sciolsero e Darren inizi\u00f2 a lavorare cos\u00ec al suo progetto solista. Sorpassato lo shock per la morte di Lynott nel 1986, Darren si spos\u00f2 con la sua compagna e si trasfer\u00ec definitivamente a Oldham.\nNel 1989 Wharton fond\u00f2 i Dare e nello stesso anno registr\u00f2 negli studio di Joni Mitchell in California \"Out of the Silence\", disco d'esordio. Il singolo \"Abandon\" fu trasmesso su MTV senza sosta e port\u00f2 i Dare in tour in Europa nel \"Out Of This World 1990 tour\". Il 20 agosto 1989 Darren divenne padre di Parris Wharton.\nA seguito di alcune critiche che definivano i Dare troppo soft, nel 1991 fu registrato l'album \"Blood From Stone\", disco spiccatamente hard rock. A questo lavoro segu\u00ec il pi\u00f9 atmosferico \"Calm Before the Storm\", registrato negli studio personali di Darren.\nNel 2000 Darren rifiut\u00f2 di unirsi alla formazione tributo dei Thin Lizzy per un tour USA per completare il disco \"Belief\", pubblicato nel settembre 2001, album dalle spiccate influenze celtiche.\nSeguirono altri quattro album, l'ultimo dei quali pubblicato nel 2012. Nel dicembre 2012 Wharton si \u00e8 ufficialmente separato alla formazione tributo dei Thin Lizzy.\nCollegamenti esterni.\nSito ufficiale dei Dare"}
{"id": "900889", "revid": "125365532", "url": "https://it.wikipedia.org/wiki?curid=900889", "title": "Disney Cinemagic", "text": "Disney Cinemagic \u00e8 stato un canale satellitare per le famiglie.\nDisney Cinemagic trasmette prime TV dei film Disney, dai grandi classici ai moderni maggiormente di produzione Walt Disney ogni giorno, ed inoltre archivi dei cartoni classici \"Topolino &amp; Co.\", serie animate come \"Lilo &amp; Stitch\", \"House of Mouse - Il Topoclub\", \"Timon &amp; Pumbaa\" principalmente che prendono spunto dai film Disney sono anche trasmessi, e occasionalmente dietro le quinte e documentari sui film.\nIl canale in versioni localizzate, nei paesi in cui viene distribuito, ha rimpiazzato le versioni locali di Toon Disney, ed inoltre una versione in alta definizione \u00e8 stata lanciata in vari mercati.\nVersioni internazionali.\nVersioni non pi\u00f9 attive.\nGermania.\nIn Germania Disney Cinemagic inizia a trasmette 4 luglio 2009 alle ore 12:00 con il film \"Toy Story 2\", al posto di Toon Disney sulla piattaforma satellitare Sky Deutschland, mentre sulle TV via cavo, per motivi contrattuali, Toon Disney continuer\u00e0 a trasmettere fino al 15 aprile 2010, quando Disney Cinemagic lo sostituir\u00e0 definitivamente. Lo stesso giorno di lancio del canale parte anche la versione in HD. Ha terminato le trasmissioni il 30 settembre 2019, ponendo fine al brand.\nPortogallo.\nIn Portogallo il canale arriva il 1\u00ba ottobre 2008 sia su cavo che satellite. Una versione simulcast HD nasce a gennaio 2009. Tuttavia il canale chiude i battenti il 1\u00ba novembre 2012 lasciando il posto a Disney Junior. Analogamente a come accade in Italia, dal 1\u00ba dicembre 2012 il canale viene riproposto sotto forma di contenitore su Disney Channel.\nRegno Unito e Irlanda.\nIl Regno Unito fu il primo paese a ricevere Disney Cinemagic, il 19 marzo 2006, e sostitu\u00ec Toon Disney, cessato tre giorni prima. \u00c8 disponibile come canale premium o nel pacchetto Cinema. Il canale aveva anche il servizio di Timeshift (canale che trasmetteva la programmazione un'ora dopo) Disney Cinemagic +1. Disney Channel (e +1) e Playhouse Disney, precedentemente canali premium, passarono cos\u00ec da canali nel pacchetto base. Finch\u00e9 la versione del canale era l'unica in Europa, essa possedeva un altro logo, che per\u00f2 venne cambiato il 3 settembre 2007 (giorno del lancio francese).\nIl canale era disponibile sulla piattaforma satellitare Sky Digital, su quella via cavo Virgin Media e sull'IPTV Tiscali TV. Una versione del canale in HD nasce il 1\u00ba dicembre 2008. Cessa le trasmissioni il 28 marzo 2013 per lasciare spazio al nuovo canale Sky Movies Disney (ora Sky Cinema Disney), attivo fino al 31 dicembre 2020.\nSpagna.\nIn Spagna il canale arriva il 1\u00ba luglio 2008 sostituendo anche qui Toon Disney su varie piattaforme di TV via cavo, ma non sul satellite dove cessa senza sostituzione per falliti accordi.\nIl canale aveva anche una versione timeshift Disney Cinemagic +1. Disney Channel e Playhouse Disney da quel giorno passarono da pacchetto premium a pacchetto base, ed inoltre Disney Channel passa in chiaro sul digitale terrestre, rendendolo di fatto il primo Disney Channel al mondo ad essere ricevuto gratuitamente. Il 1\u00ba giugno 2010 viene lanciata la versione simulcast in alta definizione. Il 1\u00ba gennaio 2015 cessa definitivamente le sue trasmissioni. Dal 22 dicembre 2017 la programmazione dei film Disney viene riproposta dal nuovo canale Movistar Disney fino al 31 marzo 2020, quando il canale chiuder\u00e0 per lasciare spazio a un nuovo canale televisivo basato sul servizio streaming Disney+.\nFrancia.\nIl 3 settembre 2007 Disney Cinemagic sbarca anche in Francia sulla piattaforma satellitare CANALSAT, e sul cavo Numericable (incluso Disney Cinemagic +1) come canale del pacchetto Famiglia. Anche qui ha sostituito Toon Disney (cessato tre giorni prima). Con questo cambio Disney Channel e Playhouse Disney sono entrate dal 1\u00ba settembre 2007 nel pacchetto base, dato che in precedenza erano stati disponibili solo nel pacchetto Famiglia.\nLa versione in HD del canale in Francia nasce a novembre 2007, ed \u00e8 stato il primo canale Disney ad essere in HD nel mondo. L'8 aprile 2015 il canale viene trasformato in Disney Cinema e, come avviene con la controparte inglese Sky Cinema Disney, trasmette esclusivamente film, fino alla sua chiusura il 31 marzo 2020.\nItalia.\nDopo la chiusura di Toon Disney, il 3 dicembre 2011 Disney Cinemagic arriva in Italia sotto forma di contenitore ogni fine settimana sul canale Sky Cinema Family. Il blocco viene poi definitivamente soppresso il 30 giugno 2019.\nCuriosit\u00e0.\nIn una maniera molto simile a quanto accade nel Regno Unito con Sky Cinema Disney, in Australia la piattaforma satellitare Foxtel gestiva un canale tematico molto simile a Disney Cinemagic, chiamato Foxtel Movies Disney. Il canale, come avviene con Sky Cinema Disney nel Regno Unito e con Disney Cinema in Francia, trasmetteva esclusivamente film, ma il 7 novembre 2019, Foxtel ha perso i diritti sulla programmazione dei film Disney in favore del nuovo servizio streaming Disney+, causando la chiusura del canale."}
{"id": "900891", "revid": "805488", "url": "https://it.wikipedia.org/wiki?curid=900891", "title": "Candida Morvillo", "text": "Biografia.\nGiornalista e scrittrice, lavora al Corriere della Sera, risponde alla Posta del Cuore del Corriere del Mezzogiorno. \u00c8 stata editorialista del Gruppo Editoriale RCS, ha risposto alla rubrica la posta del cuore su www.iodonna.it; \u00e8 stata direttrice del settimanale di cronaca rosa \"Novella 2000\", dal giugno 2008 al 7 settembre del 2011. \nHa scritto per il settimanale \"A\"; ha lavorato cinque anni a \"Vanity Fair\" e, prima ancora a \"Oggi\" e \"Il Mattino\". \nHa pubblicato per Rizzoli \"La signora de segreti - il romanzo di Maria Angiolillo, amore e potere nell'ultimo salotto d'Italia\", scritto con Bruno Vespa (2015); e il saggio \"La Repubblica delle veline, vita vezzi e vizi delle ragazze della tivv\u00f9 dagli anni cinquanta ai giorni nostri\" (2004).\nNel 2014 ha firmato il suo primo romanzo: \"Le stelle non sono lontane\", edito da Bompiani.\nHa vinto, nel luglio 2006, il premio Ischia Internazionale di Giornalismo Angelo Rizzoli come miglior giornalista under 35 per la carta stampata e le agenzie.\nSono sue l'intervista di coming out di Alessandro Cecchi Paone e gli scoop per Io Donna in cui ha ritrovato il figlio segreto di Maria Angiolillo, Udo Franck de Beurges, e un diamante rosa da 34,64 carati - valore circa 40 milioni di dollari - sparito dall'eredit\u00e0 del senatore Renato Angiolillo.\n\u00c8 stata nel cast del programma di Italia 1 \"Cronache Marziane\", condotto da Fabio Canino, come intervistatrice. \nNel 2011 ha condotto \"Telenovella\" su Canale Sky Lei Tv, ed \u00e8 stata giurata, su Rai 1, di \"Miss Italia 2012\". Il 4 dicembre 2013 ha raccontato la propria esperienza nei campi dei rifugiati politici in Mali all'interno del programma \"Mission\" con l'attore Francesco Pannofino. Nel 2014 ha partecipato al programma \"Glob\" di Rai 3 condotto da Enrico Bertolino, con una rubrica di ritratti di politici, \"Diversamente italiani\" . Appare spesso in programmi televisivi come commentatrice di temi di costume e societ\u00e0."}
{"id": "900892", "revid": "767487", "url": "https://it.wikipedia.org/wiki?curid=900892", "title": "Bartolomeo Benincasa", "text": "Biografia.\nNato a Modena da una famiglia della nobilt\u00e0 manifest\u00f2 sin dalla giovane et\u00e0 un carattere versatile ma assai insofferente e mutevole. Divenuto precettore dei figli del ministro del Ducato di Modena a Vienna, Montecuccoli, svolse in seguito alcuni incarichi diplomatici per il Ducato. Trasferitosi a Venezia nel 1780, si dedic\u00f2 alla composizione di libretti d'opera e altri scritti divenendo nel contempo informatore del tribunale degli Inquisitori di Stato. Nel 1784 scrisse il libretto per l'opera \"Il disertore\" con musica di Francesco Bianchi. Nell'introduzione l'autore spiegava il suo tentativo di riformare il dramma lirico, sull'esempio francese, conducendolo a una maggior naturalezza.\nAssunto dall'ambasciatore di Vienna a Venezia, conte Giacomo Durazzo, ebbe modo di incontrare Giustiniana Wynne vedova del precedente ambasciatore Filippo Orsini Rosenberg. Il sodalizio tra la nobildonna, dal passato assai turbinoso, e il pi\u00f9 giovane (di nove anni) aspirante letterato fu cementato dalla collaborazione in varie opere letterarie. \nIn seguito alla morte della Wynne, avvenuta nel 1791, si trasfer\u00ec a Londra dove giunse nel gennaio del 1793 . Nella capitale inglese trov\u00f2 un impiego quale precettore del figlio di Lady Cravan. Tre anni dopo lasci\u00f2 l'Inghilterra e si trasfer\u00ec a Milano dove, sposati subitaneamente gli ideali risorgimentali, divenne redattore di giornali politici come il \"Monitore Cisalpino\", entrando a far parte del gruppo di patrioti filonapoleonici capeggiati da Francesco Melzi d'Eril. Il suo contributo alle testate non fu per\u00f2 politico ma piuttosto letterario e di costume. \nCon l'ascesa al potere di Napoleone si schier\u00f2 senz'altro dalla parte del nuovo astro e, trasferitosi in Dalmazia, fond\u00f2 il giornale bilingue \"Il Regio Dalmata - Kraglski Dalmatin\" e successivamente divenne direttore dell'organo ufficiale delle Province Illiriche, \"Le T\u00e9l\u00e9graphe officiel\". Rientrato nel 1812 a Milano ottenne, grazie all'amicizia di Vincenzo Monti, incarichi minori e continu\u00f2 l'attivit\u00e0 giornalistica fino alla morte avvenuta nel 1816."}
{"id": "900894", "revid": "1994485", "url": "https://it.wikipedia.org/wiki?curid=900894", "title": "Italferr", "text": "Italferr \u00e8 un'azienda partecipata al 100% da Ferrovie dello Stato Italiane. \nStoria.\nItalferr SisTAV, poi Italferr, \u00e8 un\u2019impresa pubblica in forma di societ\u00e0 per azioni partecipata al 100% da Ferrovie dello Stato Italiane. Al pari delle altre societ\u00e0 del gruppo FS, \u00e8 un organismo di diritto pubblico. \u00c8 stata fondata a Roma il 25 ottobre 1984 allo scopo di progettare e coordinare i progetti di costruzione di nuove linee ad Alta velocit\u00e0 e di ammodernamento della rete ferroviaria. Tramite questa nuova societ\u00e0 si voleva promuovere sui mercati esteri l'ingegneria ferroviaria italiana. Il primo presidente fu l'ingegner Luigi Misiti (gi\u00e0 vice presidente dell'Ente Ferrovie dello Stato) e il primo direttore generale fu l'ingegner Giuseppe Vicuna. L'attivit\u00e0 della societ\u00e0 si \u00e8 estesa presto in ambito internazionale; la prima commessa \u00e8 stata vinta nel 1987, in Per\u00f9, per la costruzione della metropolitana di Lima.\nItalferr \u00e8 oggi la pi\u00f9 grande fra le societ\u00e0 di ingegneria italiane operanti sul mercato italiano e internazionale nel campo dell'ingegneria dei trasporti.\nNello sviluppo della rete italiana ad alta velocit\u00e0, che oggi in Italia si preferisce definire rete AV/AC (alta velocit\u00e0/alta capacit\u00e0), Italferr \u00e8 l'ente incaricato della supervisione, del coordinamento della progettazione e della realizzazione delle linee.\nIn occasione dell'Expo 2015 \u00e8 stata affidata a Italferr la sorveglianza e il coordinamento sotto il profilo tecnico, giuridico e amministrativo, delle direzioni lavori in essere e di quelle da istituire.\nDati economici e finanziari.\nItalferr nel 2020 ha avuto 222,7 milioni di euro di ricavi e un EBIT di 49,907 milioni di euro. Risultato netto 32,2 milioni di euro.\nVicende giudiziarie.\nNel 2013 quella che al momento era la presidente della societ\u00e0 Maria Rita Lorenzetti, risult\u00f2 indagata insieme ad altre trenta persone nell'ambito dell'inchiesta sul passante ferroviario dell'alta velocit\u00e0 a Firenze. Alla fine di settembre dello stesso anno lasci\u00f2 l'azienda e nel 2014 \u00e8 stata rinviata a giudizio.\nRiconoscimenti.\nNel 2011 la \"Soci\u00e9t\u00e9 G\u00e9n\u00e9rale de Surveillance\" ha conferito a Italferr, il \"Merit Award\". Il prestigioso premio \u00e8 stato ottenuto grazie all'impegno dell'azienda sull'ambiente e sulla sicurezza nei luoghi di lavoro."}
{"id": "900905", "revid": "547992", "url": "https://it.wikipedia.org/wiki?curid=900905", "title": "Noi uomini duri", "text": "Noi uomini duri \u00e8 un film del 1987 diretto da Maurizio Ponzi ed interpretato da Renato Pozzetto ed Enrico Montesano.\nTrama.\nSilvio, proprietario di una banca, e Mario, tranviere, si incontrano durante le vacanze estive in una scuola di sopravvivenza sperduta tra le montagne della Toscana. Inizia cos\u00ec un'amicizia intensa tra il banchiere milanese, che partecipa al corso su consiglio dello psicanalista, ed il tranviere romano, a cui non riesce bene nessun esercizio di sopravvivenza, e che inizialmente si spaccia addirittura per pilota di jet per colpire i suoi compagni di corso. L'amicizia passer\u00e0 per un litigio, per poi consolidarsi definitivamente.\nProduzione.\nRegia.\nDa segnalare la presenza del regista turco Ferzan \u00d6zpetek nella troupe come aiuto regista.\nJacek Pa\u0142kiewicz, fondatore della prima scuola di sopravvivenza in Europa, venne ingaggiato come consulente.\nIl film venne girato nell'autunno del 1986 nella Valtiberina Toscana e nel territorio del comune di Sansepolcro in provincia di Arezzo.\nCast.\nApparizione di Alessandra Mussolini, ancora distante dalla scena politica, del futuro showman di \"Striscia la notizia\" Jimmy Ghione e del futuro faccendiere dell'affare Telekom Serbia Igor Marini che conobbe sul set Isabel Russinova con la quale ebbe una relazione ed un matrimonio durato alcuni anni.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 12 febbraio del 1987.\nAccoglienza.\nIncassi.\nSi \u00e8 classificato al 21\u00ba posto posto tra i primi 100 film di maggior incasso della stagione cinematografica italiana 1986-1987.\nCritica.\nIl film ha ricevuto critiche abbastanza positive anche se l'originalit\u00e0 del soggetto non sempre \u00e8 stata sfruttata al meglio ed il risultato finale non \u00e8 riuscito a ripagare appieno quelle che erano le aspettative iniziali. Il regista \u00e8 riuscito comunque a confezionare un buon prodotto tenendo insieme, in modo divertente e garbato, i due protagonisti senza mai scivolare nella volgarit\u00e0 e nella caciara.\nColonna sonora.\nIl brano presente nella colonna sonora \u00e8 \"Tough Boys\", composto da Beppe Cantarelli e cantato da Orlando e Patti Johnson."}
{"id": "900908", "revid": "767487", "url": "https://it.wikipedia.org/wiki?curid=900908", "title": "Burro (film)", "text": "Burro \u00e8 un film del 1989 diretto da Jos\u00e9 Mar\u00eda S\u00e1nchez e scritto da Tonino Guerra.\nTrama.\nIl film narra la storia di Burro, ragazzo romagnolo che lavora nel piccolo cinema del suo paese. Si innamora di un'attrice del grande schermo che vede in ogni donna che incontra. Con lei avr\u00e0 tre \"incontri\". Nell'ultimo la donna sar\u00e0 una zingara che gli indica in un cane il padre morto."}
{"id": "900910", "revid": "767487", "url": "https://it.wikipedia.org/wiki?curid=900910", "title": "Non pi\u00f9 di uno", "text": "Non pi\u00f9 di uno \u00e8 un film del 1990 diretto da Berto Pelosso.\nTrama.\nIl quarantacinquenne Piero, proprietario insieme ad un amico di un'agenzia di viaggi, separato dalla moglie e con due figli gi\u00e0 grandi che incontra saltuariamente, vive da cinque anni con una farmacista pi\u00f9 giovane di lui, Roberta. Il loro amore sembra tranquillo, fino al giorno in cui Roberta, che aveva sempre creduto di non poter avere figli, apprende di essere incinta, e, dopo aver pensato in un primo tempo di abortire, decide invece di tenersi il bambino. Piero \u00e8 contrastato: alla sua et\u00e0, e con due figli, non lo entusiasma l'idea di tornare ad occuparsi di un neonato e di assumersi nuove responsabilit\u00e0, tanto pi\u00f9 che la notizia gli ha gi\u00e0 procurato una violenta scenata da parte della ex moglie, sempre piena di rancore verso di lui.\nRoberta \u00e8 ferma nel suo proposito e decide di lasciare Piero, che ne \u00e8 molto addolorato perch\u00e9 l'ama sinceramente. Cercando un altro alloggio, conosce una simpatica ragazza di nome Claudia e fra i due nasce presto un rapporto, che si rivela pi\u00f9 serio del previsto. Ma Roberta perde improvvisamente il bambino, e Piero, commosso, va spesso a trovarla in clinica, all'insaputa di Claudia che, scoperto il riavvicinamento dei due, diventa gelosa e finisce poi col lasciare l'amante. Intanto la situazione diventa sempre pi\u00f9 ingarbugliata. Roberta inizia un rapporto con Giorgio, e gli amici comuni, immischiandosi troppo, aumentano le tensioni fra Roberta e Piero. Questi, in assenza della ex moglie, deve occuparsi seriamente della figlia Daria che attraversa una crisi sentimentale a causa dell'incostanza del suo ragazzo; il padre tenta invano di aiutarla e proteggerla, ma \u00e8 solo capace di indispettirla.\nQuando Piero si sente ormai solo e perduto in un groviglio di problemi e sentimenti, Roberta gli offre di tornare a vivere insieme. Egli, che ancora l'ama, ne \u00e8 felice, ma la donna gli fa capire che spera che possano avere un bambino, e che egli lo accetter\u00e0. Dopo alcune indecisioni, per non perdere la compagna, Piero acconsente ma pone una condizione: \"Non pi\u00f9 di uno\".\nDistribuzione.\nIl film \u00e8 stato distribuito nelle sale cinematografiche italiane il 16 marzo 1990."}
{"id": "900911", "revid": "1684799", "url": "https://it.wikipedia.org/wiki?curid=900911", "title": "Fino all'ultimo respiro", "text": ""}
{"id": "900914", "revid": "33689", "url": "https://it.wikipedia.org/wiki?curid=900914", "title": "Theme Park", "text": "Theme Park \u00e8 un videogioco gestionale prodotto dalla Bullfrog Productions e pubblicato dalla Electronic Arts nel 1994-1995 per numerose piattaforme. Il gioco \u00e8 una simulazione gestionale sull'amministrazione di un luna park\nHa avuto due \"sequel\": \"Theme Park World\" nel 1999 e \"Theme Park Inc\" nel 2001. Dal 6 novembre 2008 \u00e8 possibile scaricare \"Theme Park\" su PlayStation 3 e PlayStation Portable tramite PlayStation Network.\nTrama.\nIl gioco si incentra intorno alle vicende di un aspirante magnate dell'industria dei \"luna park\"; affrontando diverse missioni, infine il giocatore dovr\u00e0 acquisire il monopolio del settore.\nModalit\u00e0 di gioco.\nIl gioco utilizza una visuale isometrica, e prevede diversi scenari, alcuni giocabili in modo alternativo ad altri, che il giocatore potr\u00e0 decidere in che ordine affrontare in base alle proprie disponibilit\u00e0 economiche, e richiede la considerazione di molti aspetti, come la costruzione delle attrazioni, la gestione del personale, l'installazione di altre strutture funzionali, come gelaterie, paninerie, e anche di bagni.\nCi sono pi\u00f9 di 30 attrazioni disponibili nel gioco, come il castello gonfiabile, la casa sull'albero, e giri pi\u00f9 complessi e costosi come il montagne russe e la ruota panoramica, sbloccabili a seconda del piano di ricerca che il giocatore metter\u00e0 in atto, infatti a seconda dei fondi destinati andr\u00e0 pi\u00f9 o meno spedita; con essa sar\u00e0 possibile costruire nuove attrazioni per venire incontro ai gusti del pubblico, ad anche per offrire nuove ricette nei negozi, oggetti da vendere come souvenir e cos\u00ec via. Anche l'estetica del parco giocher\u00e0 un ruolo di attrattiva e di soddisfazione per i clienti. \nInoltre, si potr\u00e0 assumere del personale con diverse funzioni, si va dagli addetti alle pulizie, che dovranno mantenere pulito il parco, a tecnici, che saranno necessari per riparare le attrazioni che si guastano, semplici intrattenitori mascherati ed anche guardie private per evitare furti e borseggi. L'obiettivo \u00e8 quello di aumentare il valore e la disponibilit\u00e0 di cassa del parco in modo che il parco pu\u00f2 essere venduto e un nuovo lotto pu\u00f2 essere acquistato da un'altra parte del mondo e iniziare a costruire un nuovo parco a tema. \nL'intelligenza artificiale \u00e8 una delle principali componenti di gioco: i visitatori del parco reagiscono in base al comportamento del giocatore, decretandone o meno il successo.\nSviluppo.\nUno dei due creatori e project leader del gioco, assieme a Peter Molyneux, \u00e8 Demis Hassabis, che poi diventer\u00e0 co-fondatore e attuale CEO di DeepMind. \nSupporto di distribuzione.\nVenne distribuito sia in versione floppy disk che su CD-ROM; quest'ultima contiene dei filmati multimediali che illustrano un \"tour\" virtuale sulle singole attrazioni. \u00c8 localizzato in diverse lingue, tra cui anche l'italiano."}
{"id": "900916", "revid": "18323", "url": "https://it.wikipedia.org/wiki?curid=900916", "title": "Azione Cattolica Italiana", "text": ""}
{"id": "900917", "revid": "123248311", "url": "https://it.wikipedia.org/wiki?curid=900917", "title": "Bullfrog Productions", "text": "Bullfrog Productions \u00e8 stata un'azienda britannica dedita allo sviluppo di videogiochi, fondata nel 1987 da Les Edgar e Peter Molyneux e chiusa nel 2001.\nLa compagnia divenne famosa grazie al terzo videogioco prodotto, \"Populous\", pubblicato nel 1989. Altri giochi tra i pi\u00f9 noti sono \"Syndicate\", \"Magic Carpet\", \"Theme Park\", \"Theme Hospital\" e \"Dungeon Keeper\" (1 e 2).\nStoria.\nQuando la Bullfrog venne creata, i due fondatori lavoravano gi\u00e0 insieme alla Taurus Impex Ltd. Questa ditta produsse un database relazionale chiamato \"Acquisition\", sviluppato per piattaforme Amiga che ebbe dei buoni riscontri di vendita nel nord America. Il nome Bullfrog deriva dall'unione di \"bull\" (toro in inglese) tradotto da taurus della Taurus Impex Ltd., e \"frog\" dovuto al fatto che la figlia di Edgar amava le rane.\nLa Electronic Arts, casa distributrice della Bullfrog, acquis\u00ec la stessa Bullfrog nel gennaio 1995. Molyneux divenne vice presidente e consulente della Electronic Arts nel 1994, dopo che la stessa ebbe acquisito una buona parte delle azioni della Bullfrog. Lo stesso Molyneux lasci\u00f2 la Electronic Arts nel 1997 per fondare la Lionhead Studios, mentre allo stesso tempo altri membri della Bullfrog fondarono altre case di sviluppo come la Mucky Foot Productions, la Intrepid Computer Entertainment e la Big Blue Box Studios.\nL'ultimo gioco con il logo della Bullfrog venne pubblicato nel 2001, e nel 2004 la Electronic Arts un\u00ec gli studi della Bullfrog alla Electronic Arts UK, e la Bullfrog chiuse definitivamente."}
{"id": "900920", "revid": "1305772", "url": "https://it.wikipedia.org/wiki?curid=900920", "title": "Per voi giovani", "text": "Per voi giovani \u00e8 stata una trasmissione radiofonica di musica rock e pop trasmessa da Radio Rai a partire dal 1966 e fino al 1976.\nIn un'epoca in cui il monopolio della Rai era pressoch\u00e9 totale, si \u00e8 contraddistinta come una delle poche trasmissioni che hanno fatto conoscere ai giovani di allora la musica rock straniera, soprattutto di genere \"progressive\", ma anche gruppi o cantanti italiani che non venivano altrimenti trasmessi. Al riguardo, vanno comunque ricordate anche la precedente \"Bandiera gialla\", la pi\u00f9 \"commerciale\" \"Supersonic\", \"Alto gradimento\" e \"Pop Off\".\nConduttori.\nCondotta inizialmente da Renzo Arbore, che la ide\u00f2 insieme con Anna Maria Palutan, Maurizio Meschino, Anna Maria Fusco e Maurizio Costanzo, la trasmissione ebbe in seguito come conduttore Paolo Giaccio (dal 6 luglio 1970), e inoltre, dall'ottobre 1971, Claudio Rocchi (rubrica \"Spazio Rocchi\"), Carlo Massarini (\"Pop Club\"), Mario Luzzatto Fegiz (\"Servizio Parlato\", in collegamento da Milano), Raffaele Cascone, Fiorella Gentile, Michelangelo Romano, Richard Benson. \nNell'estate del 1967 la trasmissione venne guidata da cantanti come Caterina Caselli, Patty Pravo e Sergio Endrigo. Nell'autunno 1968 Orazio Gavioli e Gregorio Donato furono nominati curatori della trasmissione, stando a quanto scrive Luzzatto Fegiz nel suo \"Troppe zeta nel cognome\".\nNell'ottobre 1972 Cascone e Massarini lasciarono il posto a Margherita Di Mauro e Paolo Testa.\nNel 1973 la trasmissione venne nuovamente condotta da Massarini e Cascone, oltre che da Massimo Villa e Riccardo Bertoncelli.\nL'edizione estiva del 1974 venne condotta da Giaccio e Cascone; nel novembre di quell'anno (con la conduzione di Giaccio, Cascone, Villa e Di Mauro) la trasmissione venne ristrutturata riducendo gli spazi musicali in favore degli approfondimenti su scuola, condizione femminile, sport minori, realizzati fin dalle prime edizioni da Paolo Aleotti, Carlo Raspollini e dalla stessa Di Mauro.\nNell'edizione estiva del 1975 la guida della trasmissione \u00e8 affidata a Massimo Villa e Riccardo Bertoncelli."}
{"id": "900927", "revid": "110157", "url": "https://it.wikipedia.org/wiki?curid=900927", "title": "Rodanasi", "text": "La rodanasi \u00e8 un enzima epatico che catalizza la coniugazione fra gli ioni cianuro () e il tiosolfato , generando acido tiocianico.\nLa reazione chimica \u00e8 la seguente:\nLa reazione avviene in due step. Nel primo step, il tiosolfato reagisce col gruppo tiolico della cisteina-247, a formare disolfuro. Nel secondo step, il disolfuro reagisce col cianuro, per produrre tiocianato, mentre il disolfuro si trasforma in tiolo.\nOltre al tiosolfato l'enzima pu\u00f2 usare come substrato anche l'idrossicobalamina che trasforma in cianocobalamina."}
{"id": "900928", "revid": "903399", "url": "https://it.wikipedia.org/wiki?curid=900928", "title": "Thomas Dekker (ciclista)", "text": "Era uno specialista delle prove a cronometro.\nCarriera.\nProdotto della Rabobank, nei due anni da dilettante consegue 14 successi, conquistando inoltre due medaglie d'argento ai campionati del mondo 2004 nella categoria Under 23, sia nella prova in linea che a cronometro.\nDopo tre mesi da stagista a fine 2004, passa professionista nel 2005 con la Rabobank; la prima vittoria da \"pro\" la ottiene il 27 marzo nella seconda tappa del Crit\u00e9rium International, in Francia, quando va a staccare J\u00f6rg Jaksche, Bobby Julich e Ivan Basso in un arrivo in volata a 4. Chiuder\u00e0 la corsa al secondo posto.\nTra le vittorie pi\u00f9 importanti degli anni seguenti si ricordano l'edizione 2006 della Tirreno-Adriatico e l'edizione 2007 del Tour de Romandie, oltre a due campionati nazionali a cronometro. Nel 2008 non ottiene invece successi: i suoi migliori piazzamenti sono due terzi posti in classifica generale alla Vuelta a Castilla y Le\u00f3n e alla Vuelta al Pa\u00eds Vasco. Dopo un deludente Giro di Svizzera, la Rabobank lo esclude dai convocati per il Tour de France.\nA seguito di contrasti con la dirigenza, anche a causa dell'esclusione dalla \"Grande Boucle\", il 28 settembre 2008 firma un contratto biennale con la Silence-Lotto, squadra belga capitanata da Cadel Evans. Lascia cos\u00ec la Rabobank dopo quattro stagioni da professionista.\nIl 20 giugno 2009 viene trovato positivo all'EPO in seguito a controlli antidoping effettuati a Colonia su dei campioni prelevatigli nel dicembre 2007, in periodo di non competizione. Il 1\u00ba luglio seguente viene quindi sospeso dalla Silence-Lotto; le controanalisi del settembre 2009 confermano poi la positivit\u00e0.\nScontata la squalifica di due anni, il 1\u00ba agosto 2011 firma con la formazione Continental statunitense della Chipotle, con cui disputa il Giro del Portogallo.. A fine stagione torna al successo nel Duo Normand, cronometro a coppie (con il belga Johan Vansummeren).\nNel 2012 viene ingaggiato dal team World Tour della Garmin-Barracuda, dove resta tre stagioni, ottenendo complessivamente un solo successo individuale, una tappa al Circuit de la Sarthe 2012. Rimasto senza contratto a fine della stagione 2014 a inizio 2015 tenta la conquista del record dell'ora, fallendo l'obiettivo, il 25 febbraio 2015 ad Aguascalientes, percorrendo 52,221\u00a0km, circa 270 metri in meno del primato dell'australiano Rohan Dennis. Meno di un mese dopo annuncia il suo ritiro dal ciclismo.\nNel novembre 2015 dichiara di essere lui \"Clasicomano Luigi\", nome in codice di un cliente di Eufemiano Fuentes che non era ancora stato identificato."}
{"id": "900929", "revid": "88740", "url": "https://it.wikipedia.org/wiki?curid=900929", "title": "Ring (romanzo)", "text": " \u00e8 un romanzo horror dello scrittore giapponese K\u014dji Suzuki. Del romanzo, pubblicato in Italia dalla Editrice Nord, sono stati realizzati tre adattamenti cinematografici omonimi, , uno giapponese per il cinema, uno statunitense e uno coreano.\nTrama.\nKazuyuki Asakawa, giornalista del \"Daily News\", in seguito alla morte della nipote della moglie, Tomoko Oishi, a causa di un misterioso attacco cardiaco, comincia ad indagare scoprendo che altri tre ragazzi che conoscevano la ragazza sono morti alla stessa ora e per lo stesso motivo. Le sue indagini lo porteranno in un cottage dove vedr\u00e0 una videocassetta, portatrice di una misteriosa maledizione che causerebbe la morte del malcapitato spettatore entro sette giorni.\nKazuyuki, persona gi\u00e0 molto impressionabile, si convincer\u00e0 ancor di pi\u00f9 quando gli effetti di questa cassetta saranno evidenti, e le prove schiaccianti. Si fa aiutare dal suo misterioso ed intelligente amico Ryuji Takayama, dato che alla fine del filmato maledetto viene detto 'Se non vuoi morire devi seguire queste istruzioni', ma dopo non appare assolutamente nulla. In questo vortice di terrore, i due si gettano alla ricerca della pietra dello scandalo: ossia da dove deriva la cassetta, chi e perch\u00e9 l'ha fatta.\nLe indagini lo condurranno a scoprire e a disseppellire una storia segreta, che nessuno ha mai potuto scoprire: quella di Sadako Yamamura, giovane ragazza, che, a causa della sua 'diversit\u00e0' e dei poteri ESP, molto sviluppati, \u00e8 stata odiata da tutti, persino dalla madre, finch\u00e9 un giorno, recatasi a trovare il padre ricoverato in un sanatorio, viene violentata e uccisa da un dottore impazzito a causa della sua alta febbre, e gettata (ancora viva) in un pozzo.\nI due scopriranno che molte immagini della videocassetta sono state vissute da Sadako personalmente: tra cui il tassello principale il \"Ring\" ossia un cerchio visibile nel filmato, che si tratta dell'apertura del pozzo in cima, visibile dal fondo. Pur scoprendo la fonte di tutte queste sciagure, e comprendendo Sadako (iniziatrice della maledizione), Ryuji non riesce a salvarsi: \u00e8 evidente che non basta provare pena per Sadako, ma l'importante \u00e8 copiare la videocassetta: in modo che venga vista da altri, e che tutti possano sapere quante sofferenze ha provato la ragazza in vita.\nAltri adattamenti.\nDopo Ringu, Koji Suzuki ha scritto altri due libri creando una trilogia; \"Spiral\" e \"Loop\", anch'essi con rifacimenti cinematografici che hanno molto poco a che fare con i libri.\nDai libri \u00e8 stata tratta anche una serie di manga dall'autore di fumetti Meimu."}
{"id": "900931", "revid": "125909778", "url": "https://it.wikipedia.org/wiki?curid=900931", "title": "Tiziano Zalli", "text": "Biografia.\nNato da una famiglia benestante, ultimo di sette figli, il padre era cassiere della Camera di Commercio di Lodi mentre il nonno aveva un'azienda di formaggi. Non ancora diciottenne partecip\u00f2 ai moti del 48 arruolandosi nel \"Battaglione Studenti\". Oppositore degli austriaci, finanzi\u00f2 l'impresa dei mille e organizz\u00f2 una spedizione in Sicilia di 234 volontari in camicia rossa.\nNel 1860 fond\u00f2 la Societ\u00e0 Generale di Mutuo Soccorso degli Operai, con presidente onorario lo stesso Garibaldi, con l'intento di essere di supporto ai ceti pi\u00f9 deboli, con iniziative cooperative e mutualistiche.\nNel 1866 durante la terza guerra di indipendenza si arruol\u00f2 volontario nel Corpo Volontari Italiani di Giuseppe Garibaldi e fu incorporato nel 2\u00ba Battaglione bersaglieri milanesi, con i quali partecip\u00f2 alla battaglia di Ponte Caffaro e alle operazioni in Valtellina.\nMa \u00e8 per un'attivit\u00e0 iniziata due anni prima che Zalli viene tuttora ricordato. Era infatti il 1864 quando, guidato dagli insegnamenti dell'amico fraterno Luigi Luzzatti e dal grande interesse verso il credito mutualistico, fonda la Banca Mutua Popolare Agricola di Lodi, la prima banca popolare italiana.\nNel 1874 costitu\u00ec la Societ\u00e0 Lodigiana di Ginnastica e Scherma e ne divent\u00f2 il primo presidente. Fu una delle prime societ\u00e0 sportive in Italia ed ebbe la sua sede in una palestra che il Comune aveva ricavato da una chiesa sconsacrata. Dieci anni dopo la societ\u00e0 sportiva prendeva il nome di \u201cFanfulla\u201d ed i suoi atleti, primi in Italia, cominciavano ad indossare le casacche bianconere. \nTiziano Zalli morir\u00e0 diversi anni dopo, nel 1909. Prima di morire ripet\u00e9 per due volte la frase \"Vi raccomando la banca\". Riposa nella tomba di famiglia al cimitero maggiore di Lodi."}
{"id": "900933", "revid": "3535", "url": "https://it.wikipedia.org/wiki?curid=900933", "title": "Corpo Libero", "text": ""}
{"id": "900934", "revid": "1013865", "url": "https://it.wikipedia.org/wiki?curid=900934", "title": "Distretto Centrale (Botswana)", "text": "Il distretto Centrale (ufficialmente Central District, in inglese) \u00e8 uno dei nove distretti del Botswana. \n\u00c8 situato nella parte centro-orientale del paese e la sua capitale \u00e8 Serowe.\nI suoi principali centri abitati (in ordine decrescente di popolazione) sono:\nAltri progetti.\n "}
{"id": "900935", "revid": "33689", "url": "https://it.wikipedia.org/wiki?curid=900935", "title": "Horace P. Gauge", "text": ""}
{"id": "900941", "revid": "88740", "url": "https://it.wikipedia.org/wiki?curid=900941", "title": "Nessuno \u00e8 perfetto", "text": "Nessuno \u00e8 perfetto \u00e8 un film del 1981 diretto da Pasquale Festa Campanile.\nTrama.\nGuerrino \u00e8 un piccolo industriale del settore vinicolo rimasto prematuramente vedovo: vive con la suocera, che ha con lui un rapporto morboso tanto da volerlo come amante. Questo fatto, unito alla sua ritrosia di incontrare altre donne, lo rende bersaglio dei pettegolezzi in paese, soprattutto da parte del tassista \"Lingua profonda\". Un giorno, Guerrino si innamora di una bellissima fotomodella, Chantal. I due si sposano nel giro di pochi giorni.\nGuerrino spera che dalla loro relazione possa nascere un bambino ma Chantal non \u00e8 entusiasta all'idea. Insospettito, Guerrino inizia ad investigare sul passato di lei e scopre che, fino ad alcuni anni prima, era un uomo, paracadutista dell'esercito tedesco, che aveva cambiato sesso. Dopo un primo momento di sconcerto in cui la loro relazione rischia la rottura definitiva, i due decidono infine di stare insieme, a dispetto di tutti i loro amici che si prendevano gioco di loro.\nCuriosit\u00e0.\nIl titolo del film \u00e8 un chiaro riferimento alla battuta finale di \"A qualcuno piace caldo\".\nLocation.\nIl film \u00e8 stato girato in gran parte nella Citt\u00e0 Alta di Bergamo, a Mozzo in provincia di Bergamo e a Milano.\nIncassi.\nIl film risult\u00f2 6\u00ba campione d'incassi nella stagione cinematografica italiana 1981-82."}
{"id": "900948", "revid": "767487", "url": "https://it.wikipedia.org/wiki?curid=900948", "title": "Fico d'India (film)", "text": "Fico d'India \u00e8 un film del 1980 diretto da Steno.\nTrama.\nLorenzo \u00e8 il sindaco di un piccolo paese della provincia italiana. Una sera, rientrando a casa sorprende il noto playboy Ghigo Buccilli che cerca di sedurre la sua bella moglie: infuriato, minaccia i due con una pistola, e Buccilli \u00e8 vittima di un infarto; l'uomo sopravvive, ma \u00e8 costretto al totale riposo e quindi deve restare a casa del sindaco. Ne seguono una serie infinita di gag ed equivoci, costituiti dagli stratagemmi usati da Lorenzo per evitare che la cosa sia scoperta e diventi oggetto di pettegolezzo da parte dei concittadini.\nLuoghi delle riprese.\nLe riprese del film sono state tutte effettuate nel centro di Bracciano, in zona piazza IV Novembre.\nColonna sonora.\nLa musica in sottofondo, nella sequenza dove Ghigo Buccilli entra con un espediente a casa del sindaco per sedurne la moglie, \u00e8 \"Young Embrace\" del gruppo fusion brasiliano Azymuth.\nLa musica usata per le scene di inseguimento \u00e8 \"Freeway mad\" dei Saxon"}
{"id": "900960", "revid": "115311345", "url": "https://it.wikipedia.org/wiki?curid=900960", "title": "Accademia neoplatonica", "text": "L'Accademia neoplatonica fu un'istituzione culturale fondata a Firenze nel 1462 da Marsilio Ficino, per incarico di Cosimo de' Medici, nella Villa le Fontanelle, e successivamente espansa nella pi\u00f9 nota Villa medicea di Careggi.\nStoria e membri.\nIl contesto culturale in cui l'Accademia si trov\u00f2 ad operare era allora fortemente segnato dal platonismo, rinato in Italia verso la fine del XIV secolo, attraverso l'umanesimo. Fu in particolare l'istituzione di cattedre di greco nelle principali universit\u00e0, dovuta a diversi episodi come la provvisoria riunificazione tra le Chiese d'Oriente e d'Occidente del 1438, o la diaspora di intellettuali bizantini dopo la presa di Costantinopoli (1453) arruolati come insegnanti in Italia, che permise l'uso diretto dei testi di Platone, pressoch\u00e9 sconosciuti nel Medioevo, che diede avvio alle traduzioni in latino.\nA Firenze l'Accademia, che doveva significare simbolicamente la riapertura dell'antica Accademia di Atene, costitu\u00ec un importante cenacolo di artisti, filologi e intellettuali. Qui Marsilio Ficino tradusse in latino l'opera di Platone, ma anche di Plotino e di altri esponenti del neoplatonismo: fu proprio quest'ultima chiave interpretativa del platonismo a prevalere. Platone cio\u00e8 era considerato idealmente il capostipite di concezioni filosofiche appartenute anche ad autori successivi e cristiani, come Agostino o Boezio.\nFra gli esponenti principali dell'Accademia Neoplatonica ci furono, oltre allo stesso Ficino, Pico della Mirandola, Poliziano, Nicola Cusano, Leon Battista Alberti, Bartolomeo Scala e Cristoforo Landino, nonch\u00e9 esponenti della famiglia dei Medici, quali Giuliano de' Medici e Lorenzo il Magnifico. Essi si riunivano inizialmente in Villa le Fontanelle, e quando gli studenti divennero molti, l'accademia si spost\u00f2 nella vicina Villa medicea di Careggi, nei dintorni di Firenze, oggi parte dell'Ospedale di Careggi, e presso la loggia annessa alla stessa.\nDopo la morte del Magnifico (1492) l'Accademia si riun\u00ec alla villa di Bernardo Rucellai, presso gli Orti Oricellai. Fecero parte di questa \"seconda generazione\" Niccol\u00f2 Machiavelli, il Trissino, Jacopo da Diacceto, Luigi Alamanni e tanti altri. Tra l'altro in questo periodo l'Accademia si distinse per le posizioni favorevoli alla Repubblica e quindi antimedicee, che valsero agli accademici non pochi problemi. L'Accademia Neoplatonica fu infatti sciolta nel 1523, in conseguenza della congiura ordita contro il cardinale Giulio de' Medici da parte di alcuni suoi membri.\nNei pressi della villa di Careggi, era presente - quale annesso - una loggia della stessa Accademia Platonica - detta anche 'il Pescaione'. La peculiarit\u00e0 di tale edificio era quella di essere stato costruito con una porta che dava sul fiume Terzolle. Nei suoi pressi, si riunivano i membri dell'accademia. Al contrario degli altri edifici, non ha subito alcun restauro e, attualmente in stato di completo degrado, appare prossimo al collasso strutturale.\nDottrina.\nSecondo Ficino esisteva una tradizione filosofica che andava, senza soluzione di continuit\u00e0, da Pitagora all'orfismo, passando per Socrate, Platone e Aristotele fino a giungere al neoplatonismo. Le idee di Ficino, che ebbero una straordinaria influenza nella cultura del tempo, vennero riprese anche in seguito, soprattutto da quei filosofi con forti interessi religiosi, oltre a conoscere una notevole diffusione anche al di fuori delle scuole o delle accademie.\nL'uomo, come gi\u00e0 teorizzato durante l'umanesimo della prima met\u00e0 del secolo, era visto come \"copula mundi\", ovvero quell'armonica interazione tra anima e corpo in cui ciascuno \u00e8 padrone del proprio destino. Gli accademici riconoscevano come massima aspirazione umana la felicit\u00e0, ma non vedevano come suo sbocco naturale l'azione, e in particolare la politica, ma piuttosto la speculazione filosofica. Grazie all'esercizio di essa infatti gli spiriti pi\u00f9 nobili ed eletti possono sperimentare la felicit\u00e0 e raggiungere la conoscenza del vero dopo la morte.\nSecondo i neoplatonici il mondo era organizzato in sfere concentriche, i cui estremi erano l'Iperuranio, inteso come mondo divino, e la materia, intesa come mondo animale. L'uomo era l'unico essere in natura dotato di ragione, che gli permette di scegliere consapevolmente se elevarsi verso il mondo divino o scendere verso quello animale o ancora mantenersi a un'equilibrata equidistanza. Questa scelta si compie tramite la mediazione fondamentale dell'amore e della bellezza. Scriveva Ficino che \u00abAmore \u00e8 desiderio di bellezza\u00bb ed \u00e8 l'amore, nelle varie forme di bestiale, umano o divino, a guidare l'uomo nel cammino di ascesa verso Dio, ritenuto fonte della bellezza vera e perfetta.\nFondamentale nella storia del pensiero fu il collegamento che il neoplatonismo rinascimentale, in particolare a Firenze, fece tra la filosofia classica e il cristianesimo. Una delle opere pi\u00f9 importanti in questo senso \u00e8 la \"Theologia platonica\", sempre di Ficino, in cui viene operato il miglior tentativo fino ad allora condotto di rivalutazione del pensiero classico in chiave religiosa cristiana.\nCol tempo il carattere elitario dell'Accademia svilupp\u00f2 correnti ermetiche, magiche ed esoteriche, senza tuttavia smarrire la sua struttura logica di fondo, costituita dal metodo critico della teologia negativa.\nInfluenza nelle arti figurative.\nLe dottrine dell'accademia neoplatonica ebbero dirette conseguenze nelle arti figurative, sia per i desideri della committenza, guidata dai Medici, sia per uno spirito emulativo che si propag\u00f2 in tutte le pi\u00f9 importanti corti d'Italia (e poi d'Europa), grazie all'uso degli stessi artisti quali ambasciatori della cultura fiorentina promosso dallo stesso Lorenzo de' Medici.\nUna delle conseguenze pi\u00f9 evidenti fu l'ingresso di soggetti mitologici nelle opere d'arte, riletti in chiave cristiana quali portatori di arcane verit\u00e0 o come testimoni di una sognata armonia ormai perduta. Parallelamente si diffuse il tema della ricerca della bellezza, intesa come senso di proporzione e armonia estetica, che proprio nella produzione figurativa aveva una delle sue applicazioni pi\u00f9 naturali.\nVenere, la dea pi\u00f9 peccaminosa dell'Olimpo pagano, venne totalmente reinterpretata dai filosofi neoplatonici e divent\u00f2 uno dei soggetti raffigurati pi\u00f9 frequentemente dagli artisti secondo una duplice tipologia: la \"Venere celeste\", simbolo dell'amore spirituale che spingeva l'uomo verso l'ascesi mistica, e la \"Venere terrena\", simbolo dell'istintualit\u00e0 e della passione che lo ricacciavano verso il basso.\nUn altro tema rappresentato di sovente fu la lotta tra un principio superiore ed uno inferiore (ad esempio Marte ammansito da Venere o i mostri abbattuti da Ercole), secondo l'idea di una continua tensione dell'animo umano, sospeso tra virt\u00f9 e vizi; l'uomo in pratica era tendenzialmente rivolto verso il bene, ma incapace di conseguire la perfezione e spesso insidiato dal pericolo di ricadere verso l'irrazionalit\u00e0 dettata dall'istinto; da questa consapevolezza dei propri limiti deriva perci\u00f2 il dramma esistenziale dell'uomo neoplatonico, consapevole di dover rincorrere per tutta la vita una condizione apparentemente irraggiungibile.\nFurono influenzati dai temi neoplatonici artisti come Sandro Botticelli, Antonio e Piero del Pollaiolo, Leonardo da Vinci, Perugino, Luca Signorelli, ecc.\nCon la morte di Lorenzo il Magnifico e l'instaurarsi della repubblica savonaroliana questi ideali vissero una profonda crisi, che port\u00f2 a un ritorno verso una religiosit\u00e0 pi\u00f9 rigorosa nei costumi e di stampo pi\u00f9 ascetico."}
{"id": "900964", "revid": "767487", "url": "https://it.wikipedia.org/wiki?curid=900964", "title": "Zucchero, miele e peperoncino", "text": "Zucchero, miele e peperoncino \u00e8 un film comico italiano del 1980 diretto da Sergio Martino.\nTrama.\nDavanti ad un pretore sfilano una serie di personaggi, protagonisti di 3 vicende pi\u00f9 o meno complicate e tragicomiche.\nPrimo episodio.\nValerio Milanese \u00e8 un pugliese che, a causa di uno scambio di fotografie, viene scambiato per Matteo Pugliese, un pericoloso assassino ricercato dalla polizia. Una giornalista molto sexy, convinta di aver messo le mani sullo scoop della sua carriera, finisce per peggiorare la sua posizione.\nSecondo episodio.\nGiuseppe Mazzarelli \u00e8 un laureato in lingue impossibilitato a trovare un lavoro; a causa di un equivoco, decide di fingersi una domestica e inizia a lavorare in una casa dove il proprietario, Duilio Mencacci, \u00e8 un manesco macellaio e sua moglie Mara una donna infelice e maltrattata da quest'ultimo. Mara, una volta scoperta l'identit\u00e0 di Giuseppe, decide di portarselo a letto. Il marito si insospettisce sempre di pi\u00f9 del rapporto tra la moglie e la domestica fino a quando Mara rimane incinta e Duilio scopre l'inganno.\nTerzo episodio.\nPlinio Carlozzi \u00e8 un tassista coinvolto, contro la sua volont\u00e0, in un rapimento di una ragazza da parte un gruppo di siciliani, che vuole costringere la giovane a sposare uno di loro nonostante ella non sia consenziente. Alla fine Plinio riesce a evitare il matrimonio forzato che la ragazza di nome Rosalia non accettava, e quest'ultima si mostra grata nei suoi confronti al punto di sposarlo.\nCuriosit\u00e0.\nLa pellicola ha avuto un ideale \"seguito\" con il film \"Ricchi, ricchissimi... praticamente in mutande\" del 1982. Entrambi i film hanno lo stesso regista, gli stessi interpreti principali e lo stesso schema narrativo di tre episodi in un unico tribunale."}
{"id": "900966", "revid": "1154737", "url": "https://it.wikipedia.org/wiki?curid=900966", "title": "Valle dell'Arrestra", "text": "La valle dell'Arrestra \u00e8 la valle del torrente Arrestra, in Liguria, confine naturale tra le due cittadine di Cogoleto e Varazze e quindi tra la citt\u00e0 metropolitana di Genova e la provincia di Savona.\nNel suo territorio sono presenti diverse cave.\nNel comune di Cogoleto lungo la valle Arrestra sorgono gli impianti sportivi tra cui lo stadio comunale \"Giovanni Maggio\" e diverse attivit\u00e0 industriali."}
{"id": "900967", "revid": "123877509", "url": "https://it.wikipedia.org/wiki?curid=900967", "title": "Chisimaio", "text": "Chisimaio (: ; ; ; anche \"Kismayo\" o \"Kismayu\") \u00e8 una citt\u00e0 portuale nella regione del Basso Giuba in Somalia. \u00c8 la quinta citt\u00e0 del Paese (dopo Mogadiscio, Hargheisa, Merca e Berbera) con 256.000 abitanti (2007). \u00c8 situata a 520 chilometri a sud-ovest di Mogadiscio, vicino alla foce del fiume Giuba che scorre fino all'oceano Indiano.\nStoria.\nSin dalla sua fondazione nel 1872 Chisimaio fu sotto la sovranit\u00e0 del Sultano di Zanzibar. Dal 1895 essa fu ceduta al governo britannico e fino al 1923 fece parte della colonia inglese del Kenya. Col protocollo italo-britannico del 15 luglio 1924 la citt\u00e0 venne annessa alla Somalia italiana insieme al suo territorio denominato Oltregiuba in applicazione al Patto di Londra che prevedeva cessioni di territori coloniali a favore dell'Italia da parte di Francia ed Inghilterra in caso di vittoria nella prima guerra mondiale. Il 28 giugno 1925 l'Alto Commissario Corrado Zoli sbarcava a Chisimaio, capoluogo dello Jubaland, per ricevere la consegna del territorio dal Commissario Provinciale Britannico; il governo di Roma aveva previsto che il nuovo territorio, dopo un breve periodo di amministrazione straordinaria dell'Alto Commissario, avrebbe fatto parte integrante della Somalia italiana, il che avvenne il 1\u00ba luglio 1926 per effetto di un Regio decreto poi convertito in legge.\nLa citt\u00e0 di Chisimaio \u00e8 stata fondata dai Bagiuni; il suo nome deriva dai due vocaboli in lingua bagiuni \"Kisima\", cio\u00e8 \"pozzo\", e \"yu\", cio\u00e8 \"profondo\", e cos\u00ec il nome della citt\u00e0 significa \"pozzo profondo\". Siccome era difficile per i somali la pronuncia di Kisimayu, venne somalizzato e divent\u00f2 \"Kisimaayo\". Il pozzo dal quale la citt\u00e0 prese il nome si trova nell'omonima isola di Kisimayu, la quale durante la costruzione dell'attuale porto, venne congiunta alla costa dagli americani nel 1962. Durante l'amministrazione italiana e durante i governi nazionali Chisimaio fu la terza citt\u00e0 per importanza politica, economica e sociale della colonia.\nChisimaio \u00e8 stata sede di diverse battaglie nel corso della guerra civile somala. Alla fine del 2006, gli islamisti presero il controllo della maggior parte della citt\u00e0. Nel 2010, per riprenderne il controllo, venne proclamata l'amministrazione autonoma dell\"Azania\" (Oltregiuba), riconosciuta formalmente dal Governo somalo nel 2011. \nIl 28 settembre 2012, l'esercito somalo coadiuvato dalle truppe AMISOM liber\u00f2 la citt\u00e0 dagli islamisti Al-Shabaab\n, ristabilendovi la propria amministrazione regionale ufficialmente dal 2013."}
{"id": "900968", "revid": "33689", "url": "https://it.wikipedia.org/wiki?curid=900968", "title": "Hermes T. Haight", "text": ""}
{"id": "900971", "revid": "2110845", "url": "https://it.wikipedia.org/wiki?curid=900971", "title": "Zino Francescatti", "text": "Biografia.\nFu figlio di musicisti: in particolare suo padre Ren\u00e9, violinista e violoncellista di origine italiana, aveva studiato con Camillo Sivori, un allievo di Niccol\u00f2 Paganini.\nZino Francescatti fu un \"enfant prodige\", che si esib\u00ec in pubblico con il concerto di Beethoven all'et\u00e0 di dieci anni.\nFrancescatti era considerato uno specialista di Paganini, e la sua registrazione del Concerto n. 1 di Paganini \u00e8 ancora considerata un punto di riferimento per l'elevata tecnica esecutiva. Notevoli anche le registrazioni delle sonate di Beethoven per piano e violino con Robert Casadesus, il Concerto n. 3 per violino e orchestra di Saint-Sa\u00ebns e quelli di Bruch e Mendelssohn.\nNel 1927, and\u00f2 a Parigi per insegnare alla \u00c9cole Normale de Musique. \nLa sua carriera conobbe un appannamento dopo la sua partenza per gli Stati Uniti, quando durante il secondo conflitto mondiale ridusse la sua attivit\u00e0 concertistica, per poi trovare il giusto riconoscimento nei successivi anni '50.\nQuattro artisti hanno influenzato particolarmente l'arte di Zino Francescatti: Jacques Thibaud, che lo protesse e lo incoraggi\u00f2 nei momenti difficili; Maurice Ravel, del quale fu amico e fedele interprete (l'equivalente di Vlado Perlemuter per il pianoforte); Bruno Walter, che lo diresse in varie occasioni; e Robert Casadesus, con il quale form\u00f2 un duo affiatato.\nSuonava sullo Stradivari \"Hart\" del 1727, successivamente appartenuto a Salvatore Accardo.\nMor\u00ec a La Ciotat, localit\u00e0 della Provenza-Alpi-Costa Azzurra, in Francia, all'et\u00e0 di 89 anni."}
{"id": "900984", "revid": "1776051", "url": "https://it.wikipedia.org/wiki?curid=900984", "title": "Antonio Beretta", "text": "Biografia.\nI primi anni.\nMembro della borghesia lombarda di met\u00e0 ottocento, Antonio Beretta era figlio di Luigi Antonio e di Maria Bontempi.\nEntrato nel mondo politico, divenne Assessore della Congregazione di Milano nel 1843 e rimase in attivit\u00e0 anche durante il breve governo di Gabrio Casati. All'ingresso di Carlo Alberto a Milano fu tra i primi a presentargli gli omaggi della cittadinanza e del comune ed in quell'occasione venne nominato membro della consulta lombarda.\nCon la sconfitta della Battaglia di Novara del 1849, braccato dalla polizia austriaca, visse alcuni anni in esilio dapprima in Francia e successivamente in Inghilterra. Nel frattempo il governo austriaco sequestr\u00f2 ad Antonio Beretta il suo patrimonio in Milano.\nSindaco di Milano.\nNel 1859, all'indomani dell'unit\u00e0 d'Italia, venne eletto consigliere comunale della citt\u00e0 meneghina.\nFu il primo sindaco della citt\u00e0 di Milano, sotto il Regno di Sardegna, poi Regno d'Italia dal 1861. Rimase in carica dal 21 gennaio 1860 al 18 luglio 1867, periodo nel quale istitu\u00ec una commissione con il compito di promuovere la creazione di una nuova azienda bancaria, denominata \"Compagnia del credito sul lavoro di Milano\". La compagnia si sciolse poco dopo, gettando le basi per la nascita della Banca Popolare di Milano. Avvi\u00f2 inoltre i lavori di sistemazione di piazza Duomo. Fra il 1867 e il 1871 fu Presidente della Commissione dell'Associazione industriale italiana che promosse la l'Esposizione industriale italiana del 1871 tenutasi a Milano.\nFu travolto politicamente dallo scandalo sulla costruzione della Galleria della Scala: il sindaco si era accordato segretamente con la societ\u00e0 edificatrice per alzare di un piano la struttura, ed aveva strapagato con fondi pubblici due dei vecchi palazzi da demolire per far posto alla Galleria, palazzi che risultarono intestati ad un suo parente.\nNel 1862 venne nominato Senatore del Regno.\nVenne nominato conte il 15 ottobre 1871 da Vittorio Emanuele II e divenne in seguito un membro illustre della Societ\u00e0 storica lombarda. Fu anche presidente del Museo patrio d'archeologia di Milano e presidente dell'Associazione industriale italiana sotto la cui egida istitu\u00ec' nel 1882 la Scuola superiore d'Arte applicata all'Industria del Castello Sforzesco di Milano."}
{"id": "900986", "revid": "110157", "url": "https://it.wikipedia.org/wiki?curid=900986", "title": "Museo di Santa Restituta", "text": "Il Museo di Santa Restituta si trova a Lacco Ameno, sull'isola d'Ischia ed \u00e8 situato al di sotto della Basilica di Santa Restituta, in prossimit\u00e0 del Museo Archeologico di Pithecusae.\nMuseo Archeologico.\nStoria.\nIl museo nacque agli inizi degli anni cinquanta grazie al rettore della chiesa, Pietro Monti: i lavori di riparazione dell'antica cappella dedicata alla martire africana Santa Restituta (santa) (le cui reliquie giunsero a Ischia nel V secolo e furono qui collocate prima di essere traslate a Napoli nel IX secolo), situata nell'omonima piazza nel centro di Lacco Ameno, portarono alla luce, nel 1951, una cripta paleocristiana proprio al di sotto del pavimento. Il ritrovamento di una lucerna fittile datata VI secolo-VII secolo d.C. impresse una spinta propulsiva ai lavori di scavo, che in breve portarono alla scoperta di un antico cimitero cristiano ed in seguito di numerose tombe fenicie, puniche e greco-romane.\nGli scavi ed il museo ebbero sistemazione definitiva nel 1974; attualmente il museo \u00e8 sovraordinato alla curia di Napoli e alla Soprintendenza per i beni archeologici delle province di Napoli e Caserta.\nLa peculiarit\u00e0 del Museo \u00e8 rappresentata dalla commistione tra le aree di scavo e l'entit\u00e0 museale: esso infatti \u00e8 stato realizzato sui luoghi stessi degli antichi insediamenti e ha finito per raccogliere, col passare del tempo, anche i reperti provenienti da altre parti dell'isola.\nOpere.\nI lavori di scavo hanno permesso agli studiosi di identificare sia un'area cimiteriale sia un'area \"industriale\" in cui erano presenti i forni per la cottura della creta. I vasi pitecusani venivano lavorati e cotti proprio in quel punto per poi essere venduti ed esportati per tutto il Mediterraneo. \u00c8 quindi possibile osservare cocci e frammenti di anfore per il vino, di statuette e di piatti raffiguranti figure divine, come ad esempio la Testa della ninfa Aretusa (IV secolo a.C.) e la Testa di Demetra (IV secolo a.C.), un lekythos d'argilla e vernice nera (IV secolo a.C.), un'antefissa in argilla a vernice rossa (VI secolo a.C.) o addirittura un'arula in marmo bianco levigata a scalpello (III secolo a.C.).\nParallelamente, all'interno del percorso degli scavi \u00e8 possibile osservare un panorama globale della storia dell'isola d'Ischia: dalla preistoria al periodo greco-ellenistico-romano, fino alle testimonianze del primo Cristianesimo."}
{"id": "900988", "revid": "22414", "url": "https://it.wikipedia.org/wiki?curid=900988", "title": "HEC - Hautes Etudes Commerciales (Paris)", "text": ""}
{"id": "900993", "revid": "22414", "url": "https://it.wikipedia.org/wiki?curid=900993", "title": "\u00c9cole des Hautes \u00c9tudes Commerciales", "text": ""}
{"id": "900996", "revid": "599013", "url": "https://it.wikipedia.org/wiki?curid=900996", "title": "Bestla (astronomia)", "text": "Bestla \u00e8 un satellite naturale irregolare del pianeta Saturno.\nStoria.\nBestla \u00e8 stata scoperta da una squadra di astronomi dell'Universit\u00e0 delle Hawaii nel 2004; l'annuncio della scoperta \u00e8 stato fatto il 4 maggio 2005. Le lastre fotografiche che hanno reso possibile la scoperta risalivano al periodo compreso fra il 13 dicembre 2004 e il 5 marzo 2005.\nIl satellite \u00e8 stato battezzato nel marzo 2007 con il nome di Bestla, una figura della mitologia norrena, sposa di Borr e madre di Odino, V\u00edli e V\u00e9. L'oggetto era precedentemente noto mediante la designazione provvisoria \"S/2004 S 18\", assegnata dall'Unione Astronomica Internazionale.\nParametri orbitali.\nIl satellite \u00e8 caratterizzato da un movimento retrogrado."}
{"id": "901021", "revid": "1543377", "url": "https://it.wikipedia.org/wiki?curid=901021", "title": "Provincia di Shirak", "text": " \nShirak (in armeno: \u0547\u056b\u0580\u0561\u056f; ) \u00e8 una provincia (\"marz\") dell'Armenia di circa 281.300 abitanti (2007) che ha come capoluogo Gyumri. La provincia mette insieme i precedenti distretti di Akhuryan, Amasia, Ani, Artik e Ashotsk.\nShirak, situata nella parte nord-occidentale del paese, \u00e8 confinante con la Turchia a ovest e la Georgia a nord.\nNel 1988 questa provincia \u00e8 stata soggetta ad un fortissimo sisma che ha parzialmente raso al suolo il suo capoluogo.\nSuddivisione amministrativa.\nLa provincia \u00e8 suddivisa in 119 comuni, dei quali 3 sono considerate citt\u00e0:"}
{"id": "901027", "revid": "1692348", "url": "https://it.wikipedia.org/wiki?curid=901027", "title": "Campo di internamento di Ferramonti di Tarsia", "text": "Il campo di concentramento di Ferramonti, nel comune di Tarsia in provincia di Cosenza, in origine conosciuto anche come \"campo di concentramento Media Valle di Crati\" \u00ab\u00e8 stato il pi\u00f9 grande dei 15 campi di internamento\u00bb costruiti nell'estate del 1940 da Benito Mussolini e anche il principale, in termini di consistenza numerica, tra i numerosi luoghi di internamento per ebrei, apolidi, stranieri nemici e slavi all'indomani dell'entrata dell'Italia nella seconda guerra mondiale. Il campo fu liberato dagli inglesi nel settembre del 1943, ma molti ex-internati rimasero a Ferramonti anche negli anni successivi e il campo di Ferramonti fu ufficialmente chiuso l'11 dicembre 1945. Conseguentemente, dal punto di vista cronologico degli eventi della seconda guerra mondiale, ha gi\u00e0 un suo peculiare primato: fu in assoluto il primo campo di concentramento per ebrei ad essere liberato e anche l'ultimo ad essere formalmente chiuso.\nLa storia.\nL'inizio dell'attivit\u00e0 del campo di Ferramonti cominci\u00f2 il 20 giugno del 1940 quando vi giunse un primo piccolo gruppo di 160 ebrei provenienti da Roma. Nel 1943, al momento della sua liberazione, nel campo si sarebbero trovati 1\u00a0604 internati ebrei e 412 non ebrei.\nLa decisione di collocare il campo in una zona insalubre e malarica deriva in realt\u00e0 non da una ragione politica/razziale, ma da un interesse economico da parte del costruttore Eugenio Parrini, molto vicino ad importanti gerarchi fascisti. La sua ditta, era gi\u00e0 presente a Ferramonti dove aveva ultimato dei lavori di bonifica. Dovendo costruire il campo di concentramento, Parrini fece in modo di utilizzare a questo scopo il cantiere gi\u00e0 presente in loco e le baracche che ospitarono il primo gruppo di ebrei erano in realt\u00e0 le baracche utilizzate in precedenza dagli operai impegnati nella bonifica. Eugenio Parrini, costruttore anche del campo di concentramento di Pisticci, impose nel campo di Ferramonti un proprio spaccio alimentare in regime di monopolio. Il campo era infestato da insetti ed era costituito da 92 capannoni situati in un perimetro di circa 160.000\u00a0m\u00b2 nei pressi del fiume Crati. Vi erano capannoni di 335\u00a0m\u00b2, con due camerate da 30 posti, e capannoni da 268\u00a0m\u00b2, che accoglievano otto nuclei familiari di cinque persone o dodici nuclei familiari da tre persone.\nConsiderata la sua natura di luogo di detenzione, con una struttura a baraccamenti e una recinzione fatta da una staccionata di legno sormontata da una linea di filo spinato, le condizioni di vita nel campo tuttavia rimasero sempre discrete e umane. Nessuno degli internati fu vittima di violenze o fu direttamente deportato da Ferramonti in Germania. Al contrario, le autorit\u00e0 del campo non diedero mai seguito alle richieste tedesche. Furono deportate solo quelle persone che, avendo chiesto un trasferimento da Ferramonti ad un confino libero in alcuni centri del nord Italia, si trovarono sotto l'occupazione tedesca dopo il settembre del 1943. Ferramonti non fu quindi in alcun modo un campo di transito per i lager tedeschi. Per questa sua peculiare caratteristica, lo storico ebreo inglese Jonathan Steinberg ha definito il campo di Ferramonti come \"il pi\u00f9 grande kibbutz del continente europeo\". \nIn effetti gli unici deceduti di morte violenta all'interno del campo furono quattro vittime di un mitragliamento da parte di un caccia alleato durante un duello aereo con un velivolo tedesco sopra il campo (27 agosto 1943). Gli internati potevano ricevere dall'esterno posta e cibo e, all'interno del campo, godettero sempre della libert\u00e0 di organizzarsi eleggendo propri rappresentanti, di avere un'infermeria con annessa farmacia, una scuola, un asilo, una biblioteca, un teatro e dei propri luoghi di culto (due sinagoghe, una cappella cattolica e un'altra greco-ortodossa). Diverse coppie si formarono e sposarono nel campo, dove nacquero 21 bambini. A conferma di questa sua storia di umanit\u00e0, le relazioni degli ufficiali del Regno Unito che entrarono a Ferramonti nel 1943, descrissero il campo di Ferramonti pi\u00f9 come un piccolo villaggio che non un campo di concentramento. Sempre in base alle loro relazioni, l'incidenza dei decessi per cause naturali avvenuti a Ferramonti fu bassa: 8-12 decessi ogni 2.000 persone. Gli ebrei deceduti nel campo sono stati regolarmente seppelliti all'interno sia del piccolo cimitero cattolico di Tarsia (16 sepolture registrate, ma solo 4 ancora presenti) che nel cimitero di Cosenza (21 sepolture registrate e tutte presenti), dove ancora \u00e8 possibile vedere le loro tombe.\nIl campo era sotto la responsabilit\u00e0 del ministero dell'interno e retto da un commissario di pubblica sicurezza, ma la sorveglianza esterna era affidata alla MVSN. Per l'opera di umanizzazione verso le condizioni di vita degli internati, svolta dai funzionari di polizia che si avvicendarono al comando (Paolo Salvatore in primo luogo, e quindi Leopoldo Pelosio e Mario Fraticelli) e dal cappellano del campo, il padre cappuccino fra Callisto Lopinot, si verificarono vari attriti tra le autorit\u00e0 di polizia e la milizia, che comportarono problemi nei confronti dei funzionari stessi. Per importanza e umanit\u00e0 si distinse il primo direttore, Paolo Salvatore, che venne allontanato dal campo agli inizi del 1943 per un atteggiamento troppo permissivo nei confronti degli internati. Il frate cappuccino Lopinot si prest\u00f2 alacremente per aiutare tutti, senza distinzione di credo e religione. Anche il maresciallo del campo, Gaetano Marrari, viene ricordato dagli internati con grande affetto per la sua umanit\u00e0.\nGli internati ricevettero continua assistenza dalla DELASEM, l'ente di assistenza ai profughi creato nel 1939 dall'Unione delle Comunit\u00e0 Ebraiche Italiane con l'autorizzazione dello stesso governo fascista. Vi operava anche la \"Mensa dei bambini\" di Milano, diretta da Israele Kalk. Il supporto dato dal Vaticano per mezzo del frate cappuccino Lopinot fu anche molto importante, cos\u00ec come l'aiuto dato da Karel Weirich con la sua organizzazione a supporto degli ebrei cecoslovacchi (Opera San Venceslao). \nCon il deteriorarsi della generale situazione economica dell'Italia nel corso della guerra, anche le condizioni di vita nel campo si fecero progressivamente pi\u00f9 difficili. Dall'estate del 1942 fu concesso a tutti gli internati che lo volessero il permesso di lavorare al di fuori del campo per integrare le scarse razioni alimentari. \u00c8 anche importante ricordare i vicendevoli rapporti di aiuto e di solidariet\u00e0 intercorsi fra gli internati e la popolazione di Tarsia.\nI gruppi di internati.\nVengono di seguito elencati i \"principali gruppi\" di internati profughi e residenti di Ferramonti di Tarsia:\nGruppo dei romani.\nEra formato da circa 160 ebrei (tutti uomini) originari della Germania o dell'Austria, ma residenti a Roma da diversi anni e arrestati subito dopo l'entrata in guerra dell'Italia. Fu il primo gruppo ad essere internato a Ferramonti di Tarsia nel giugno del 1940. Era un gruppo socialmente omogeneo formato da professionisti con buone possibilit\u00e0 di denaro e di aiuti da parte dei propri familiari rimasti a Roma. In questo gruppo vi era lo psichiatra Ernst Bernhard, allievo di Jung. Recentemente \u00e8 stato pubblicato il carteggio con sua moglie Dora rimasta a Roma che testimonia l'ampia possibilit\u00e0 dei familiari degli internati di inviare agli stessi alimenti, vestiario e mezzi.\nGruppo dei settentrionali.\nEra formato da un po' pi\u00f9 di 300 ebrei (tutti uomini) provenienti, come il gruppo dei romani, dalla Germania, Austria o paesi dell'Europa orientale, ma residenti da anni in varie citt\u00e0 del nord Italia o giunti pi\u00f9 recentemente come profughi (specie dalla Polonia) per sfuggire all'avanzata nazista. Era un gruppo pi\u00f9 eterogeneo per professione e possibilit\u00e0 economiche. Arriv\u00f2 a Ferramonti nel settembre del 1940.\nGruppo di Bengasi.\nEra un gruppo formato da circa 300 ebrei (uomini, donne e bambini) profughi da vari paesi europei, che poco prima dell'entrata in guerra dell'Italia si era concentrata a Trieste in attesa di un trasporto verso la Palestina. Non potendo pi\u00f9 avere un viaggio diretto, il gruppo scelse di prendere un imbarco per Bengasi (Libia) da cui poi ripartire per la Palestina. Arrivati a Bengasi per\u00f2 questo trasporto si rivel\u00f2 inesistente e il gruppo si ritrov\u00f2 forzatamente a Bengasi dove fu aiutato dalla comunit\u00e0 ebraica locale. Finite tutte le loro risorse economiche e con l'entrata in guerra dell'Italia, il gruppo si ritrov\u00f2 prigioniero degli italiani. Dalla Libia furono trasportati in Italia dove sbarcarono a Napoli e da l\u00ec furono trasferiti a Ferramonti nel settembre del 1940. A causa delle loro peripezie, l\u2019intero gruppo arriv\u00f2 nel campo completamente privo di mezzi e di risorse finanziarie e senza poter contare sugli aiuti esterni come i primi due gruppi. Il loro arrivo e la loro povera condizione determin\u00f2 una riorganizzazione sociale del campo di Ferramonti con la creazione di un comitato di assistenza diretto da due importanti capi ebraici (Martin Ruben e Max Pereles). Un leader importante di questo gruppo fu Peter Kanner che, dopo la liberazione, divenne uno dei responsabili del campo).\nGruppo di Lubiana.\nEra un gruppo formato da poco pi\u00f9 di 100 ebrei (uomini, donne, bambini) provenienti da Zagabria, o da altre citt\u00e0 della Croazia, che si erano rifugiati a Lubiana, allora territorio sotto il controllo italiano, per sfuggire ai massacri organizzati dagli ustascia filo nazisti. Da Lubiana furono trasferiti a Ferramonti nel luglio del 1941. In questo caso l\u2019Esercito italiano ebbe un ruolo attivo di protezione di questi profughi croati, cos\u00ec come testimoniato nel libro \u201cUn debito di gratitudine\u201d dello storico ebreo Menachem Shelah (anche lui internato a Ferramonti).\nGruppo di Kavaja.\nEra un gruppo formato da circa 186 ebrei (uomini, donne, bambini) provenienti da Belgrado e da altre citt\u00e0 della Serbia fuggiti verso il Montenegro a seguito dei bombardamenti tedeschi dell'aprile del 1941. Arrestati nel luglio 1941 presso le Bocche di Cattaro (Montenegro), furono trasportati verso l'Albania dove furono internati in un campo a Kavaj\u00eb (a circa 20\u00a0km da Durazzo). A causa delle condizioni disastrose di quel campo, questo gruppo di persone fu imbarcato e trasportato in Italia, prima a Bari e poi a Ferramonti dove arriv\u00f2 nell'ottobre del 1941. In questo gruppo c'era l'Ing. Alfred Wiesner che subito dopo la guerra fond\u00f2 la ditta di gelati Algida e ne invent\u00f2 il marchio.\nGruppo del Pentcho o di Rodi.\nEra un grosso gruppo di giovanissimi ebrei appartenenti alla organizzazione sionista Betar che il 18 maggio del 1940 part\u00ec da Bratislava a bordo del battello fluviale \"Pentcho\" nella speranza di raggiungere la Palestina. Il gruppo era comandato dal sionista Alexander Citron. Il battello a stento navig\u00f2 lungo il Danubio e arriv\u00f2 nel mar Nero, pass\u00f2 lo stretto dei Dardanelli, ma quando si trov\u00f2 in mare aperto la notte fra il 9-10 ottobre del 1940 naufrag\u00f2 di fronte ad un'isola deserta dell'Egeo chiamata Kamilanisi privi di ogni possibilit\u00e0 di sopravvivenza. Avvistati prima dagli inglesi (che per\u00f2 non andarono in loro soccorso), furono salvati dalla nave militare italiana \u201cCamogli\u201d (che era molto pi\u00f9 distante dall'isola rispetto agli inglesi) comandata dal Cap. Carlo Orlandi. La nave italiana li port\u00f2 a Rodi dove furono internati fino agli inizi del 1942 e da qui portati in due riprese (febbraio e marzo 1942) a Ferramonti. Secondo gli Archivi di Arolsen gli ebrei di Rodi che giunsero a Ferramonti furono 198, altre fonti parlano di 200 o 201. L\u2019odissea di questo battello e dei suoi passeggeri \u00e8 narrata in diversi libri fra cui uno di John Bierman (Odyssey, 1984) e uno dello stesso Citron (Habaita). In seguito il capitano Orlandi venne preso dai nazisti che lo deportarono in un campo di concentramento in Germania.\nGruppo degli jugoslavi (non ebrei).\nEra un gruppo formato da circa 248 giovani jugoslavi non ebrei arrestati nelle regioni controllate dagli italiani in quanto o partigiani o loro fiancheggiatori.\nGruppo dei greci (non ebrei).\nEra un gruppo formato da un centinaio di greci non ebrei arrestati per atteggiamento anti-italiano o nel loro paese o nelle colonie dell'Africa settentrionale. Di religione cristiana ortodossa ebbero diverse tensioni con l'organizzazione ebraica del campo. Sulla base di quanto testimoniato da Kalk, questo gruppo fu erroneamente mandato a Ferramonti per un errore di un funzionario del ministero degli Interni italiano perch\u00e9 confuse la loro religione \"ortodossa\" con quella degli ebrei \"ortodossi\". In questo gruppo bisogna ricordare la presenza di Evangelos Averoff Tossizza che diventer\u00e0 un importante uomo politico della Grecia democratica e raccont\u00f2 la sua esperienza in Italia nel libro \u201cPrigioniero in Italia\u201d. Un altro greco, Costantin Zotis, raccont\u00f2 questa esperienza a Ferramonti nel libro \u201cI am still standing\u201d. Fra di loro c'era anche un monaco ortodosso (Damaskinos) e nel campo c'era anche una cappella ortodossa.\nGruppo dei francesi (non ebrei).\nDi questo gruppo di internati si sa pochissimo e la loro presenza \u00e8 testimoniata da una delle foto scattate dagli inglesi dopo la loro entrata. Nella foto classificata come 6923 (IWM, Londra), la didascalia cita il gruppo dei francesi provenienti dalla Corsica e fra loro quella del Generale francese Marchetti.\nGruppo dei cinesi.\nEra un gruppo di circa 70 uomini di nazionalit\u00e0 cinese presenti in Italia come commercianti ambulanti nelle citt\u00e0 del nord o come marinai su navi italiane. Vennero tutti arrestati dopo l'entrata dell'Italia in guerra e portati a Ferramonti dove allestirono una lavanderia.\nLa liberazione.\nIl 14 settembre 1943, quindi a brevissima distanza di tempo dall'armistizio, il campo fu liberato dall'avanzata alleata, venendo raggiunto dalle avanguardie britanniche e riuscendo pochi giorni prima a convincere una colonna nazista della divisione corazzata Hermann G\u00f6ring a non entrare nel campo stesso inscenando una falsa epidemia di tifo. Molti degli internati si erano comunque sparpagliati per maggior sicurezza nei villaggi circostanti\nDopo la liberazione il campo rimase aperto sotto una direzione ebraica, supervisionata dagli inglesi, fino alla fine della guerra. Molti degli ex-internati seguirono le forze armate alleate. Nel maggio del 1944, un gruppo di circa 350 di loro si imbarcarono da Taranto per la Palestina; 1000 partirono il 17 luglio 1944 da Napoli per gli Stati Uniti dove furono internati per qualche tempo a Camp Oswego nello Stato di New York, prima che fosse concessa loro il diritto di residenza nel paese.\nLa collocazione odierna e la biblioteca Gustav Brenner.\nL'area dove era collocato il campo si trova ora accanto all'attuale svincolo di Tarsia sud dell'autostrada A3 Salerno - Reggio Calabria. Dagli anni sessanta in poi, complice l'incuria delle autorit\u00e0 locali, l'intero campo \u00e8 stato prima utilizzato per attivit\u00e0 agricole e poi progressivamente smantellato e nessuna delle originali baracche degli internati \u00e8 rimasta. Attualmente l'area dove era il campo, anche se sottoposta a vincolo, \u00e8 un semplice campo agricolo. Accanto a questo appezzamento \u00e8 presente un piccolo museo di propriet\u00e0 del Comune di Tarsia, denominato Museo Internazionale della Memoria, inaugurato il 25 aprile 2004. In realt\u00e0, anche l'attuale area museale \u00e8 al di fuori dell'originale perimetro del campo occupato dalle baracche degli internati, situandosi nella zona dove si trovavano le abitazioni dei responsabili del campo (quelle del direttore e del personale addetto alla sorveglianza) e altre strutture tecniche (garage e officina, etc.). Il museo \u00e8 formato da alcune sale contenenti esclusivamente del materiale fotografico gi\u00e0 ampiamente reperibile in altre sedi o in internet (canale YouTube: https://www.youtube.com/user/ferramonticamp). In occasione della Giornata della Memoria, il 27 gennaio 2018, nell'area del campo, \u00e8 stata inaugurata una biblioteca in omaggio ad uno degli internati del campo, l'editore austriaco Gustav Brenner. In questa biblioteca sono presenti dei volumi dedicati al tema della Memoria e alla storia della presenza ebraica in Calabria.\nAttorno alla storia di Ferramonti sono sorte successivamente due distinte Fondazioni: la Fondazione Internazionale \"Ferramonti di Tarsia\" per l'amicizia fra i popoli (con sede a Cosenza) e la Fondazione \" Museo della Memoria Ferramonti di Tarsia \" (con sede a Tarsia).\nInternati famosi.\nFra gli internati di Ferramonti, alcuni di loro divennero molto famosi in svariati campi. Ecco un elenco:"}
{"id": "901028", "revid": "1543377", "url": "https://it.wikipedia.org/wiki?curid=901028", "title": "Alejandro Pe\u00f1a Esclusa", "text": "Secondo quanto scritto sul sito del Ministero della Comunicazione boliviano successivamente al suo arresto nel luglio 2010, \u00e8 inoltre membro del movimento tradizionalista di ispirazione cattolica Tradizione, Famiglia e Propriet\u00e0, di cui alcuni appartenenti sono stati accusati del tentativo di organizzare attentati contro Giovanni Paolo II durante il suo viaggio a Caracas il 13 novembre 1984 (l'associazione ha per\u00f2 smentito tale \"sacrilego attentato\"), e contro Ronald Reagan, presidente degli Stati Uniti d'America. In seguito a ci\u00f2 il movimento \u00e8 stata dichiarata fuorilegge in Venezuela, Francia, Spagna e Argentina, paesi dove era maggiormente radicata.\nNel 2002 Pe\u00f1a Esclusa \u00e8 stato arrestato in quanto accusato di avere avuto contatti con militari coinvolti nel fallito colpo di Stato in Venezuela del 12 aprile 2002, ma \u00e8 stato subito rilasciato\nAlle ultime elezioni presidenziali venezuelane, svoltesi nel 2006, si \u00e8 scagliato contro il capo dell'opposizione Manuel Rosales, per aver dichiarato la propria sconfitta nei confronti del presidente Hugo Ch\u00e1vez. \nNel 2007 ha condotto in Europa una campagna di sensibilizzazione rivolta principalmente contro il presidente del Venezuela Hugo Ch\u00e1vez e la sua politica. Nell'occasione si \u00e8 incontrato con esponenti dell'UDC, tra i quali il segretario nazionale Lorenzo Cesa, con il Cardinale Renato Martino e in Spagna con deputati e senatori di vari partiti politici. Soprattutto l'incontro di Roma, avvenuto l'8 marzo 2007 ha suscitato in Italia molto scalpore: anche se Lorenzo Cesa ha dichiarato allo storico e giornalista italiano Gennaro Carotenuto che \u00abnessuno mi aveva avvertito che \"[Alejandro Pe\u00f1a Esclusa]\" fosse dichiaratamente antisemita e golpista\u00bb, il suo incontro e le interviste di Pe\u00f1a Esclusa rilasciate ad Aldo Forbice su Radio Rai nel programma Zapping, sono stati da un certo movimento di opinione giudicati inopportuni.\nIl 12 luglio 2010 \u00e8 stato arrestato a Caracas dalla polizia venezuelana con l'accusa di essere un fiancheggiatore del presunto terrorista Francisco Ch\u00e1vez Abarca, accusato di avere preparato attentati a Cuba. Secondo il controspionaggio venezuelano, al momento dell'arresto Alejandro Pe\u00f1a Esclusa sarebbe stato trovato in possesso di armi ed esplosivi. La moglie e i suoi alleati respingono le accuse affermando che l'esplosivo \u00e8 stato depositato in casa dagli stessi agenti e considerano Pe\u00f1a Esclusa un prigioniero politico arrestato e detenuto illegalmente."}
{"id": "901029", "revid": "767487", "url": "https://it.wikipedia.org/wiki?curid=901029", "title": "Agenzia Riccardo Finzi... praticamente detective", "text": "Agenzia Riccardo Finzi... praticamente detective \u00e8 un film italiano del 1979 diretto da Bruno Corbucci.\nIl film \u00e8 tratto dal romanzo \"Agenzia Investigativa Riccardo Finzi\" di Luciano Secchi, meglio noto come Max Bunker, uscito nel 1978 e primo libro di una serie che vede protagonista il detective Riccardo Finzi.\nTrama.\nRiccardo Finzi \u00e8 uno scalcinato investigatore privato che arriva a Milano in cerca di fortuna.\nNella sua seconda sera in citt\u00e0, incontra Susy che lo invita a casa sua salvo poi cacciarlo in malo modo quando riceve una misteriosa telefonata. Di Susy non si hanno pi\u00f9 notizie fino a quando Riccardo legge sul giornale della morte di una ragazza che riconosce come Susy (in realt\u00e0 Pierpaola) dall'orologio e dalle scarpe che portava quando \u00e8 morta.\nInizia cos\u00ec la sua prima indagine aiutato anche dal suo fedele assistente, l'appuntato in pensione Giuseppe Marchini, detto Ciammarica (che in dialetto abruzzese significa \"lumaca\", anche se nel film il personaggio risulta essere napoletano).\nDopo una lunga indagine, i colpevoli si riveleranno essere la matrigna della vittima ed il suo amante, che verranno smascherati grazie ad un abile trucco.\nDistribuzione.\nIl film usc\u00ec nelle sale cinematografiche italiane il 21 dicembre 1979. In seguito venne riedito nel 1982, e per il rilancio promozionale furono stampate delle locandine nelle quali il titolo del film, a caratteri cubitali, era \u00abElamadooona!!!\u00bb (dal noto tormentone di Pozzetto), seguito dal titolo vero e proprio in caratteri pi\u00f9 piccoli."}
{"id": "901032", "revid": "287204", "url": "https://it.wikipedia.org/wiki?curid=901032", "title": "Francesc Camb\u00f2", "text": ""}
{"id": "901033", "revid": "47767", "url": "https://it.wikipedia.org/wiki?curid=901033", "title": "Ansegiso", "text": "Origine.\nAnsegiso fu il figlio secondogenito del vescovo di Metz Arnolfo e di Doda, figlia del vescovo di Metz, Arnoaldo. Ansegiso fu il fratello minore di Clodolfo, vescovo di Metz e, secondo gli Annales Xantenses, lo zio paterno di san Vandregisilo.\nBiografia.\nAnsegiso, che secondo il \"Liber de episcopis Mettensibus\" sembra che debba il suo nome ad Anchise, il padre di Enea, colui che, da Troia, raggiunse l'Italia, in quanto i Franchi credevano di discendere dai Troiani, sull'esempio del padre era dedito ad opere di bene. \nAnsegiso, dopo il 639, spos\u00f2 Begga, figlia di Pipino di Landen (figlio di Carlomanno, maggiordomo di palazzo in Neustria per il re Clotario II), e di sua moglie Itta.\nDal loro matrimonio nacque Pipino di H\u00e9ristal, che fu il fautore della riunificazione dei regni franchi ed il fondatore della dinastia dei Carolingi. La sua discendenza \u00e8 citata negli Annales Marbacenses, dove \u00e8 scritto che Ansegiso spos\u00f2 Begga che gli gener\u00f2 Pipino, maggiordomo dei regni Franchi, che gener\u00f2 Carlo (Maggiordomo dei regni Franchi), che gener\u00f2 Carlomanno e Pipino (maggiordomi dei regni franchi) e Pipino, che poi fu re, gener\u00f2 i re dei Franchi Carlomanno e Carlo, che poi fu imperatore e fu detto Magno.\nAnche gli \"Annales Mettenses priores\" riportano che Ansegiso e Begga furono i genitori di Pipino.\nIl re dei Franchi, Dagoberto I, qualche anno prima di morire, come gi\u00e0 era successo a suo padre, Clotario II, fu costretto a dare all'Austrasia un proprio re, nominando il suo primogenito, Sigeberto, che era un fanciullo e Ansegiso fu nominato maggiordomo del palazzo d'Austrasia, governando il regno insieme a san Cuniberto, vescovo di Colonia e anche quando la carica di maggiordomo pass\u00f2 al cognato, Grimoaldo, Ansegiso fu consigliere di Sigeberto III.\nDopo il fallito tentativo di colpo di Stato di Grimoaldo, anche Ansegiso fu costretto a ritirarsi a vita privata.\nSecondo gli Annales Xantenses, Ansegiso mor\u00ec, nel 685.\nDiscendenza.\nAnsegiso da Begga ebbe due figli:"}
{"id": "901034", "revid": "767487", "url": "https://it.wikipedia.org/wiki?curid=901034", "title": "Tesoromio", "text": "Tesoromio \u00e8 un film del 1979 diretto da Giulio Paradisi.\nTrama.\nEnrico Moroni, scrittore di commedie teatrali, dopo l'ennesimo fiasco riceve la visita dell'Ufficiale Giudiziario Pierluigi che, come gi\u00e0 altre volte, gli ripulisce la casa. I guai di Enrico, pi\u00f9 che da incapacit\u00e0, nascono dal fatto che, tramite l'avv. Roberto Manetta, una societ\u00e0 finanzia le fallimentari commedie per coprire le somme dovute al fisco, inoltre lo costringe a servirsi di Solange, attrice mediocre oltre che convivente dello scrittore. Un giorno, inviata da un'agenzia, si presenta come \"colf\" la ragazza di colore Tesoro Hoaua, proveniente da una piccola isola dell'Oceano Indiano. &lt;br&gt;L'esotica bellezza, carica di diamanti che suo padre raccoglie in abbondanza sulle montagne, innamoratasi di Enrico, paga tutti i suoi debiti, rimette la villa in condizioni ottimali e, preso il posto di Solange che si \u00e8 trasferita dall'amante Roberto, trascina Enrico nei suoi entusiasmi per la natura sino a indurlo alla composizione di una nuova commedia. I finanziatori, sicuri di poter usufruire di un altro clamoroso fiasco, mettono in scena la nuova opera che, per\u00f2, ottiene un clamoroso successo. Enrico, finalmente deciso a sposare Tesoro, viene a sapere che \u00e8 gi\u00e0 all'aeroporto. Ma, per sua fortuna, i finanzieri l'hanno fermata per l'incredibile quantit\u00e0 di diamanti di cui l'hanno trovata in possesso; ed Enrico, testimoniando in sua difesa, pu\u00f2 finalmente sposarla."}
{"id": "901036", "revid": "76963", "url": "https://it.wikipedia.org/wiki?curid=901036", "title": "Kim Peek", "text": "Ha ispirato il personaggio di Raymond Babbitt, interpretato da Dustin Hoffman nel film \"Rain Man - L'uomo della pioggia\".\n\u00c8 deceduto nel 2009 a 58 anni a causa di un attacco cardiaco.\nL'aspetto mentale.\nKim Peek \u00e8 nato con una macrocefalia associata a danni al cervelletto, e, ci\u00f2 che forse pi\u00f9 conta, un'agenesia del corpo calloso, condizione nella quale manca la rete di fibre nervose che connettono tra loro gli emisferi cerebrali. Nel caso di Peek, mancano anche connessioni secondarie come la commessura anteriore. \u00c8 stato supposto che i suoi neuroni, in assenza di un corpo calloso, abbiano creato nuove connessioni, il che ha comportato una maggiore capacit\u00e0 mnemonica.\nSecondo suo padre Fran, egli era in grado di svolgere attivit\u00e0 mnemonica sin dall'et\u00e0 di 16-20 mesi. Imparava a memoria i libri che leggeva, dopodich\u00e9, per segnalare che li aveva finiti, li posava rovesciati sulla mensola, un'abitudine che ha conservato. Leggeva un libro in un'ora circa, e si ricordava circa il 98% (impaginazione compresa) di tutto quello che aveva letto, memorizzando un'enorme quantit\u00e0 d'informazione nei pi\u00f9 disparati campi, dalla storia alla letteratura, dalla geografia alla matematica, dagli sport alla musica alle date. Conosceva a memoria circa 12.000 libri. Peek riusciva a fare a mente anche calcoli complessi, una capacit\u00e0 che gli tornava utile nel suo lavoro quotidiano, che consisteva nello stilare buste-paga. Dal 1969 \u00e8 stato attivo presso un laboratorio di adulti disabili.\nPeek ha imparato a camminare solo all'et\u00e0 di 4 anni, e aveva una deambulazione sghemba. Non era in grado di abbottonarsi la camicia ed era in difficolt\u00e0 in altre attivit\u00e0 motorie, probabilmente a causa dei danni al cervelletto, normalmente preposto alla coordinazione di queste attivit\u00e0. Nei test psicologici generali, Peek si era rivelato ben al di sotto della media come QI, ma aveva ottenuto punteggi altissimi in alcuni sotto-test. I discordanti risultati hanno condotto alla conclusione che tali test non fossero gli strumenti adatti per valutare le capacit\u00e0 di Peek.\nA differenza di molti \"idiot savant\", Peek ha mostrato crescenti capacit\u00e0 socializzanti, probabilmente in seguito alle attenzioni ricevute come il \"vero Rain Man\". Suo padre sostiene che dal 2004 all'incirca ha cominciato a dar prova di un inedito senso dell'umorismo. Inoltre si \u00e8 dimostrato ben di pi\u00f9 di un semplice deposito di enormi quantit\u00e0 d'informazione; la sua capacit\u00e0 di associare tra loro le informazioni che aveva memorizzato \u00e8 stata almeno un segno di creativit\u00e0. Dimostrava difficolt\u00e0 con le astrazioni, verificabili nell'interpretazione di proverbi o movenze metaforiche. Bench\u00e9 non sia mai stato un prodigio musicale, le capacit\u00e0 di Peek adulto in questo campo hanno riscosso attenzione da quando ha cominciato a studiare il pianoforte. Dimostrava di ricordare musiche udite decenni prima, e riusciva a riprodurle al pianoforte, compatibilmente con le sue limitate capacit\u00e0 manuali. Era in grado di pronunciarsi scorrevolmente sui pezzi di musica che eseguiva, istituendo ad esempio paragoni tra il brano che stava suonando e un altro gi\u00e0 sentito. Durante l'ascolto di registrazioni, era in grado di distinguere a quali strumenti erano affidate le singole parti, e si esercitava nell'indovinare compositori di musica mai sentita ricorrendo al paragone con le migliaia di pezzi musicali che aveva a mente.\nIl vero \"Rain Man\".\nNel 1984 lo sceneggiatore Barry Morrow ha reso visita a Peek ad Arlington, nel Texas; il risultato dell'incontro \u00e8 stato il film \"Rain Man\" del 1988. Il personaggio di Raymond Babbit, bench\u00e9 ispirato a Peek, era impostato come quello di un autistico. Dustin Hoffman, che recitava Babbit, incontr\u00f2 Peek e altri \"idiot savant\" per capire a fondo la loro natura e recitare con maggior aderenza. Il film comport\u00f2 una valanga di richieste di apparizione, ci\u00f2 che ha dato un grande impulso all'autostima di Peek. Barry Morrow ha dato a Kim il proprio Oscar da portare con s\u00e9 e da mostrare nelle varie occasioni. \u00c8 stato chiamato \"l'Oscar pi\u00f9 amato\" perch\u00e9, tra tutti, \u00e8 stato l'Oscar tenuto in mano dal maggior numero di persone. Kim era a suo agio nel fare la conoscenza con estranei, mostrando loro la propria abilit\u00e0 nei calcoli delle date dicendo loro in quale giorno della settimana sono nati e quali erano i titoli principali sui giornali di quel giorno.\nViaggiava con il padre, che lo aveva in carico e compiva tutte quelle azioni che Peek da solo non poteva compiere. Insieme con il padre ha anche pronunciato un discorso all'inaugurazione della Athanasius Kircher Society.\nNel 2004 scienziati della NASA hanno sottoposto Peek a una serie di test, inclusa la tomografia computerizzata e la risonanza magnetica, allo scopo di creare un'immagine tridimensionale della sua struttura cerebrale, relazionando i risultati con gli esiti di una risonanza magnetica fatta nel 1988. \u00c8 stato il primo tentativo di utilizzare le nuove tecnologie non invasive all'unico scopo di conoscere come una persona con anomalie cerebrali fosse in grado di fare quello che faceva.\nTelevisione.\nPeek \u00e8 anche apparso in televisione. Ha fatto una breve apparizione in \"Medical Incredible\", uno show del \"Discovery Health Channel\", e un'altra su \"Discovery Channel\", dove ha incontrato un altro \"idiot savant\", Daniel Tammet, e ha rilasciato una breve intervista. Insieme a Daniel Tammet \u00e8 apparso in \"Brainman\", un documentario di \"Discovery Channel\".\nHa fatto un'apparizione nella trasmissione \"Believe it or not\".\n\u00c8 apparso alla CNN, intervistato da Richard Quest.\n\"Discovery Channel\" ha trasmesso uno speciale di un'ora intitolato \"Inside the Rain Man\", dedicato alla vita di Kim Peek.\nUno show di un'ora, intitolato \"The Real Rain Man\", \u00e8 stato trasmesso su \"Discovery Health\" il 26 novembre 2006.\nItalia 1 il 4 giugno 2010 ha documentato, nel programma \"Capogiro\", le straordinarie capacit\u00e0 di Kim Peek."}
{"id": "901039", "revid": "599013", "url": "https://it.wikipedia.org/wiki?curid=901039", "title": "Gurabo", "text": "Il termine Gurabo \u00e8 un toponimo di origine taina che pu\u00f2 riferirsi alle seguenti localit\u00e0:"}
{"id": "901040", "revid": "97894037", "url": "https://it.wikipedia.org/wiki?curid=901040", "title": "Redemption (Gackt Camui)", "text": "Redemption \u00e8 un brano musicale di Gackt, pubblicato come singolo nel 2006.\nIl brano \u00e8 stato usato come colonna sonora del livello finale di \"Final Fantasy 7: Dirge of Cerberus\"."}
{"id": "901044", "revid": "767487", "url": "https://it.wikipedia.org/wiki?curid=901044", "title": "Rosenstolz", "text": "I Rosenstolz sono stati un duo pop rock tedesco di Berlino.\nIl gruppo \u00e8 composto da due membri, AnNa R. (voce) e Peter Plate, e, pur essendo nato nel 1991, ha raggiunto il grande successo nel 1998 con la canzone \"Herzenssch\u00f6ner\". Altri successi sono stati \"Amo Vitam\", \"Es k\u00f6nnt ein Anfang sein\", \"Liebe ist alles\", \"Willkommen\", \"Ich bin ich (Wir sind wir)\".\nI loro album \"Kassengift\" (2000), \"Herz\" (2004) e \"Das gro\u00dfe Leben\" (2006) ed il live DVD \"Das gro\u00dfe Leben - live\" (2006) hanno tutti raggiunto il numero uno della classifica tedesca (classifiche Media Control); \"Das gro\u00dfe Leben\" ha raggiunto la prima posizione anche in Austria e la decima in Svizzera.\nLe canzoni sono in tedesco e di tema sentimentale nella maggior parte dei casi.\nNelle loro canzoni si trovano a volte anche accenni a temi politici come i matrimoni gay in \"Ja, ich will\" (1999) o la guerra in Iraq in \"Laut\" (2003).\nNei loro concerti i Rosenstolz sono accompagnati da sette elementi, sempre gli stessi da molti anni: Zoran \"Zorro\" Grujovski (tastiere e chitarra acustica), Peter Koobs (chitarra), Thomy Jordi (basso) e Jens Carstens (percussioni), che hanno suonato anche in \"Herz\" e \"Das gro\u00dfe Leben\". Il chitarrista ed amico dei Rosenstolz Ralf L\u00fcbke ha lasciato la band dopo la tourn\u00e9e \"Willkommen\" per avere pi\u00f9 tempo per il proprio gruppo, i \"Monkeeman\". Lo ha sostituito Ulrich \u201eUlle\u201c Rode, che suona anche per Right Said Fred e Konstantin Wecker. Infine vi sono Lorenzo Allacher (sassofono e chitarra acustica) e Anne de Wolff (violino, accordeon e percussioni).\nBiografia.\nIl duo Rosenstolz \u00e8 formato da AnNa R. (proprio questo \u00e8 il nome segnalato sui siti ufficiali) e Peter Plate.\nAnNa R. \u00e8 nata il 25 dicembre 1969 ed \u00e8 cresciuta a Berlino Est. La prova d'ingresso per la scuola di musica di Friedrichshain fu un fallimento, per cui, prima del successo come cantante, lavor\u00f2 come assistente di laboratorio e in un negozio di dischi per finanziarsi la scuola di canto. Dal 2002 \u00e8 sposata con Nilo Neuenhofen, che ha diretto molti video del gruppo.\nPeter Plate \u00e8 nato il primo luglio 1967 a Nuova Delhi: il nonno lavorava l\u00e0 come diplomatico. Prima del trasferimento a Berlino nel 1990 ha vissuto per molto tempo a Goslar e Braunschweig. Prima di creare i Rosenstolz scrisse un musical con alcuni amici e incise alcune cassette che per\u00f2 non gli diedero popolarit\u00e0. Dichiaratamente omosessuale, vive con Ulf Leo Sommer, che \u00e8 anche produttore, compositore di testi e musica per i Rosenstolz.\nI Rosenstolz si esibivano all'inizio in piccoli locali della scena berlinese. Il loro primo concerto fu nell'ottobre 1991 alla \"Galerie Bellevue\" di Berlino davanti a una trentina di persone. Grazie anche a un instancabile fanclub, che attacc\u00f2 nella capitale tedesca in questo periodo centinaia di manifesti, il duo acquis\u00ec popolarit\u00e0 di anno in anno, nonostante radio e tv non trasmettessero la loro musica. Nel maggio 1997 suonarono a un concerto davanti a circa 10.000 persone a Novosibirsk, su invito del Goethe Institut. Nello stesso anno sono entrati anche per la prima volta, con l'album \"Die Schlampen sind m\u00fcde\", nella classifica dei dischi pi\u00f9 venduti. Un salto in avanti \u00e8 stato fatto nel 1998 con la qualificazione nazionale per rappresentare la Germania al concorso Eurovision Song Contest con il brano \"Herzenssch\u00f6ner\", dove hanno raggiunto il secondo posto. Nel 2000 hanno conquistato con \"Kassengift\" il primo posto in classifica e, con il video di \"Amo Vitam\", anche le tv musicali li hanno conosciuti. Nel 2003 hanno vinto i premi ECHO per il miglior sito. Il primo grande successo rimane comunque il singolo \"Liebe ist alles\" (2004) e l'album \"Herz\", entrato direttamente al primo posto delle classifiche e diventato disco di platino in otto settimane; nel 2004 fu l'album in lingua tedesca di maggior successo e il terzo in assoluto tra tutti.\nNel 2005 sono stati nominati agli ECHO come migliore gruppo per il video di \"Ich komm an dir nicht weiter\", (nominato anche come miglior video) e come migliori produttori musicali Peter Plate e Ulf Leo Sommer. Tra gli altri premi, hanno vinto anche il Comet per il miglior video tedesco, con \"Es tut immer noch weh\" e come miglior gruppo tedesco.\nDopo una pausa di un anno Peter e AnNa sono tornati nel 2006 con l'album \"Das gro\u00dfe Leben\" e il suo primo singolo \"Ich bin ich (Wir sind wir)\". Nel quindicesimo anno di attivit\u00e0, il duo \u00e8 stato in tour in Germania, Austria e Svizzera. Il secondo singolo \u00e8 \"Nichts von alledem (tut mir leid)\" e come terzo singolo hanno scelto \"Ich geh' in Flammen auf\" insieme a \"Das Gl\u00fcck liegt auf der Stra\u00dfe\". Durante il concerto all'Arena Leipzig (Lipsia) \u00e8 stato girato il filmato per il DVD \"Das gro\u00dfe Leben - live\". \nIl primo febbraio 2007 il duo ha vinto la \"Goldene Kamera\" della rivista televisiva \"H\u00d6RZU\" nella categoria Pop tedesco.\nIl 23 marzo 2007 uscir\u00e0 il nuovo singolo \"Aus Liebe wollt ich alles wissen\". Dal loro sito su Myspace fanno sapere che da luglio inizieranno a lavorare al nuovo album. Nel 2008 torneranno in tour."}
{"id": "901046", "revid": "709565", "url": "https://it.wikipedia.org/wiki?curid=901046", "title": "Esonimo ed endonimo", "text": "In etnolinguistica esonimo (dal greco \u1f14\u03be\u03c9, \"\u00e9x\u014d\", \"fuori\", e \u1f44\u03bd\u03bf\u03bc\u03b1, \"\u00f3noma\", \"nome\") ed endonimo o autonimo (dal greco \u1f14\u03bd\u03b4\u03bf\u03bd, \"\u00e9ndon\", \"dentro\", o \u03b1\u1f50\u03c4\u03cc, \"aut\u00f3\", \"s\u00e9 stesso\" e \u1f44\u03bd\u03bf\u03bc\u03b1, \"\u00f3noma\", \"nome\") sono due termini antitetici atti a qualificare il nome dato a una localit\u00e0 (toponimo), una popolazione (etnonimo), una lingua o attribuito a una persona come nome proprio (antroponimo) in base al gruppo etnico o lingua, essendo tale nome, rispettivamente, esterno e differente dal nome locale (esonimo) o interno e locale (endonimo) in riferimento a quel toponimo, etnonimo, lingua o antroponimo.\nDefinizione.\nNell'ambito del Consiglio economico e sociale delle Nazioni Unite (ECOSOC), il Gruppo di Lavoro sugli Esonimi, emanazione del Gruppo di Esperti in materia di Nomi geografici (UNGEGN), ha stabilito le seguenti definizioni:\n\"Londra\" \u00e8 l'esonimo italiano dell'endonimo \"London\". \"Rome\" \u00e8 l'esonimo inglese dell'endonimo \"Roma\". Come ulteriore esemplificazione, mentre \"Deutschland\" \u00e8 un endonimo, \"Germania\" \u00e8 un esonimo italiano per indicare la stessa nazione e \"Allemagne\" \u00e8 l'esonimo francese sempre per lo stesso luogo. Quindi, mentre possono esistere parecchi esonimi, l'endonimo \u00e8 uno solo, con l'eccezione di aree ufficialmente bilingui o plurilingui.\nCategorie di esonimi.\nGli esonimi possono derivare da diverse radici delle parole originarie come nel caso di \"Deutschland\", \"Germania\", menzionato sopra, possono essere parole imparentate con pronuncia od ortografia diversa, oppure possono essere interamente o parzialmente tradotte dalla lingua nativa. Per esempio, l'endonimo London \u00e8 noto come \"Londres\" in francese, spagnolo e portoghese, \"Londino\" (\u039b\u03bf\u03bd\u03b4\u03af\u03bd\u03bf) in greco, \"Londinium\" in latino, \"Londra\" in italiano, maltese, romeno e turco, \"Lond\u00fdn\" in ceco e slovacco, \"Londyn\" in polacco, \"Lund\u00fanir\" in islandese, e \"Lontoo\" in finlandese. Un esempio di un esonimo tradotto \u00e8 il nome \"Unione Sovietica\".\nGli esonimi possono essere anche divisi in \"nativi\" e \"mutuati\" (vale a dire, presi in prestito da un'altra lingua). Per esempio, lo sloveno usa gli esonimi nativi \"Dunaj\" (Vienna) e \"Benetke\" (Venezia), ma gli esonimi \"Kijev\" (Kiev) e \"Vilna\" (Vilnius) sono presi in prestito rispettivamente dal russo e dal polacco.\nTendenze nello sviluppo di esonimi.\nGli esonimi si sviluppano in presenza di luoghi di particolare significato per i parlanti nella lingua dell'esonimo, ad esempio Atene (\u0391\u03b8\u03ae\u03bd\u03b1/Ath\u00edna), Belgrado (\u0411\u0435\u043e\u0433\u0440\u0430\u0434/Beograd), Bucarest (Bucure\u015fti), Copenaghen (K\u00f8benhavn), Mosca (\u041c\u043e\u0441\u043a\u0432\u0430/Moskva), Nicosia (\u039b\u03b5\u03c5\u03ba\u03c9\u03c3\u03af\u03b1/Lefkos\u00eda), Praga (Praha), Vienna (Wien) o Varsavia (Warszawa). Madrid, con nome identico nelle principali lingue europee, fa eccezione. Per luoghi considerati di minore importanza, tentativi di riprodurne il nome sono stati effettuati in inglese sin dai tempi delle Crociate. Livorno, per esempio, era tradotto con \"Leghorn\" poich\u00e9 rappresentava un porto italiano essenziale per i mercanti inglesi, e a partire dal XVIII secolo anche per la Marina britannica. Non molto lontano Rapallo, porto minore per gli interessi inglesi, non ha invece ricevuto nessun esonimo.\nIn tempi antichi il nome dei villaggi o delle trib\u00f9 incontrate diveniva un esonimo impiegato per designare l'intero popolo che vi apparteneva. In questo modo, i Romani utilizzavano il nome tribale \"Graecus\" (Greco) per indicare gli abitanti della penisola ellenica, i Russi il toponimo \"Chechen\" Cecenia per indicare il popolo ceceno, gli europei al tempo del Medioevo il nome \"Tatari\" come indicazione generica per l'intera Confederazione mongola, a cui aggiunsero poi la \"r\" per confusione con \"Tartarus\". In modo simile gli invasori dell'attuale Ungheria, i Magiari, furono associati con gli Unni, che avevano invaso lo stesso territorio circa 500 anni prima, oppure confusi con gli Onoguri, alleanza di trib\u00f9 e non propriamente popolo, e fu cos\u00ec che nacque l'esonimo \"Ungheresi\" a fronte dell'endonimo \"Magyarok\".\nDifferenza tra esonimi e ridenominazioni.\nEsonimi ed endonimi non devono essere confusi con le \"ridenominazioni geografiche\", come nel caso di San Pietroburgo che nel 1914 divenne Pietrogrado (\u041f\u0435\u0442\u0440\u043e\u0433\u0440\u0430\u0434), nel 1924 Leningrado (\u041b\u0435\u043d\u0438\u043d\u0433\u0440\u0430\u0434) e nel 1991 di nuovo San Pietroburgo (\u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433 \"Sankt-Peterb\u00farg\"). In questo caso, nonostante \"Sankt-Peterburg\" abbia un'etimologia germanica, non \u00e8 mai stato un esonimo per la citt\u00e0 tra il 1914 e il 1991, esattamente come per Nieuw Amsterdam, il nome olandese di New York fino al 1664, non \u00e8 il suo esonimo olandese.\nUn caso pi\u00f9 complesso si verifica quando, a seguito di una ridenonimazione, continua a sopravvivere in una lingua estera l'antico nome (come esonimo) insieme al nuovo. Cos\u00ec accade per esempio per la citt\u00e0 di Bombay in India, il cui nome \u00e8 stato cambiato in Mumbai; in varie lingue estere si trovano in parallelo il nuovo nome, dove endonimo ed esonimo coincidono, e talvolta anche il vecchio nome, usato come esonimo."}
{"id": "901051", "revid": "767487", "url": "https://it.wikipedia.org/wiki?curid=901051", "title": "Gasparcolor", "text": "Il Gasparcolor, o Gaspar color, inventato nel 1934 dai fratelli ungheresi Imre e Bela Gaspar, \u00e8 stato il primo sistema di cinematografia tricromatico in sintesi sottrattiva\na distruzione di coloranti (o ad asportazione di coloranti o a sbianca di coloranti).\nIl positivo da proiezione era ottenuto a partire da tre positivi di selezione in bianco e nero, per cui la ripresa poteva essere effettuata con qualunque sistema consentisse di ottenere tali positivi. Ad esempio si potevano esporre contemporaneamente tre pellicole in bianco e nero rispettivamente attraverso tre filtri verde, rosso e blu, poi invertirle ottenendo direttamente i tre positivi di selezione, oppure svilupparle come negativi (ottenendo quindi tre negativi di selezione e poi stamparle su altre tre pellicole negative in bianco e nero, ottenendo cos\u00ec tre positivi.\nIl procedimento Gasparcolor vero e proprio cominciava a questo punto.\nQuella che sarebbe diventata la pellicola positiva a colori da proiezione era costituita da un supporto incolore trasparente, su un lato del quale era steso uno strato di colorante trasparente giallo e, sopra questo, uno strato di colorante trasparente magenta; sull'altro lato era steso uno strato di colorante trasparente ciano. Gli strati magenta e ciano erano sensibili al blu, mentre lo strato giallo era sensibile al rosso. Prima dello sviluppo, che consisteva nell'asportare i coloranti esposti (un procedimento che avrebbe trovato applicazione in seguito nel sistema Cibachrome-Ilfochrome di stampa fotografica a colori), la pellicola appariva pertanto praticamente nera.\nLa prima esposizione avveniva attraverso il positivo di selezione in bianco e nero relativo al verde. Questo veniva posto a contatto col lato su cui si trovava lo strato di colorante magenta e illuminato con luce blu. Pertanto poteva impressionare solo lo strato magenta, dato che il sottostante strato giallo non solo non era sensibile al blu, ma, fungendo da filtro, bloccava la luce di questo colore, impedendole di raggiungere lo strato ciano, che era anche sensibile al blu.\nLa seconda esposizione avveniva attraverso il positivo di selezione in bianco e nero relativo al rosso. Questo veniva posto a contatto col lato su cui si trovava lo strato di colorante \nciano e illuminato con luce blu. Pertanto poteva impressionare solo lo strato ciano, dato che lo strato giallo bloccava la luce blu, impedendole di raggiungere lo strato magenta, che era anche sensibile al blu.\nLa terza esposizione avveniva attraverso il positivo di selezione in bianco e nero relativo al blu. Questo veniva posto a contatto col lato su cui si trovava lo strato di colorante magenta e illuminato con luce rossa. Questa non impressionava lo strato magenta, che era sensibile al blu, ma lo attraversava, essendo il magenta trasparente al rosso, e raggiungeva lo strato giallo, esponendolo. Lo strato ciano non veniva impressionato, essendo sensibile al blu.\nLa pellicola veniva infine sviluppata, in pratica asportando chimicamente i coloranti nelle zone esposte: si otteneva cos\u00ec un'immagine positiva a colori. Ad esempio nelle zone in cui \nil solo colorante magenta era stato esposto, cio\u00e8 quelle in cui aveva agito il solo positivo di selezione relativo al verde, veniva asportato solo il magenta, e quindi rimanevano il giallo e il ciano, che per sintesi sottrattiva davano appunto il verde.\nLa figura 4 riassume come vengono riprodotti i diversi colori. Nell'immagine del positivo Gasparcolor lo spessore degli strati di colorante, in realt\u00e0 ovviamente piccolissimo rispetto a quello del supporto, \u00e8 stato per chiarezza volutamente esagerato.\nCol procedimento Gasparcolor, in uso dal 1934 al 1949, sono stati realizzati diversi film. Fra questi i due film a pupazzi animati \"Le vaisseau de l'\u00e9ther\" (1935) e \"Big Broadcast\" (1938), girati a passo uno da George Pal per la Philips, e il film a disegni animati \"Composition in Blue\" (1935) di Oskar Fischinger, che aveva collaborato coi fratelli Gaspar alla messa a punto del Gasparcolor. Il film di Fischinger, il primo film europeo realizzato con un procedimento tricromatico, vinse un gran premio alla Mostra del Cinema di Venezia del 1935."}
{"id": "901063", "revid": "2096950", "url": "https://it.wikipedia.org/wiki?curid=901063", "title": "Roberto Mazzotta", "text": "Biografia.\nLaureato in Economia e Commercio presso l'Universit\u00e0 Bocconi, nel 1972 viene eletto alla Camera dei deputati nelle liste della Democrazia Cristiana e riconfermato per le tre successive legislature fino al 1987.\nCome politico, ha anche ricoperto i ruoli di Sottosegretario di Stato nel 1974 e Ministro nel 1980. Ha poi intrapreso la carriera di banchiere, diventando presidente della Cariplo prima (1986) e presidente dell'associazione delle Casse di Risparmio poi. Ha ricoperto anche i ruoli di presidente dell'Istituto Internazionale delle Casse di Risparmio, vice presidente dell'IMI e dell'ABI.\nIl 10 maggio 2013 viene scelto come presidente designato del Consiglio d'Amministrazione dell'Universit\u00e0 Vita-Salute San Raffaele, a inaugurare la fase di pacificazione tra l'ente fondatore, Associazione Monte Tabor, e il convenzionato Ospedale San Raffaele."}
{"id": "901065", "revid": "118747645", "url": "https://it.wikipedia.org/wiki?curid=901065", "title": "Respiro (Beckett)", "text": "Respiro \u00e8 un dramma teatrale di Samuel Beckett del 1968.\nLa rappresentazione si svolge senza attori, senza copione e con il solo utilizzo di elementi di scena giacenti in terra, per un totale di 35 secondi di spettacolo. Non esiste copione, o meglio: questo si riduce ad una serie di brevissime indicazioni sceniche che si vuole scritto sul retro di una cartolina indirizzata a Kenneth Tynan, critico teatrale, come parte del \"corpus\" del musical \"Oh! Calcutta!\", inscenato poi dallo stesso Tynan.\nTrama.\nNon esiste una vera trama dell'opera, l'azione scenica \u00e8 la seguente: cinque secondi di luce fioca sulla scena cosparsa di rifiuti eterogenei giacenti espressamente segnalati dall'autore. Grido-vagito in lontananza. Lenta inspirazione in crescendo per dieci secondi con la luce che aumenta man mano che sale l'inspirazione. Cinque secondi di silenzio e luce fissa. Lenta espirazione in crescendo per dieci secondi con la luce che diminuisce pian piano che l'espirazione procede. Nuovamente il grido-vagito. Cinque secondi di silenzio e luce bassa proprio come la situazione iniziale.\nInterpretazione.\nIl testo, fortemente scandalistico per il teatro borghese di met\u00e0 Novecento, \u00e8 una delle tappe fondamentali nel \"corpus\" drammaturgico di Samuel Beckett. Se gi\u00e0 in passato il drammaturgo irlandese aveva sottoposto le sue opere ad un lento processo di svuotamento dei contenuti e delle azioni in linea con la poetica del teatro dell'assurdo, con \"Respiro\" giunge alla massima espressione dell'inoperosit\u00e0 come metafora della vuotezza dei contenuti che l'uomo tenta di dare a strutture e norme sociali oppressive e destabilizzanti. In pochi secondi, scanditi da un respiro che \u00e8 anche scontro con il mondo, vagito ed urlo assieme alla vista delle macerie inerti della societ\u00e0, Beckett riassume la propria pessimistica visione della condizione umana."}
{"id": "901067", "revid": "446353", "url": "https://it.wikipedia.org/wiki?curid=901067", "title": "Caracollo", "text": "Il caracollo (dallo spagnolo \"caracol\", \"chiocciola\"), anche detto chiocciola, \u00e8 una manovra militare sviluppata appositamente per le forze di cavalleria armate di pistola a ruota e/o archibugio intorno alla met\u00e0 del XVI secolo.\nDescrizione.\nIl caracollo consisteva in una serie di complicate manovre effettuate dalla cavalleria pesante armata di pistola a ruota (\"Reiter\" o corazzieri). I cavalieri avanzavano ad andatura lenta, minore del galoppo, verso il nemico, disposti tipicamente in formazioni profonde circa una dozzina di linee e con un fronte di 20-30 uomini. Una volta che la prima linea arrivava a portata di tiro delle pistole, i cavalieri scaricavano la propria pistola disponendosi di lato, per poi eventualmente disporsi nella direzione opposta per scaricare una seconda pistola. Una volta che la prima linea aveva scaricato le pistole, ruotava verso sinistra e si ritirava sul retro della formazione per ricaricare; nel frattempo, ogni linea successiva seguiva questa procedura. Generalmente, dopo un certo periodo di tiro con le armi da fuoco, in cui il contatto diretto veniva evitato, la manovra veniva conclusa con una carica all'arma bianca contro i ranghi nemici disorganizzati.\nA volte \u00e8 stato erroneamente identificata come caracollo una carica abortita da parte della cavalleria che, a causa del basso morale, si fermava a poca distanza del nemico scaricando le pistole per poi ritirarsi. Una simile manovra mancava per\u00f2 chiaramente della successione di scariche e movimenti tipici del caracollo.\nL'esecuzione delle manovre del caracollo, inevitabilmente, trasformava i pistolieri in un facile bersaglio per gli archibugieri del quadrato di fanteria nemico. Ne conseguiva che, molto spesso, il cavaliere, per ridurre al minimo il tempo di esposizione al fuoco, tirava con le proprie armi senza prendere accuratamente la mira. Principalmente per questo motivo, il caracollo non fu mai una tattica molto efficace. Fu sviluppata essenzialmente come tattica per la cavalleria leggera, da utilizzare in combinazione con formazioni di cavalleria pesante tenute poi a caricare all'arma bianca i quadrati di picchieri scompaginati dalle scariche dei pistolieri e quindi incapaci di opporre il consueto muro di lance all'assalto pesante. \u00c8 inoltre importante ricordare che il caracollo \u00e8 stato impiegato molto raramente contro truppe nemiche montate, in quanto, con la loro mobilit\u00e0, avrebbero potuto caricare nel mezzo della manovra con effetti potenzialmente devastanti.\nStoria.\nNonostante i suoi difetti, il caracollo venne utilizzato pi\u00f9 volte nel periodo che va dalla seconda met\u00e0 del sec. XVI alla prima met\u00e0 del sec. XVII, accompagnata dalla crescente popolarit\u00e0 dei \"Reiter\" tedeschi nelle armate occidentali.\nUn caso di impiego del caracollo coronato da successo si ebbe nella Battaglia di Pinkie Cleugh, avvenuta nel 1547 tra inglesi e scozzesi: nello specifico, la manovra venne eseguita da archibugieri spagnoli a cavallo, guidati dal capitano mercenario di origini basche Pedro de Gamboa. Il successo della carica di Gamboa, decisiva per le sorti della battaglia, fu forse cagione del diffondersi nel Regno d'Inghilterra di appositi corpi di archibugieri a cavallo, gli \"harquebusiers\", che nel resto d'Europa erano genericamente ammassati nel novero dei \"Reiter\" armati di pistola.\nIl caracollo cadde in progressivo disuso a partire dagli anni '80 del sec. XVII, a causa del sempre maggiore aumento della potenza di fuoco della fanteria provocato dall'introduzione del moschetto e del fuoco di fila, introdotti prima dagli olandesi durante la Guerra degli ottant'anni, e poi adottati dagli svedesi di Gustavo Adolfo durante la Guerra dei trent'anni. Ci\u00f2 rese progressivamente pi\u00f9 rischiosa la manovra, che venne definitivamente abbandonata nei primi decenni del sec. XVII, sostituita da cariche di cavalleria all'arma bianca, eventualmente precedute da una sola scarica di armi da fuoco a breve distanza, per disorganizzare il nemico prima dello scontro diretto."}
{"id": "901070", "revid": "1543377", "url": "https://it.wikipedia.org/wiki?curid=901070", "title": "Geografia dell'Algeria", "text": "L'Algeria confina ad est con Tunisia e Libia; a sud con Niger, Mali e Mauritania; ad ovest con Marocco e Sahara Occidentale (che \u00e8 stato praticamente incorporato dal primo); e a nord con il mar Mediterraneo. \u00c8 un paese molto esteso - il pi\u00f9 grande dell'Africa e il 10\u00ba del mondo per dimensioni - e pu\u00f2 essere suddiviso in due regioni geografiche distinte. La pi\u00f9 settentrionale, conosciuta generalmente come Tell, \u00e8 soggetta agli influssi mitigatori del Mediterraneo ed \u00e8 costituita per lo pi\u00f9 dalle montagne dell'Atlante, che separano le pianure costiere dalla seconda regione, situata a sud di esse. Questa regione meridionale, quasi interamente desertica, forma la maggior parte del territorio del paese ed \u00e8 situata nel settore occidentale del Sahara, che si estende attraverso tutta l'Africa settentrionale.\nMorfologia.\nLe principali caratteristiche strutturali del rilievo dell'Algeria sono state prodotte dalla collisione delle placche tettoniche africana ed eurasiatica lungo il margine mediterraneo, che port\u00f2 alla formazione delle due suddette regioni geografiche. Nel Tell, che ospita la maggior parte della popolazione del paese, vi sono due massicci montuosi relativamente giovani dal punto di vista geologico, l'Atlante Telliano (\"Atlas Tellien\") e l'Atlante Sahariano (\"Atlas Saharien\"), che corrono generalmente paralleli tra loro da est ad ovest e sono separati dagli altopiani interni (\"Hauts Plateaux\"). Il sud del paese, costituito dal Sahara, \u00e8 un solido e antico tavolato roccioso, orizzontale e uniforme. Questa regione desertica \u00e8 completamente disabitata, fatta eccezione per alcune oasi, ma nasconde ricche risorse minerarie, soprattutto petrolio e gas naturale.\nIl Tell.\nIn successione da nord a sud si incontra una fascia caratterizzata da massicci costieri intervallati da pianure costiere. Insieme all'Atlante Telliano, agli altopiani interni e all'Atlante Sahariano, formano una sequenza di cinque zone geograficamente diversificate che corrono approssimativamente parallele alla costa.\nLe creste e i massicci costieri sono incisi da numerose baie e sono spesso separati tra loro da pianure - come quelle di Orano e di Annaba - che si estendono nell'entroterra. Allo stesso modo, anche l'Atlante Telliano non segue un andamento continuo; ad ovest forma due distinte catene separate da pianure interne. Cos\u00ec, la pianura di Maghnia separa i monti di Tlemcen a sud dai monti Trara a nord-ovest. Allo stesso modo, le pianure di Sidi Bel Abb\u00e8s e Mascara si trovano contornate da catene di colline a nord e a sud. Il massiccio di Dahra forma una lunga catena montuosa che si estende dalla foce del fiume Chelif ad ovest al monte Chenoua ad est; \u00e8 separato dal massiccio dell'Ouarsenis a sud dalle pianure della valle dello Chelif.\nIl rilievo nel suo complesso, pertanto, non costituisce un ostacolo alle comunicazioni nel Tell occidentale. Tuttavia, questo non \u00e8 il caso nel Tell centrale, dove l'Atlante di Blida si congiunge con le montagne del Titteri e il blocco montuoso della Grande Cabilia (\"Grande Kabylie\") si unisce ai monti Bibans e a quelli dell'Hodna rendendo pi\u00f9 difficili le comunicazioni tra nord e sud. Solo la valle del Wadi Soummam consente la comunicazione con il porto di Beja\u00efa.\nPi\u00f9 a est, da Beja\u00efa ad Annaba, una barriera montuosa ne segue un'altra, separando la pianura di Costantina dal mare. I territori a sud delle pianure sono dominati dalle catene degli Hodna, degli Aur\u00e8s e dei Nemencha. Le pianure stesse, che da tempo vengono utilizzate per la coltivazione dei cereali, hanno una loro propria distinta topografia e non presentano sempre le stesse caratteristiche come gli altopiani interni, che si estendono verso ovest dai monti Hodna in Marocco. Questi ultimi sono interrotti da \"sabkhah\" (letti di laghi asciutti incrostati di sale) e, ricevendo un minor apporto di precipitazioni, sono molto meno favorevoli all'agricoltura.\nA sud degli altopiani interni e delle pianure di Costantina corre l'Atlante Sahariano, formato da una serie di catene orientate da sud-ovest a nord-est. L'altitudine di questa catena montuosa diminuisce procedendo da ovest, dove il monte A\u00efssa, nei monti degli Ksour, raggiunge i 2236 m, ad est, dove i monti Amour e Oulad Na\u00efl raggiungono solamente quote modeste. Vette pi\u00f9 elevate si incontrano ancora sui monti dell'Aur\u00e8s, dove \u00e8 situata la cima pi\u00f9 elevata dell'Algeria settentrionale, il monte Chelia (2328 m).\nSolamente le pi\u00f9 settentrionali tra le catene del Tell, situate lungo il confine tra due placche tettoniche, sperimentano un grado elevato di attivit\u00e0 sismica. Qui forti terremoti hanno distrutto la citt\u00e0 di Chlef (El-Asnam) per ben due volte, nel 1954 e nel 1980. Nel 1989 un altro terremoto provoc\u00f2 seri danni alla zona situata tra il massiccio del Chenoua e Algeri, e un altro ancora, nel 2003, ha devastato la regione appena ad est di Algeri.\nIl Sahara.\nIl Sahara algerino pu\u00f2 essere approssimativamente suddiviso in due depressioni di altitudine differente, separate l'una dall'altra da un rialzamento centrale con andamento nord-sud chiamato M\u02bezab (Mzab). Ogni zona \u00e8 coperta da una vasta distesa di dune di sabbia, chiamate \"erg\". Il Grande Erg Orientale (\"Grand Erg Oriental\") e il Grande Erg Occidentale (\"Grand Erg Occidental\"), con un'altitudine media compresa tra 400 e 600 m, diminuiscono d'altezza dai piedi delle montagne dell'Ahaggar (Hoggar) fino a sotto il livello del mare in luoghi a sud delle montagne dell'Aur\u00e8s. Le montagne dell'Ahaggar nel Sahara meridionale si innalzano con vette imponenti; la pi\u00f9 elevata, il monte Tahat, raggiunge i 2918 m di quota ed \u00e8 il punto pi\u00f9 alto del paese.\nIdrografia.\nLa maggior parte dei fiumi dell'Atlante Telliano \u00e8 breve e subisce grandi variazioni nella portata. Il maggiore tra essi \u00e8 lo Chelif, che nasce sugli altopiani interni, attraversa l'Atlante Telliano, e scorre attraverso una depressione che si allunga da est ad ovest per raggiungere il mare ad est di Mostaganem. Lo Chelif \u00e8 stato cos\u00ec intensamente sfruttato per l'irrigazione e come fonte di acqua potabile che durante i mesi estivi il suo corso inferiore rimane sempre asciutto. A sud dell'Atlante Telliano si incontrano solamente fiumi effimeri (wadi), e la maggior parte delle acque superficiali termina il loro corso in \"chott\" (paludi salmastre) entro depressioni interne. Alcuni corsi d'acqua sahariani, in particolare quelli che traggono origine dalle alture dell'Ahaggar, occupano vallate formatesi in gran parte durante i periodi pluviali del Pleistocene (2,6 milioni-11.700 anni fa). Alcuni wadi che scorrono verso sud alimentano le falde freatiche sotto la superficie del Sahara, e oasi del deserto appaiono in luoghi dove l'acqua, sotto pressione idrostatica, sale in superficie nei pozzi artesiani o nelle sorgenti.\nSuoli.\nLa continua distruzione della vegetazione e l'erosione hanno limitato l'area dei fertili suoli bruni a quelle alture dove si trovano ancora foreste di querce sempreverdi. Suoli rossi di tipo mediterraneo occupano le altitudini inferiori in gran parte del Tell settentrionale. Pi\u00f9 a sud i suoli diventano progressivamente immaturi man mano che aumenta l'aridit\u00e0; essi sono caratterizzati da poca disgregazione chimica e da scarso accumulo di materiale organico. Nelle aree desertiche lo sviluppo del suolo \u00e8 ulteriormente ostacolato dalla forte e quasi costante erosione eolica. Verso la met\u00e0 degli anni '70 ebbe inizio un ambizioso progetto per creare una \u00abbarriera verde\u00bb contro l'avanzata del Sahara verso nord, riforestando una sottile striscia di territorio estesa fino a 19 km di larghezza e circa 1600 km di lunghezza; tuttavia, i successi ottenuti sono stati scarsi. Comunque, intorno alla met\u00e0 degli anni '80, venne introdotto un altro progetto per riforestare un'ulteriore superficie di 3600 km\u00b2.\nClima.\nIl clima, pi\u00f9 che il rilievo, costituisce il principale fattore geografico del paese. La quantit\u00e0 delle precipitazioni e, soprattutto, la loro distribuzione durante il corso dell'anno, cos\u00ec come la distribuzione nel tempo e l'entit\u00e0 dello scirocco - un vento secco e caldo che spira stagionalmente dal Sahara (spesso sotto forma di vere e proprie burrasche) - costituiscono i principali elementi da cui dipendono l'agricoltura e molte altre attivit\u00e0.\nLa zona costiera e le montagne settentrionali dell'Algeria presentano un tipico clima mediterraneo, con estati calde e asciutte e inverni miti e piovosi. Algeri, per esempio, presenta temperature pomeridiane di luglio di 28 \u00b0C, che scendono a circa 21 \u00b0C di notte, mentre in gennaio le temperature diurne spaziano tra i 15 e i 9 \u00b0C. I quattro quinti dei 760 mm di precipitazioni annue che riceve cadono tra ottobre e marzo, e luglio e agosto sono solitamente asciutti. L'ammontare delle precipitazioni annue aumenta lungo la costa da ovest ad est, ma diminuisce rapidamente man mano che dalla costa si procede a sud verso l'interno. Le maggiori quantit\u00e0 di precipitazioni cadono sulle regioni montuose del litorale orientale, direttamente esposte ai venti umidi che dal Mediterraneo soffiano verso l'interno del paese. Da un punto situato circa 80 km ad ovest di Algeri alla frontiera con la Tunisia, le precipitazioni annue superano i 600 mm, e in alcuni luoghi - ad esempio nella Grande Cabilia, nella Piccola Cabilia (\"Petite Kabylie\") e nell'Edough - raggiungono addirittura i 1000 mm. Ad ovest di quest'area, una notevole parte della piana dello Chelif, delle pianure costiere e della regione situata immediatamente a sud di esse nelle vicinanze di Orano sono scarsamente piovose, e ricevono meno di 580 mm di pioggia all'anno. Le precipitazioni diminuiscono anche dopo aver attraversato la catena dell'Atlante a sud, fatta eccezione per l'Aur\u00e8s e una sezione dei monti Amour, che ricevono ancora circa 400 mm di pioggia.\nQuesto confine est-ovest distingue approssimativamente le due principali zone agricole del paese. La coltivazione a secco \u00e8 generalmente possibile e commercialmente redditizia nella zona orientale, dove crescono anche piccole foreste ed un'abbondante vegetazione. Nella zona occidentale i cereali possono essere coltivati solo con l'irrigazione; vi prevalgono le attivit\u00e0 pastorali e le foreste scompaiono.\nIl rilievo dell'Algeria settentrionale, parallelo alla costa, limita la penetrazione verso sud del clima mediterraneo. Le pianure e le colline della regione immediatamente a sud delle montagne costiere ricevono ancora precipitazioni sufficienti, ma qui l'atmosfera \u00e8 molto pi\u00f9 secca e la gamma delle temperature \u00e8 pi\u00f9 varia. Gli altopiani interni, invece, sono caratterizzati da escursioni termiche giornaliere e annue estreme, con estati calde e inverni freddi, e precipitazioni insufficienti. Le temperature estive superano generalmente i 38 \u00b0C nel pomeriggio e scendono a circa 10 \u00b0C di notte, mentre in inverno l'escursione giornaliera va dai circa 16 \u00b0C durante il giorno ai circa -2 \u00b0C di notte. Le precipitazioni annue variano dai 100 ai 400 mm.\nIl Sahara vero e proprio ha inizio sul confine meridionale dell'Atlante Sahariano. La linea di demarcazione coincide con una diminuzione delle precipitazioni a meno di 100 mm all'anno. Il paesaggio e la vegetazione differiscono notevolmente da quelli del nord, con la vita e le attivit\u00e0 umane limitate a pochi luoghi privilegiati. Qui l'escursione termica giornaliera e annuale \u00e8 perfino pi\u00f9 estrema che sugli altopiani interni, e le precipitazioni sono caratterizzate da una maggiore irregolarit\u00e0. Nella regione del Tadema\u00eft possono trascorrere anche tre anni senza precipitazioni, e perfino cinque sull'altopiano dell'Ahaggar.\nFlora e fauna.\nLa distribuzione della vegetazione spontanea segue generalmente il gradiente climatico nord-sud del paese, con ulteriori variazioni dovute all'altitudine. Ogni tipo di vegetazione in Algeria, dove tutto il territorio \u00e8 pi\u00f9 o meno soggetto ad un certo livello di aridit\u00e0 stagionale, \u00e8 resistente alla siccit\u00e0. Le foreste ricoprono appena il 2% circa dell'intera superficie del paese e si trovano prevalentemente nelle regioni montane meno accessibili, dove sulle pendici pi\u00f9 umide sopravvivono resti di foreste sempreverdi. Dominate da lecci, querce da sughero e da conifere come il ginepro, oggi le foreste ospitano solo zone limitate ricoperte da cedri di alto valore commerciale. Gran parte dell'intera regione del Tell, a nord, era una volta ricoperta di boschi, ma la maggior parte di questi \u00e8 stata rimpiazzata da una sparuta macchia costituita da arbusti sempreverdi, spesso aromatici, dalle foglie coriacee e da alberi di basso fusto, dove spiccano specie come l'alloro, il rosmarino e il timo. Su terreni calcarei e meno fertili, tuttavia, la macchia degenera nella gariga (o \"garigue\"), un'associazione arbustiva a bassa crescita di ginestre, lavanda e salvia.\nPi\u00f9 a sud, la crescente aridit\u00e0 riduce la vegetazione ad un tipo discontinuo di steppa (pianura senza alberi) dominata da erbe come lo sparto. Tuttavia, lungo gli wadi, \u00e8 ancora possibile rinvenire associazioni vegetali pi\u00f9 ricche costituite da fichi d'India e palme da dattero. Nel deserto vero e proprio la vita vegetale \u00e8 altamente dispersa ed \u00e8 costituita da ciuffi di vari tipi di erbe robuste che non necessitano quasi di acqua, come il \"drinn\" (\"Aristida pungens\") e il \"cram-cram\" (\"Cenchrus biflorus\"); alcuni tipi di arbusti, sempre stentati e talvolta spinosi, alberi di tamerice, acacia e giuggiolo, e alcune specie pi\u00f9 varie si possono trovare nei letti degli wadi ove sia presente acqua sotterranea o nelle regioni montuose.\nLa vita animale delle montagne settentrionali comprende ammotraghi, cervi berberi, cinghiali e bertucce. Il paese \u00e8 attraversato da un'intera moltitudine di uccelli migratori, tra cui cicogne e fenicotteri. Nel Sahara si possono trovare gazzelle, fennec, iene e sciacalli, insieme a molti mammiferi pi\u00f9 piccoli quali gerbilli e lepri del deserto. L'entomofauna \u00e8 numerosa e si manifesta in modo spettacolare negli immensi sciami di locuste che periodicamente si abbattono sulla regione. Gli scorpioni sono comuni nelle regioni aride e semiaride."}
{"id": "901073", "revid": "1305772", "url": "https://it.wikipedia.org/wiki?curid=901073", "title": "France 3 R\u00e9gions", "text": "France 3 R\u00e9gions (fino al 6 dicembre 2012 France 3 Sat) rappresenta una serie di programmi in onda via satellite durante le fasce orarie regionali di France 3 (in sostituzione di questi ultimi).\nEssa nasce il 16 dicembre 1996, in occasione del lancio della piattaforma a pagamento TPS.\nL'emittente diffonde programmi esclusivi, come \"Les pieds sur terre\" o \"Plein R\", o prodotti per le stazioni regionali; in caso non serva un segnale nazionale, la versione in onda di France 3 sar\u00e0 quella della sede di Paris Ile de France. Le versioni regionali del canale che non trasmettano nessun programma localizzato in quel momento si collegano ai programmi di France 3 Toutes R\u00e9gions.\nIl canale manda in onda anche \"\u00c9dition des r\u00e9gions\", un telegiornale composto di sole immagini, preparato per le stazioni regionali.\nDiffusione.\nIl canale \u00e8 disponibile in Francia via etere, digitale terrestre, via cavo e via IPTV; in tutta Europa, lo si pu\u00f2 vedere via satellite (Atlantic Bird 3; 12732\u00a0MHz in analogico, 11591\u00a0MHz, SR 20000, FEC 3/4 in digitale)."}
{"id": "901074", "revid": "110157", "url": "https://it.wikipedia.org/wiki?curid=901074", "title": "Gyumri", "text": "Gyumri (in armeno: \u0533\u0575\u0578\u0582\u0574\u0580\u056b, ) \u00e8 una citt\u00e0 dell'Armenia di circa abitanti (2009), capoluogo della provincia di Shirak in Armenia.\n\u00c8 situata nella parte nord-occidentale dello stato a 120\u00a0km dalla capitale Erevan ed \u00e8 la seconda citt\u00e0 pi\u00f9 popolosa del Paese.\nOrigini del nome.\nIl toponimo di questa localit\u00e0 ha subito numerosi cambiamenti nel corso della sua storia; nota inizialmente come Kumayri, divenne poi Alessandropoli (\"Aleksandropol'\") tra il 1840 ed il 1924, poi Leninakan dopo la morte di Lenin e fino alla dissoluzione dell'Unione Sovietica nel 1990 quando prese l'attuale denominazione.\nStoria.\nOrigine.\nIl primo insediamento della citt\u00e0 si suppone essere stato opera di alcuni colonizzatori greci nel V secolo a.C., intorno al 401 a.C. circa. Un'ipotesi alternativa vuole che la citt\u00e0 sia stata fondata da una trib\u00f9 di Cimmeri, basandosi sul fatto che la regione venne conquistata da questo popolo intorno al 720 a.C. e che il nome originario della citt\u00e0 fosse Kumayri.\nL'arrivo dei Russi.\nL'insediamento rest\u00f2 relativamente modesto per i secoli successivi fino a quando non divenne una fortezza russa intorno al 1837. La citt\u00e0 entr\u00f2 a far parte del territorio russo a seguito della Guerra russo-persiana, quando nel 1804 divenne il primo centro dell'Armenia orientale a diventare terra di conquista russo e fu in questo periodo che divenne uno dei centri pi\u00f9 importanti del Transcaucaso. Nel 1829, sulla scia della Guerra russo-turca la citt\u00e0 assistette ad un grande flusso migratorio di circa 3.000 famiglie armene provenienti dalle citt\u00e0 di Kars, Erzurum e Dogubeyazit e da altre localit\u00e0 appartenenti all'Impero Ottomano.\nNel 1837 lo zar Nicola I giunse a Gyumri e la ribattezz\u00f2 Alessandropoli (\"Aleksandropol'\") in onore di sua moglie Carlotta di Prussia, che si era ribattezzata con il nome di Aleksandra F\u0451dorovna a seguito della sua conversione alla Chiesa cristiana ortodossa.\nNel 1876 vi nacque il filosofo, scrittore e mistico Georges Ivanovi\u010d Gurdjieff.\nFu sede del Trattato di Alessandropoli, siglato il 2 dicembre 1920.\nIl terremoto.\nLa citt\u00e0 \u00e8 stata colpita da un violento terremoto nel 1988 da cui ha subito ingenti danni, infatti era la citt\u00e0 pi\u00f9 industrializzata del Paese oltre al fatto che per molti anni a venire la popolazione ha vissuto nei container. \nNella citt\u00e0 \u00e8 stata eretta una statua dedicata al cantante franco-armeno Charles Aznavour che ha raccolto fondi per il soccorso alla popolazione nel dopo terremoto.\nInfrastrutture e trasporti.\nLa citt\u00e0 \u00e8 dotata di un aeroporto che \u00e8 secondo per importanza all'aeroporto internazionale Zvartnots di Erevan.\nSport.\nCalcio.\nIl club calcistico cittadino \u00e8 il Shirak Giumri che milita nella massima divisione nazionale (Gyumri City Stadium)."}
{"id": "901079", "revid": "2730", "url": "https://it.wikipedia.org/wiki?curid=901079", "title": "Oxford United Football Club", "text": "L'Oxford United Football Club \u00e8 una societ\u00e0 calcistica inglese con sede nella citt\u00e0 di Oxford, Oxfordshire.\nStoria.\nFondato nel 1893, gioca nell'attuale stadio, il Kassam Stadium, dal 2001.\nNel 1986 vinse la sua prima e unica Coppa di Lega inglese, battendo 3-0 il Queens Park Rangers.\nNella stagione 2009-10 ha militato nella Conference National, la quinta divisione del campionato inglese, stagione in cui ha conquistato la promozione in Football League Two dopo aver battuto per 3-1 lo York City nella finale dei play-off di Conference giocata a Wembley il 16 maggio 2010.\nIl 7 maggio 2016 grazie alla vittoria casalinga per 3-0 contro il Wycombe Wanderers ottiene la promozione in Football League one.\nIl 13 Luglio 2020 a causa della sconfitta per 2 a 1 nella finale dei play-off sempre contro il Wycombe, manca la promozione in Football League Championship\nCalciatori.\nCapitani.\nIl seguente \u00e8 l'elenco dei 22 capitani dell'Oxford United dal 1959 ad oggi, con il periodo in cui hanno portato la fascia:\nAllenatori.\nLa seguente \u00e8 una lista degli allenatori dell'Oxford United Football Club dal 1949, anno in cui il club \u00e8 diventato professionistico, fino al giorno d'oggi. In questo periodo, la squadra ha avuto ventuno tecnici, di cui tre (Jim Smith, Denis Smith e Darren Patterson) che l'hanno guidata in pi\u00f9 di un'occasione, e otto manager temporanei. Il primo allenatore \u00e8 stato Harry Thompson, a partire da luglio 1949. Thompson \u00e8 rimasto in carica per nove anni, durante i quali ha condotto il club alla vittoria nella Southern League nel 1953, oltre alla Southern League Cup nel 1953 e 1954. \u00c8 stato esonerato nel novembre 1958 per essere sostituito da Arthur Turner. Turner, manager pi\u00f9 longevo della storia dell'Oxford United, con oltre dieci anni alla guida del club, ha riportato la squadra alla vittoria in Southern League nel 1962, risultato che ha permesso al team di entrare a far parte della Football League. \u00c8 poi seguita, nel 1965, la promozione dalla Fourth Division e il club \u00e8 stato incoronato vincitore della Third Division, tre anni dopo. Turner ha lasciato la squadra nove mesi dopo questo successo. Nei successivi tredici anni, cinque manager si sono alternati in panchina: Ron Saunders, Gerry Summers, Mick Brown, Bill Asprey e Ian Greaves. Durante i sei anni di Brown, il club \u00e8 retrocesso dalla Second Division alla Third Division.\nJim Smith ha iniziato il primo periodo da allenatore dell'Oxford United nel 1981, portando la squadra fino alla First Division, l'allora massimo campionato inglese. Questo risultato \u00e8 arrivato dopo due promozioni consecutive, nel 1984 e nel 1985. Comunque, si \u00e8 trasferito ai Queens Park Rangers prima dell'inizio del campionato 1985-1986, perci\u00f2 non ha mai guidato l'Oxford in First Division. Il nuovo tecnico, Maurice Evans, ha ottenuto immediatamente un importante successo, con la vittoria nella Football League Cup 1985-1986, superando in finale proprio i Queens Park Rangers di Smith. Da allora, l'unico allenatore ad ottenere la vittoria di un trofeo o una promozione \u00e8 stato Denis Smith, che ha conquistato la promozione dalla Second Division nel 1996. Ram\u00f3n D\u00edaz, primo tecnico non britannico della storia del club, \u00e8 rimasto in carica per cinque mesi, tra il dicembre 2004 e il maggio 2005. Jim Smith \u00e8 tornato ad allenare la squadra nel 2006, anno in cui l'Oxford \u00e8 stato relegato in Football Conference, dopo quarantaquattro anni nella Football League. Dopo aver mancato la promozione nel campionato seguente, ha rassegnato le dimissioni e Darren Patterson ha preso il suo posto. Patterson \u00e8 stato poi licenziato l'anno successivo e Chris Wilder lo ha sostituito. Dopo la promozione nel 2010, Wilder, nel gennaio 2014, rassegna le dimissioni per passare ai rivali del Northampton Town Football Club, dopo la breve parentesi da traghettatore di Lewis, viene messo sotto contratto Gary Waddock ma la sua esperienza risulta disastrosa (con solo una vittoria in 8 partite) viene esonerato il 22 marzo 2014 e sostituito dall'ex centrocampista Michael Appleton, con lui dopo un anno da met\u00e0 classifica, l'Oxford conquista la promozione alla fine del campionato di Football League Two 2015-2016 grazie al secondo posto con 86 punti.\nLe statistiche sono aggiornate al 2 febbraio 2016 e includono tutti i match ufficiali.\nOrganico.\nRosa 2021-2022.\n \nRosa 2013-2014.\n\"Rosa aggiornata al 19 settembre 2013.\""}
{"id": "901083", "revid": "148559", "url": "https://it.wikipedia.org/wiki?curid=901083", "title": "Lino &amp; i Mistoterital", "text": ""}
{"id": "901085", "revid": "37401", "url": "https://it.wikipedia.org/wiki?curid=901085", "title": "Geo Chavez", "text": ""}
{"id": "901086", "revid": "174925", "url": "https://it.wikipedia.org/wiki?curid=901086", "title": "Comunicazione filosofica (Kierkegaard)", "text": "La comunicazione filosofica, come questione riguardante il modo di comunicare la filosofia, \u00e8 un originale aspetto della riflessione del filosofo danese S\u00f8ren Kierkegaard.\nLa comunicazione filosofica in Kierkegaard.\nAd occuparsi in modo particolare del problema della comunicazione filosofica fu Kierkegaard che riprendeva la questione lasciata aperta da Socrate colui che considerava il suo maestro di vita. Egli cio\u00e8 si poneva il problema di conservare il carattere dialogico della dottrina socratica in opere scritte e nello stesso tempo operare attraverso questa comunicazione una modificazione d'esistenza.\nLa natura contestatrice e per cos\u00ec dire rivoluzionaria di Kierkegaard si manifesta non solo nella sua lunga battaglia, dove impegn\u00f2 anche le sue modeste risorse economiche, contro la Chiesa luterana danese accusata da lui di una borghese burocratizzazione e mondanizzazione che la portava a deformare e tradire l'originale messaggio cristiano, ma anche contro la filosofia accademica del suo tempo. \nIn fondo anche l'uso del paradosso che fa il pensatore danese nell'esposizione del suo pensiero \u00e8 un modo per andare contro l'opinione comune dei benpensanti, \u00e8 un \"guanto di sfida\": il suo fine non \u00e8 solo di far cogliere la razionalit\u00e0 nell'apparente assurdit\u00e0 di certe contraddizioni logiche ma anche quello di \"\"epater les bourgeois\", stupefare i borghesi come cantavano durante la Rivoluzione francese.\nLa filosofia, pertanto, secondo Kierkegaard, non pu\u00f2 limitarsi a un aspetto puramente astratto e definitorio, non deve rimanere in superficie ma deve incidere nel profondo non solo di chi l'ascolta ma anche di chi la esprime e, in un certo senso, l'impersona.\nUna filosofia che \u00e8 anche pratica di vita, dunque, com'\u00e8 stato per i suoi due grandi modelli di riferimento: Cristo e Socrate. Ambedue con la loro parola hanno trasformato la vita di chi li ascoltava e ambedue hanno impegnato la loro vita sino alla morte per mantenersi fedeli a quanto sostenevano. La loro era una comunicazione d'esistenza. \nPensiero e comunicazione.\nNell'intento di operare una sintesi che mantenesse i vantaggi sia della comunicazione orale socratica sia di quella scritta platonica, Kierkegaard divise la sua produzione filosofica in tre modalit\u00e0 di comunicazione:\nLo pseudonimo era stato un espediente della letteratura romantica sotto cui si nascondeva la vera identit\u00e0 dell'autore che, per vari motivi, voleva rimanere nascosto al pubblico dei lettori.\nIn Kierkegaard lo pseudonimo, come per primo ha ravvisato lo studioso Gregor Malantschuck, assume tutt'altro valore e significato. Come dice lo stesso Kierkegaard lo scopo \u00e8 quello di mettere in scena una sorta di \"teatro delle maschere\"\" di cui \u00e8 il burattinaio lo stesso filosofo . Ogni opera ha indicato come autore un nome originale e significativo che vuole alludere allo stesso contenuto dell'opera, come ad esempio: l'autore della \"Postilla conclusiva non scientifica\", indicato come \"Climacus\", mentre l'autore de \"La malattia mortale\" \u00e8 \"Anti-Climacus\". Qui i due pseudonimi vogliono rimandare evidentemente a contenuti dove si dibattono tesi contrastanti. Lo scopo \u00e8 quello di rendere le opere stesse veri e propri \"personaggi\" che dialogano tra loro, magari sostenendo argomenti contrapposti. Ogni nome \u00e8 quindi una chiave d'interpretazione dell'opera, \u00e8 una maschera di Kierkegaard che fa dialogare i suoi finti autori da un'opera all'altra.\nQuesta \u00e8 quindi una comunicazione indiretta, una \"comunicazione d'esistenza\", dove la verit\u00e0 viene offerta al lettore che la dovr\u00e0 scegliere tra le varie opere impegnando nella scelta se stesso e la sua esistenza.\nMa lo scopo degli pseudonimi \u00e8 anche quello di riprodurre la caratteristica \"ironia\" socratica. Come Socrate che \"sapeva di non sapere\" prima ancora che si iniziasse un dialogo con il suo interlocutore, ma fingeva di \"non sapere\", presentandosi come ignorante, per non mettere a disagio chi dialogava con lui, ma soprattutto perch\u00e9 voleva che anch'egli arrivasse liberamente alla sua professione di ignoranza, cos\u00ec Kierkegaard vuole non far apparire i suoi convincimenti e non identificarsi con quelli delle \"maschere\". In questo modo ogni pseudonimo pu\u00f2 rappresentare liberamente una \"possibilit\u00e0 d'esistenza\" . Tutte queste possibilit\u00e0 esistenziali sono vissute da Kierkegaard come presenti in lui, ma egli non aderisce pienamente a nessuna di esse.\nLa polemica sulla comunicazione.\nLo spirito contestatore di Kierkegaard \u00e8 ben evidente anche nella sua polemica diretta contro la comunicazione, oggi diremo, di massa. L'accusa \u00e8 quella di essere totalmente falsa non tanto perch\u00e9 i contenuti di questa comunicazione diretta a pi\u00f9 individui sia pi\u00f9 o meno vera, quanto perch\u00e9 nel rapporto tra chi emette la comunicazione e chi la riceve c'\u00e8 una situazione di \"anonimato\". Nella \"modernit\u00e0\", sostiene Kierkegaard, anche chi firma regolarmente il suo articolo, sia esso un giornalista o un pensatore non \u00e8 mai \"\"in carattere\": egli cio\u00e8 \"non reduplica\" ci\u00f2 che dice nell'esistenza, e \"reduplicare vuol dire essere ci\u00f2 che si dice\"\". Kierkegaard accusa la comunicazione \"moderna\" di voler mantenere un atteggiamento di distacco, di orgogliosa obiettivit\u00e0, di mancato coinvolgimento esistenziale in ci\u00f2 che si scrive. \nCompito del comunicatore deve essere al contrario quello di conformare la sua esistenza a quanto egli afferma e scrive. Bisogna quindi \"reduplicare \" la parola come hanno fatto Cristo e Socrate il cui \"merito infinito \u00e8 precisamente di essere stato un pensatore esistente, non uno speculante che dimentica ci\u00f2 che \u00e8 l'esistere\".\nNella stessa condizione di anonimato si trova chi riceve la comunicazione. Con lo sviluppo della stampa, ormai tutto ci\u00f2 che si scrive viene diretto al \"pubblico\" ma \"il pubblico \u00e8 un astratto che non esiste\". Kierkegaard ha evidentemente colto la trasformazione propria della societ\u00e0 del suo tempo: egli percepisce il fenomeno ancora indistinto della \"massificazione\" che si manifester\u00e0 pienamente nel corso della prima guerra mondiale. Ormai all'opinione pubblica formata da una borghesia pi\u00f9 o meno colta, consapevole delle proprie idee, che spesso condiziona il potere politico si sta sostituendo una massa anonima ed indistinta che riceve passivamente la comunicazione, se ne fa strumentalizzare e diventa vittima passiva di chi ha il potere, di chi controlla la comunicazione agendo sulle passioni e i sentimenti. \nLa massa si conforta nel suo numero, si sente sicura solo quando ci\u00f2 che pensa lo pensano anche gli altri poich\u00e9 \"\"la maggior parte degli uomini non ha paura di avere un'opinione errata, bens\u00ec di averne una da sola\".\nL'appropriazione della verit\u00e0.\nLa comunicazione indiretta \u00e8 dunque secondo Kierkegaard l'unica che pu\u00f2 arrivare alla persona e questo lo si pu\u00f2 fare \"portando degli Io in mezzo alla vita. Perch\u00e9 il nostro tempo manca completamente di uno che dice: Io. Tali Io [ gli pseudonimi ] sono ora bens\u00ec degli Io poetici, ma sono comunque sempre qualcosa\". La comunicazione vera \u00e8 dunque quella non del privato al pubblico, ma del singolo al singolo, dell'esistente all'esistente. Gli uomini devono diventare \"attenti alla verit\u00e0\". La verit\u00e0 \u00e8 \"l'autoattivit\u00e0 dell'appropriazione\"\" . Come Socrate con il suo dialogo \"inconcludente\", cos\u00ec Kierkegaard non scrive mai \"l'ultimo paragrafo che conclude il sistema\" . Filosofare per lui \u00e8 fare domande, non dare risposte. Il singolo lettore dovr\u00e0 porsi davanti il quadro delle varie possibilit\u00e0 d'esistenza rappresentate nelle opere e \"\"come in uno specchio\" riconoscersi o meno in una sola di queste. Avr\u00e0 forse la sorpresa di cogliere un aspetto nuovo di se stesso; il suo spirito si risveglier\u00e0, \"colpito alle spalle\" da questa nuova verit\u00e0 su se stesso.\n\"Tutta la mia feconda attivit\u00e0 di scrittore \u2013 dice Kierkegaard \u2013 si riduce a quest'ultimo pensiero: colpire alle spalle\" , stupire, sorprendere, scuotere chi viveva nell'ovattata illusione di una vita lontana dall'esistenza."}
{"id": "901087", "revid": "15756", "url": "https://it.wikipedia.org/wiki?curid=901087", "title": "Poliuto", "text": "Poliuto \u00e8 un'opera di Gaetano Donizetti, su libretto di Salvadore Cammarano.\nStoria delle rappresentazioni.\nL'opera doveva essere rappresentata nel 1838 al Teatro San Carlo, ma la censura borbonica si oppose alla rappresentazione di una tematica sacra in un luogo considerato profano come il teatro: persino il re si mosse per annullare la \"prima\" dopo la prova generale del 12 agosto con Giuseppina Ronzi de Begnis, Adolphe Nourrit e Paul Barroilhet.\nL'opera dovette essere riveduta e corretta, e debutt\u00f2 successivamente all'Op\u00e9ra di Parigi in versione francese, con il titolo \"Les Martyrs\" (10 aprile 1840). Dopo la morte di Donizetti, l'opera fu eseguita in italiano per la prima volta al San Carlo il 30 novembre 1848 nella revisione ritmica di Eug\u00e8ne Scribe tradotta da Callisto Bassi con Eugenia Tadolini e Filippo Colini, ottenendo un buon successo. Nota \u00e8 la produzione del 1960 al Teatro alla Scala, con Maria Callas (Paolina), Franco Corelli (Poliuto), Ettore Bastianini (Severo), Nicola Zaccaria (Callistene) e Piero De Palma (Nearco) diretto da Antonino Votto.\nTrama.\nAtto I.\n\"Il battesimo\"\nA Melitene, in una grotta, i cristiani si apprestano a battezzare Poliuto, magistrato. Nearco, capo della comunit\u00e0 cristiana, lo introduce nella caverna, mentre Paolina, sposa di Poliuto, li segue di nascosto. La donna teme che il marito si sia convertito al Cristianesimo, soprattutto ora che l'imperatore Decio ha cambiato la legge stabilendo la pena di morte per tutti coloro che hanno abbracciato il culto proibito. Lo stesso Poliuto conferma alla moglie di aver abbracciato la fede cristiana. A turbare Paolina c'\u00e8 anche il ritorno in patria del proconsole Severo, suo antico amante e da lei creduto morto. Severo infatti ama ancora Paolina e come viene a sapere del suo matrimonio con Poliuto ne rimane avvilito.\nAtto II.\n\"Il Neofita\"\nPer vendicarsi di Paolina, che l'aveva respinto, il gran sacerdote di Giove, Callistene, organizza nella casa di Felice un incontro tra Paolina e Severo, dopo aver fatto credere a lui che la donna lo ama ancora. Severo conferma a Paolina il suo amore, ella \u00e8 combattuta, ma non cede. Intanto, condotto dal perfido Callistene, giunge Poliuto che riesce ad ascoltare le ultime parole dell'incontro tra Paolina e Severo, convincendosi del tradimento della moglie. Poliuto giura vendetta, ma, alla notizia dell'arresto di Nearco, sceglie di confessare la sua fede cristiana e morire. Durante l'interrogatorio Nearco rifiuta di fare il nome del neofita, anche sotto la minaccia di tortura. Poliuto allora compare e rivela che lui stesso \u00e8 il neofita. Paolina supplica Callistene, Felice e Severo di non arrestarlo e condannarlo, ma Poliuto sdegnato rovescia l'ara del Nume maledicendo questo e la moglie.\nAtto III.\n\"Il martirio\"\nNel bosco sacro di Giove, Callistene annuncia ai sacerdoti che i cristiani si sono consegnati per essere martirizzati con Poliuto e Nearco e li invita a mischiarsi tra la folla per incitarla alla strage, qualora Paolina convinca Severo a risparmiare i condannati per salvare il marito. La donna intanto si reca al carcere e confessa a Poliuto di aver amato Severo in passato, ma nega il tradimento e chiede al marito chi lo abbia indotto a sospettare il contrario. Poliuto fa il nome di Callistene e Paolina rivela che l'empio sacerdote da lei rifiutato ha voluto perderla. Poliuto a questo punto si riconcilia con la moglie che lo prega di abiurare in cambio della vita, ma egli non pu\u00f2 rinnegare Dio. Colpita dalla sua fermezza, ella decide allora di convertirsi. Infine, ignorando le suppliche di Severo, Paolina si avvia al supplizio assieme a Poliuto. Callistene esulta per la vendetta compiuta."}
{"id": "901088", "revid": "83531", "url": "https://it.wikipedia.org/wiki?curid=901088", "title": "Monte Meliuso", "text": "Monte Meliuso \u00e8 il monte su cui sorgeva l'antica Gioiosa Guardia in Sicilia, fondata da Vinciguerra d'Aragona, eletto sotto il regno di Federico III d'Aragona, che aveva la facolt\u00e0 di costruire torri e fortezze ovunque lo ritenesse necessario, per difendere il territorio dalle invasioni dei pirati.\nIl Vescovo della vicina Patti vantava diritti sugli uomini del Meliuso, consistenti nel poterli impiegare 9 giorni all'anno per rendere servizi al monastero, 3 giorni zappando la terra, 3 giorni al raccolto e 3 a mietere il foraggio. Durante la festa del patrono poi dovevano portare sulla testa rami e legna di alloro.\nLa citt\u00e0 fu abbandonata dopo l'ennesimo terremoto nel 1783 e ai piedi del monte, in una zona denominata \"ciappe di tono\", allora di propriet\u00e0 della famiglia Giardina di Patti, fu fondata la nuova Gioiosa, chiamata Gioiosa Marea. Uno dei fondatori fu Don Diego Forzano, che fece trasportare la statua del Santo (san Nicola) nella nuova Gioiosa e convinse gli scettici (secondo la leggenda) smontando la loro porta di casa e portandola dove doveva sorgere la nuova abitazione.\nNella nuova Gioiosa furono costruite le stesse quattro chiese esistenti nella citt\u00e0 d'origine. Nella prima chiesa, allora chiamata Chiesa del Giardino, fu commissionata al Gagini una statua della Madonna che ancora oggi si trova conservata nella Chiesa di Santa Maria.\nAncora oggi si possono fare delle escursioni nella vecchia Gioiosa Guardia, da cui si gode un panorama mozzafiato, potendo ammirare in contemporanea le Isole Eolie, l'Etna e le Madonie fino alla Rocca di Cefal\u00f9.\nCuriosit\u00e0.\nCon questo nome \u00e8 stato fondato un \"gruppo folkloristico siciliano\", chiamato appunto \"Il Meliuso\"."}
{"id": "901090", "revid": "1318658", "url": "https://it.wikipedia.org/wiki?curid=901090", "title": "Paradosso di Allais", "text": "Il paradosso di Allais \u00e8 il pi\u00f9 celebre paradosso del modello dell\u2019utilit\u00e0 attesa risalente al 1953, quando l'economista francese Maurice Allais riscontr\u00f2 in diversi esperimenti la violazione dell'assioma di indipendenza. Gli individui si comportavano in modo ambiguo nella scelta tra eventi quasi certi ed eventi probabili. \nL'esperimento.\nAllais chiese ad un campione di individui di selezionare una tra due prospettive in due diverse lotterie:\nAllais riscontr\u00f2 che per i 72 intervistati del suo campione, l'82% sceglieva B nella prima scommessa e l'83% C nella seconda lotteria. Tale risultato viola l'assunto di indipendenza dell'utilit\u00e0 attesa, poich\u00e9 se la prospettiva B \u00e8 preferita alla prospettiva A allora per lo stesso agente la scommessa D deve essere preferita a C. Utilizzando l'utilit\u00e0 attesa esprimiamo la relazione di preferenza espressa nella prima scommessa:\nformula_1\nSottraendo formula_2 da entrambi i membri, si ottiene formula_3, che corrisponde al secondo problema di scelta tra le lotterie C e D. Essendo la lotteria C preferita a D, le scelte degli intervistati risultano incoerenti con la teoria dell'utilit\u00e0 attesa.\nGli individui scelgono l'alternativa B certa nonostante A incerto abbia un valore atteso maggiore mostrando la preferenza per la certezza degli individui avversi al rischio. Nella seconda coppia di prospettive l'individuo, avendo una probabilit\u00e0 decisamente bassa di avere un premio, preferisce un premio pi\u00f9 alto con una probabilit\u00e0 minore rispetto ad un premio pi\u00f9 basso con una probabilit\u00e0 maggiore, e d\u00e0 quindi pi\u00f9 credito al premio che alle probabilit\u00e0. Il paradosso di Allais pu\u00f2 essere spiegato impiegando il cosiddetto \"fanning out\" delle curve d'indifferenza (triangolo di Marschack-Machina)."}
{"id": "901092", "revid": "287204", "url": "https://it.wikipedia.org/wiki?curid=901092", "title": "Wood", "text": ""}
{"id": "901096", "revid": "238230", "url": "https://it.wikipedia.org/wiki?curid=901096", "title": "Innocenzo Ansaldi", "text": "Nato da Gaetano, esponente di un'antica famiglia originaria di Genova, e da Maddalena Lazzerini di Cutigliano, dimostr\u00f2 sin dall'infanzia spiccate attitudini per lo studio e fu mandato al Seminario arcivescovile di Firenze. Eccelse nelle discipline umanistiche e cominci\u00f2 a interessarsi di pittura e scultura. Al termine degli studi in Seminario, s'iscrisse all'Accademia di belle arti di Firenze e, in seguito, avvi\u00f2 un lungo pellegrinaggio formativo in giro per l'Italia, a Roma, Napoli, Bologna, Genova, Padova e Venezia. Deciso a trasferirsi definitivamente in una grande citt\u00e0, fu costretto a rientrare a Pescia a causa della morte, a distanza di poco tempo, dei suoi genitori, del fratello e della cognata. \nContinu\u00f2 la sua opera pittorica ed ebbe commissioni in varie chiese della Valdinievole e nel resto della Toscana. Si dedic\u00f2 pure alla poesia, scrivendo un poemetto intitolato \"Pittore originale\" che riscosse un buon successo. Compil\u00f2 una celebre \"Descrizione delle pitture, sculture et architetture della citt\u00e0 e sobborghi di Pescia\", fra i primi esempi di trattato artistico sulla Valdinievole. \nMor\u00ec ottantaduenne e fu sepolto dai nipoti nell'oratorio di Santa Maria dei Dolori a Sant'Allucio di Uzzano."}
{"id": "901121", "revid": "88740", "url": "https://it.wikipedia.org/wiki?curid=901121", "title": "Woods", "text": ""}
{"id": "901123", "revid": "640389", "url": "https://it.wikipedia.org/wiki?curid=901123", "title": "Luigi Mochi", "text": "Biografia.\nNel 1864, partecip\u00f2 alla fondazione della \"Societ\u00e0 di Mutua istruzione\" di Pescia, con la contigua \"Biblioteca circolante \u201cFrancesco Forti\u201d\". Fu pure tra i fondatori della locale \"Societ\u00e0 Operaia\", di cui fu segretario e, poi, presidente. Fu consigliere della \"Cassa di Risparmi e Depositi\" di Pescia e fondatore, assieme agli amici Francesco Scoti e Carlo Desideri (suo cognato), della \"Banca di Valdinievole\" di cui divenne direttore, mantenendo tele carica fino al 1906, l'anno della propria morte..\nEntr\u00f2 nel Consiglio comunale di Pescia giovanissimo, a ventitr\u00e9 anni, il 19 luglio 1868. Tre anni pi\u00f9 tardi, divenne assessore comunale e, nel 1895, fu eletto sindaco della citt\u00e0, incarico che mantenne sino al 1900. Durante la sua amministrazione, furono promosse svariate opere urbanistiche che miravano a rendere Pescia il capoluogo effettivo della Valdinievole, vista l'imminente ascesa della vicina \"Bagni di Montecatini\", in seguito Montecatini Terme.\nLa tranvia.\nIl suo nome \u00e8 legato a un importante progetto al quale si dedic\u00f2: la \"Tranvia Lucca \u2013 Pescia \u2013 Monsummano\". La linea fu inaugurata l'anno successivo alla sua morte, il 20 luglio 1907, ed \u00e8 rimasta in servizio, per la tratta Pescia \u2013 Monsummano, sino al 1938. L'esercizio della Lucca \u2013 Pescia prosegu\u00ec fino al 1957."}
{"id": "901124", "revid": "1782831", "url": "https://it.wikipedia.org/wiki?curid=901124", "title": "Pu\u0161kin (San Pietroburgo)", "text": "Pu\u0161kin () \u00e8 una citt\u00e0 suburbana, dal nome di Aleksandr Sergeevi\u010d Pu\u0161kin, che vi frequent\u00f2 il Liceo imperiale. Si trova nella giurisdizione di San Pietroburgo, \u00e8 capoluogo del Pu\u0161kinskij rajon.\nCaratteristiche.\nLa localit\u00e0 era nota in precedenza come Carskoe Selo (in russo \"Villaggio dello zar\", termine che si riferisce alle regge degli Zar, ovvero il celeberrimo Palazzo di Caterina, il Palazzo di Alessandro e il relativo parco, costruiti nel territorio della citt\u00e0); in seguito alla rivoluzione d'ottobre prese il nome di Detskoe Selo, ovvero \"Villaggio dei bambini\", che \u00e8 ancora utilizzato dalle ferrovie russe (la fermata del treno si chiama infatti ancora cos\u00ec), fino al 1937 quando mut\u00f2 nel nome attuale."}
{"id": "901136", "revid": "1573940", "url": "https://it.wikipedia.org/wiki?curid=901136", "title": "Kalotermes flavicollis", "text": "Kalotermes flavicollis \u00e8 un insetto isottero appartenente alla famiglia Kalotermitidae.\n\u00c8 una delle due specie di termiti presenti in Italia (l'altra \u00e8 \"Reticulitermes lucifugus\" ).\nDescrizione.\nL'alato \u00e8 lungo 10-12 mm, ali comprese, di colore nerastro-castano, con pronoto e parti distali delle zampe e delle antenne giallicci. Le ali sono leggermente fumose; il ramo principale della vena radio con rami secondari diretti verso il margine costale.\nIl soldato \u00e8 ocroleuco, con capo e pronoto giallo-ferrigineo; labrum breve, mandibole con margine interno della sinistra con due denti, della destra con uno; antenne di 15 articoli; lunghezza circa 7\u00a0mm.\nGli pseudoergati sono ninfe, di colore giallognolo e con mandibole ridotte.\nBiologia.\nSpecie mediterranea, vive in colonie poco numerose (1000-2000 individui) e non ha casta speciale di operai. Il lavoro della colonia \u00e8 eseguito da neanidi e ninfe. Gli alati compaiono, di regola, da luglio ad ottobre, sciamando per formare nuove colonie. Questa specie non presenta le operaie vere e proprie, ma delle ninfe lavoratrici.\nQueste termiti preferiscono il legno pi\u00f9 soffice nella trave ed essendo comunque lucifughe scavano al loro interno senza mai uscirne; le gallerie hanno sezione irregolare e le operaie sono maggiormente attive in primavera per la sciamatura, che dura anche in estate, costruendo il nido nel terreno. Per questi motivi, l'indagine visiva spesso non basta. Inoltre non lasciano residui delle\nrosure, ma solo le feci che cadono in fondo al tunnel per gravit\u00e0. Se si \u00e8 fortunati si possono trovare gli adulti alati, oppure si prova a sondare la trave o l'oggetto in questione con un martello in gomma, per cercare i vuoti. Le feci possono avere carattere tassonomico in quanto di forma a \"botte\".\nDanni.\n\"Kalotermes flavicollis\" vive nel legno necrosato degli alberi (olivo, pero, gelso, fico, carrubo, mandorlo, ecc.), ma anche nel legno delle piante vegete (pioppo, querce, carciofo, ecc.) scavando gallerie e alimentandosi del legno, il che pu\u00f2 provocare la morte degli alberi infestati.\nQuesta specie pu\u00f2 attaccare anche il legno messo in opera, e anche in questo caso il nido si trova abitualmente nel legno stesso, fuori dal terreno. Inoltre in ambito urbano, attacca soprattutto viali alberati, tetti in legno, infissi lignei, libri, biblioteche e archivi. Si trovano in muri vuoti, pavimenti e sottotetti su legno secco ma con una minima percentuale di umidit\u00e0, per esempio nelle zone di maggior sbalzo termico dove si crea condensa. Un altro punto critico pu\u00f2 essere l'alloggiamento delle travi annegate nel muro, ovvero con la testa incassata senza essere isolata del muro stesso, cos\u00ec come per gli armadi,\nscaffali e mobili attaccati alle pareti e suscettibili di umidit\u00e0. In ogni caso predilige travi e pavimenti.\nMetodi di Lotta.\n\"Kalotermes flavicollis\" tende a nidificare \"a spot\" quindi in diversi punti del legno di cui si nutre. Per questo motivo il metodo pi\u00f9 efficace per liberarsi dell'infestazione deve prevedere inizialmente un fase in cui viene stabilita l'esatta localizzazione di questi nidi, servendosi ad esempio di dispositivi in grado di rilevare il movimento delle termiti all\u2019interno del legno . Successivamente, dopo aver eseguito questa mappatura dell'infestazione, si pu\u00f2 procedere alla distruzione di tutti gli elementi con l'utilizzo di microonde che portano la temperatura dei nidi a 65-70 gradi .\nNote.\nhttps://www.savethewood.it"}
{"id": "901138", "revid": "729019", "url": "https://it.wikipedia.org/wiki?curid=901138", "title": "Strada statale 457 di Moncalvo", "text": "La strada statale 457 di Moncalvo (SS 457), adesso \"strada provinciale 457 di Moncalvo (SP 457)\", come previsto dalla legge, \u00e8 una strada provinciale italiana.\nPercorso.\n\u00c8 un collegamento molto importante tra l'alto Alessandrino e l'Astigiano: ha origine a Casale Monferrato, dalla ex strada statale 31 del Monferrato, ed ha un tracciato agevole e scorrevole per buona parte della sua estensione. Tocca le localit\u00e0 di Ozzano Monferrato, dove nel suo territorio comunale \u00e8 possibile immettersi sulla ex strada statale 590 della Val Cerrina e sulla ex strada statale 455 di Pontestura, Cereseto ed entra nell'Astigiano.\nQui la strada \u00e8, nel tracciato, meno scorrevole che nel tratto precedente; entra quindi in Moncalvo, nel territorio comunale di Penango, in Calliano e nel territorio comunale di Castell'Alfero. Dopo pochi chilometri, arriva infine ad Asti, dove si immette sulla ex strada statale 10 Padana Inferiore.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha classificato l'arteria come strada regionale con la denominazione di strada regionale 457 di Moncalvo (SR 457) ed affidata all'ARES (Agenzia Regionale Strade).\nA seguito del D.R. 9-5791 del 27 aprile 2007 della Regione Piemonte, dal 1\u00ba gennaio 2008 \u00e8 stata infine riclassificata come provinciale e consegnato alla Provincia di Alessandria e alla Provincia di Asti per le tratte territorialmente competenti."}
{"id": "901139", "revid": "287204", "url": "https://it.wikipedia.org/wiki?curid=901139", "title": "Francesco Calogero", "text": ""}
{"id": "901140", "revid": "71155", "url": "https://it.wikipedia.org/wiki?curid=901140", "title": "Francesco Calogero (regista)", "text": "Biografia.\nMentre coltiva la passione per il cinema collaborando con cineclub e festival, nel 1982 si laurea in giurisprudenza con una tesi sulla paternit\u00e0 dell'opera cinematografica, per poi intraprendere l'esperienza da regista. Dal 1996 svolge anche un'assidua attivit\u00e0 didattica, che lo porta a tenere seminari e laboratori di cinema in varie citt\u00e0 italiane. Dal 2005 al 2007 insegna cinema alla facolt\u00e0 di Lettere e Filosofia dell'Universit\u00e0 di Messina.\nAttivit\u00e0 festivaliera.\nUna prolungata esperienza nei cineclub - prima con il circolo Umberto Barbaro, successivamente con la cooperativa \"Entr'acte\", di cui \u00e8 socio fondatore\u00a0\u2013 favorisce il suo ingresso nel 1980 nell\u2019organigramma del \"Festival di Taormina\" (in quegli anni sotto la direzione artistica di Guglielmo Biraghi e Sandro Anastasi), inizialmente come organizzatore di convegni e retrospettive, poi come curatore del catalogo, e infine - dal 1991 al 1998, sotto la direzione artistica di Enrico Ghezzi - anche come conduttore degli incontri con gli autori. \nQuesto intenso apprendistato lo incoraggia ad affrontare, sin dalla nascita (1995) e per tutte e cinque le sue edizioni, la direzione artistica del \"Messina Film Festival\". Dal 2003 al 2009 dirige il \"CostaIblea Film Festival\" (a Ragusa, insieme con Vito Zagarrio), e dal 2006 al 2014 il \"Valdarno Cinema Fedic\" (San Giovanni Valdarno, Arezzo), entrambi dedicati al cinema indipendente italiano.\nNel 2020 ritorna alle origini, entrando a far parte della direzione artistica insieme a Leo Gullotta e Francesco Al\u00f2 del \"Taormina Film Fest.\"\nCinema.\nDopo aver diretto alcuni cortometraggi in Super 8, gira nel 1985 il lungometraggio \"La caviglia di Amelia\", che viene invitato in vari festival specializzati, suscitando l'interesse della critica. Dopo il cortometraggio \"Bionda per un giorno\" nel 1987 esordisce scrivendo e dirigendo il lungometraggio \"La gentilezza del tocco\". Premiato come miglior film indipendente dell'anno al festival di Bellaria, il film vince diversi altri premi.\nIn maniera ancora indipendente viene realizzato \"Visioni private\", girato assieme a Ninni Bruschetta e Donald Ranvaud nel corso del Festival di Taormina 1988 e ultimato due anni dopo.\nNel 1994 la casa editrice Sellerio pubblica \"La gentilezza del tocco\", che contiene le sceneggiature dei primi suoi tre film professionali, incluso \"Nessuno\", primo lungometraggio in 35mm. del 1992.\nNel 1995 partecipa con \"Nutrimenti Terrestri\" alla produzione de \"Il verificatore\", diretto da Stefano Incerti, e due anni dopo presenta alla 54\u00aa Mostra del Cinema di Venezia il lungometraggio \"Cinque giorni di tempesta\", proiettato anche a Los Angeles, Mosca, Lussemburgo, Casablanca. Il film vince il Grand Prix al Festival di Annecy, il Premio Giovane Cinema Europeo a Osaka, e il premio Siae per il miglior soggetto (coautori Giovanni e Sandro Veronesi); il protagonista Roberto De Francesco viene premiato come miglior attore italiano al Sacher d'Oro 1998.\nNel 2000 gira \"Metronotte,\" presentato al Mystfest di Cattolica, poi in concorso ad Annecy e Villerupt. Nel 2002 esordisce nel documentario con \"L\u2019implacabile tenente Rossi\", girato per la serie \u201cI diari della Sacher\u201d e proiettato in vari festival dopo la prima a Locarno. Due anni dopo dirige il documentario \"In the Name of the Godfather -\" sopralluogo sui set siciliani del \u201cPadrino\u201d di F.F. Coppola, presentato a Taormina\u00a0\u2013 che costituir\u00e0 uno studio per \"Nella terra del Padrino\", ultimato nel 2012 con il supporto di Rai Cinema.\nNel 2013 fonda con Mia Arfuso la casa di produzione \"Polittico\", che collabora con la newyorkese Alphaville Film e la trasmissione Rai \u201cFuori Orario\u201d al documentario \"Mise en Sc\u00e8ne with Arthur Penn (A Conversation)\", diretto da Amir Naderi, e presentato alla 71\u00aa Mostra di Venezia. Nel 2015 scrive, produce e dirige il lungometraggio \"Seconda primavera\", che gli frutta riconoscimenti in cinque paesi diversi (Italia, Spagna, Gran Bretagna, Canada e Stati Uniti), contribuendo in maniera significativa anche all\u2019attribuzione del Premio Sergio Leone alla carriera, ricevuto dal regista al 34\u00ba Annecy Cin\u00e9ma Italien (Francia).\nSpettacoli.\nNel 1986 inizia a collaborare con il gruppo teatrale Nutrimenti Terrestri, diretto da Ninni Bruschetta, girando cortometraggi (\"ll ritratto ovale, Georgia On My Mind, Syrma-Traccia d\u2019Antigone\") destinati alla proiezione nel corso di spettacoli, ma anche firmando con Bruschetta il testo originale de \"Il battello degli amanti\" (1988) e l'adattamento della pi\u00e8ce \"I carabinieri\", di Beniamino Joppolo, presentata alle Orestiadi di Gibellina 1994.\nNel 1995 esordisce nella regia lirica al Teatro Vittorio Emanuele di Messina con \"Rita ou Le mari battu\", di Gaetano Donizetti, cui fa seguito, due anni dopo, il dittico \"Cavalleria rusticana\", di Pietro Mascagni e \"Pagliacci\", di Ruggero Leoncavallo; mette quindi in scena nel 1998 \"Norma\", e nel 2003 \"La sonnambula\", entrambe di Vincenzo Bellini. Di tutte le opere cura anche la regia della documentazione filmata."}
{"id": "901141", "revid": "125196026", "url": "https://it.wikipedia.org/wiki?curid=901141", "title": "Championnat de France amateur", "text": "Il Championnat de France amateur (spesso abbreviato in CFA) (chiamato anche: Championnat de France de football de National 2 dal 1993) \u00e8 una competizione calcistica francese che costituisce la quarta divisione del campionato di calcio francese. Segue la Ligue 1, la Ligue 2 e Championnat National, mentre precede lo Championnat de France amateur 2, normalmente abbreviato in CFA 2.\nStoria.\nIl CFA fu creato nella stagione 1993-1994 con il nome di \u00ab National 2 \u00bb in seguito alla riforma dei campionati. Per i suoi principi (m\u00e9lange de clubs amateurs et de r\u00e9serves professionnelles) \u00e8 l'erede del Championnat de Division 3 (1970-1993), e del Championnat de France amateur (1935-1970). Si compone di 4 gruppi di 16 squadre ciascuno, quindi 64 in totale.\nDal 1994 al 1997, un torneo finale sanciva il vincitore del CFA. Dal 1998, i club non professionistici e le riserve dei club professionistici disputavano due tornei finali distinti che sancivano i campioni delle due categorie. Dal 2001, il torneo finale dei club non professionistici non ha luogo e il campione \u00e8 designato tra la migliore delle quattro formazioni non professionistiche promosse al livello superiore sulla base dei punti conquistati contro le prime 5 classificate del loro gruppo. Dal 2012 \u00e8 stato abolito anche il torneo finale delle squadre riserva e in questo caso il torneo non \u00e8 pi\u00f9 assegnato."}
{"id": "901143", "revid": "399711", "url": "https://it.wikipedia.org/wiki?curid=901143", "title": "Clemente Folchi", "text": "Biografia.\nNacque a Roma da Pietro Antonio Benedetto e da Luthgarda Scarselli. Studi\u00f2 matematica e filosofia presso l'Archiginnasio di Roma, ed in seguito, dal 1800, si dedic\u00f2 allo studio dell'architettura presso l'architetto Andrea Vici, allievo di Luigi Vanvitelli. \nDal 1806 in poi fu insignito di onori ed incarichi importanti, quali quello di membro della Commissione di Pesi e Misure, di socio onorario dell'Accademia dei Lincei, di Architetto della Fabbrica di San Pietro, di Ingegnere della Consulta e Congregazione delle Acque, di socio della Pontificia Accademia Romana di Archeologia, di membro della Commissione di Antichit\u00e0 e Belle Arti, di Presidente dell'Accademia di S. Luca ed altri.\nNel 1819 spos\u00f2 Barbara Vici, figlia di Andrea suo maestro e vedova di Giulio Cesare Busiri, da cui ebbe otto figli, che dalla madre ereditarono il cognome, dando inizio alla casata di artisti ed architetti dei Folchi Vici. \nMor\u00ec a Roma all'et\u00e0 di 88 anni e fu sepolto a Santa Maria in Vallicella, accanto al suo suocero Andrea Vici ed al maestro di quest'ultimo, Luigi Vanvitelli.\nPercorso artistico.\nCome Architetto, tra le molteplici opere, esegu\u00ec il restauro della Cattedrale di San Feliciano a Foligno e collabor\u00f2, con Andrea Vici, alla ricostruzione di Camerino dopo il disastroso terremoto del 1799, realizzandone nel 1838 la facciata del Duomo. \nCome Ingegnere, si distinse per il traforo di Monte Catillo a Tivoli, opera del 1833 necessaria ad evitare le frequenti catastrofi provocate dall'Aniene a Tivoli, ed il cui compimento port\u00f2 alla realizzazione della nuova Cascata di Villa Gregoriana.\nBibliografia.\nAndrea Busiri Vici: Giubileo della felicit\u00e0, della sventura e dell'arte- Roma 1891.\nArch. Andrea Busiri Vici: Clemente Folchi, Ingegnere, Architetto ed Archeologo romano- Libreria dello Stato 1959.\nArch. Andrea Busiri Vici: Il Neoclassico ed altri movimenti dell'800 nelle Marche- Roma 1965.\nArch. Andrea Busiri Vici: L'inaugurazione del traforo del Monte Catillo presso Tivoli in un dipinto del Museo di Roma- Fratelli Palombi- Roma 1977.\nArch. Andrea Busiri Vici: Giuseppe Sacconi e il progetto Folchi per il Monumento a Vittorio Emanuele-Roma Amor 1987.\nArch. Clemente Folchi: Elogio del Cav. Giuseppe Valadier, Architetto- Roma 1839.\nIng. Jole Anna Folchi Vici d'Arcevia: Un santo frate, nobili famiglie, famosi Architetti: storia della Villa Valcerasa- Macerata 2005.\nA cura di Maria Luisa Polichetti: Andrea Vici, Architetto e Ingegnere Idraulico: Atlante delle opere- Silvana Editoriale- Milano 2009. "}
{"id": "901146", "revid": "1718925", "url": "https://it.wikipedia.org/wiki?curid=901146", "title": "Grant", "text": ""}
{"id": "901147", "revid": "20090", "url": "https://it.wikipedia.org/wiki?curid=901147", "title": "Repubblica Socialista Serba", "text": ""}
{"id": "901149", "revid": "125742379", "url": "https://it.wikipedia.org/wiki?curid=901149", "title": "Volvo S60", "text": "La Volvo S60 \u00e8 una berlina medio-alta prodotta dalla casa automobilistica svedese Volvo. L'autovettura possiede una carrozzeria a quattro porte e cinque posti e le linee esterne la pongono nel segmento D. \nLa prima generazione \u00e8 stata introdotta nel 2000, la seconda nel 2010 e la terza \u00e8 stata introdotta nel 2018.\nPrima serie (2000-2009).\nQuesta berlina venne chiamata pubblicitariamente \"ReVolvolution\" per sottolineare il cambio di immagine rispetto ai modelli Volvo precedenti che privilegiavano soprattutto la comodit\u00e0 e l'impressione di solidit\u00e0 e sicurezza. Con questa vettura la casa intendeva attrarre anche il pubblico che predilige il carattere sportivo.\nUna linea quasi da coup\u00e9, dei motori prestanti, tra cui il primo propulsore a gasolio progettato da Volvo, il Volvo D5, la rendevano un'alternativa ai pari modelli delle altre case tedesche ed inglesi. Si voleva confrontare in particolare con le BMW Serie 3, le Mercedes-Benz Classe C e le Audi A4.\nConfronto in famiglia, in quanto Volvo e Jaguar appartenevano entrambe al gruppo Ford, era invece quello tra la Volvo S60 e la Jaguar X-Type.\nCome la sorella maggiore S80, la S60 \u00e8 basata sulla piattaforma realizzata e progettata interamente da Volvo denominata \"Piattaforma P2\".\nSotto il punto di vista della sicurezza automobilistica \u00e8 stata sottoposta al crash test dell'EuroNCAP nel 2001 riportando la classificazione di 4 stelle.\nLa produzione, che era effettuata negli stabilimenti belgi della casa svedese, ha avuto termine il 31 marzo 2009.\nLa S60 R.\nNel 2003, per tentare di inserirsi nella fascia di mercato delle berline sportive dominata dalla BMW M3 e dall'Audi S4, la Volvo produsse una versione speciale della S60, e cio\u00e8 la R, proposta sia in versione berlina che station wagon denominata V70 (La \"V\" indica la famiglia di automobili station wagon prodotte dalla casa Svedese)\nQuesta versione speciale era dotata di un propulsore derivato dal T5 della S60 di serie, al quale erano stati aggiunti un sistema turbo intercooler, un sistema di fasatura variabile anche in aspirazione e un leggero aumento di cilindrata che permetteva un incremento di potenza fino a 300 CV. Tale motore era abbinato ad un cambio manuale a sei marce o automatico a 5.\nIl design della R era sostanzialmente invariato rispetto alla versione standard, fatta eccezione per un piccolo spoiler posteriore integrato nel bagagliaio che aumentava la deportanza aerodinamica e un paraurti anteriore che permetteva un maggiore flusso d'aria ai radiatori.\nLa dotazione standard della vettura, oltre al propulsore potenziato, prevedeva il cruise control, freni Brembo a quattro pistoncini, interni in pelle, cerchi da 18 pollici in lega a 5 razze Pegasus e un sistema denominato Four C (Continuously Controlled Chassis Concept).\nTale sistema prevedeva 3 diverse modalit\u00e0: Comfort; Sport; Advanced. La prima modalit\u00e0 regolava le sospensioni e la potenza trasmessa dal motore per la guida in strada, l'ultima impostava il tutto per l'uso su pista della vettura. La realizzazione del Four C \u00e8 stata curata dalla Volvo in collaborazione con la Ohlins Racing AB e il produttore di ammortizzatori Monroe.\nDurante il test effettuato da Top Gear su questo modello, \u00e8 stata riscontrata non solo una notevole comodit\u00e0 di guida ma anche un'evidente inferiorit\u00e0 rispetto alla BMW M3 in fatto di prestazioni.\nMotori.\nCondivideva gran parte dei motori con la variante station wagon (\"V70\" serie 2); uno dei motori pi\u00f9 apprezzati su questa vettura \u00e8 il 2.4 5 cilindri alimentato a benzina in grado di erogare 170cv a 5900 g/min e 230Nm a 4500 g/min, noto per le sue doti di elasticit\u00e0 e ripresa gi\u00e0 dai giri pi\u00f9 bassi, un altro propulsore \u00e8 il 2.4 5 cilindri alimentato a gasolio capace di erogare 163cv a 4000 g/min, tale versione \u00e8 nota e apprezzata per avere un basso turbo-lag rispetto alla versione pi\u00f9 potente erogante 185cv e uno spunto migliore rispetto alla versione da 131cv.\nIl 2.4T a benzina da 200cv, \u00e8 un propulsore dotato di un turbocompressore a bassa pressione che permette una coppia simile a quella di un motore diesel (285Nm) da 1750 g/min fino a 5000 g/min mantenendo per\u00f2 un'ottima risposta anche a regimi dove la turbina non \u00e8 ancora operativa.\nIl motore 2.0 da 180cv ha una ridotta coppia fino a 2000 g/min, quando non \u00e8 apprezzabile la resa del turbocompressore, la lacuna viene colmata riuscendo poi ad erogare 240Nm dai 2000 ai 5800 g/min, questa variante a differenza della versione 2.4T 200cv \u00e8 dotata di una turbina ad alta pressione.\nSeconda serie (dal 2010 al 2018).\nLa seconda generazione di Volvo S60 debutta in veste definitiva al Salone dell'automobile di Ginevra 2010 ma viene anticipata da un prototipo esposto l'anno precedente al Salone dell'automobile di Detroit.\nIl prototipo esposto nel 2009.\nLa concept car venne realizzata dalla Volvo sul telaio con passo accorciato dell'ammiraglia S80 (la piattaforma Y20 utilizzata anche dalla V70 e dalla XC60), la carrozzeria verniciata in color oro possedeva un design in stile coup\u00e9 e quattro porte apribili ad armadio (suicide doors). Il design segue il family feeling introdotto dalla XC60, in cui le forme sportive e curve dell'auto si abbinano ad un frontale basso e sportivo e ad una coda corta; i fanali della S60 concept erano allo xeno con LED che disegnavano una nave vichinga mentre l'ambiente interno era realizzato in pelle bianca con inserti in alluminio e tunnel centrale in cristallo. Tra i dispositivi tecnologici la concept disponeva del \"Collision Mitigation Warning\" in grado di frenare energicamente nel caso ci fosse un pedone di fronte alla vettura, grazie ad un radar a modalit\u00e0 duale sistemato nella calandra e una telecamera posizionata dietro lo specchietto retrovisore interno; accanto a questo sistema di frenata automatica, il prototipo disponeva anche dell'head-up e del cruise control. Il motore era il 1.6 turbo a benzina con iniezione diretta facente parte della famiglia Ford EcoBoost, erogante 180 cavalli con distribuzione a 16 valvole, sistema Stop&amp;Start con funzione DRIVe Mode e cambio robotizzato a doppia frizione in grado di far emettere al prototipo 119 grammi di anidride carbonica al km.\nIl modello definitivo.\nLa S60 viene prodotta in serie a partire dal 2010 riprendendo gran parte degli elementi caratteristici del prototipo, ovvero il design della carrozzeria, meno affusolato ma sempre sportivo con stilemi da coup\u00e9 a quattro porte (ad apertura tradizionale), frontale basso, fanali a Led con frecce sdoppiate, calandra di dimensioni ridotte con marchio circolare Volvo a bande cromate oblique, prese d'aria a nido d'ape. La fiancata si basa su una profonda nervatura che risale verso la corda, vetratura laterale sottile con bordi cromati. La coda possiede uno spoiler formato dal cofano del bagagliaio, fanaleria a led che comprende la zona porta targa, terminali di scarico cromati, prese d'aria nei paraurti.\nGli interni sono realizzati con plastiche di qualit\u00e0 maggiore rispetto alla precedente serie ,con la plancia orientata verso il guidatore e la console centrale viene rivestita in grafite brillante oppure legno.\nL'avviamento \u00e8 a pulsante tramite scheda magnetica, la strumentazione integra il computer di bordo.\nIl pianale Y20 viene ripreso dalla concept car con motore in posizione anteriore trasversale: sfrutta un'architettura meccanica a trazione anteriore con sospensioni a quattro ruote indipendenti di cui l'anteriore configurato secondo lo schema MacPherson con la barra stabilizzatrice mentre il retrotreno adotta il Multilink a cinque bracci sempre con barra stabilizzatrice. L'impianto frenante viene composto da quattro dischi auto ventilati. Sulle versioni pi\u00f9 potenti \u00e8 disponibile anche la trazione integrale.\nNel 2013, come tutta la gamma (ad eccezione della V40 e della XC90) viene sottoposta a un restyling che cambia i paraurti e altri dettagli.\nMotorizzazioni.\nI motori disponibili dal lancio sono quattro tutti turbocompressi ed omologati Euro 5: il motore 2,0 litri a benzina GTDi sfrutta l'iniezione diretta della benzina ad alta pressione, turbocompressore e fasatura variabile delle valvole, il basamento \u00e8 in ghisa ed eroga 203 cavalli a 6.000 giri al minuto con una coppia massima di 300 N\u00b7m a 1.750 giri al minuto. Abbinato alla trazione anteriore il 2.0T \u00e8 disponibile sia con cambio manuale a sei rapporti che con robotizzato a doppia frizione Powershift a sei rapporti. La versione con cambio manuale permette uno scatto da 0 a 100 in 7,7 secondi mentre la robotizzata Powershift scatta in 8,2 secondi. La velocit\u00e0 di punta \u00e8 pari a 235 per la manuale e di 230 per la robotizzata Powershift. La 2.0T emette da 184 a 188 grammi di anidride carbonica.\nIl motore benzina al top di gamma \u00e8 il 3,0 litri T6 con architettura 6 cilindri in linea, iniezione elettronica, fasatura variabile, turbo bi-rotore e basamento in ghisa. La distribuzione \u00e8 a quattro valvole per cilindro. Eroga 304 cavalli a 5.400 giri al minuto per una coppia massima di 440 N\u00b7m a 2.100 giri al minuto. Il T6 \u00e8 abbinato esclusivamente alla trazione integrale (AWD) e al cambio automatico sequenziale Geartronic a sei rapporti. La velocit\u00e0 di punta \u00e8 di 250 con uno scatto da 0 a 100 registrato dalla casa in 6,5 secondi. La T6 emette 231 grammi di anidride carbonica.\nLa gamma diesel si compone di due cinque cilindri: il pi\u00f9 piccolo \u00e8 un 2,0 litri denominato D3 realizzato completamente in alluminio con distribuzione a quattro valvole per cilindro, filtro attivo anti particolato e turbocompressore a geometria variabile. Eroga 163 cavalli a 3.000 giri al minuto con una coppia massima di 400 N\u00b7m a 1.400 giri al minuto. Abbinato alla trazione anteriore \u00e8 disponibile sia con cambio manuale a sei rapporti che automatico sequenziale Geartronic a sei rapporti con modalit\u00e0 Sport che riduce i tempi di cambiata manuale. La velocit\u00e0 massima dichiarata \u00e8 di 220 per la D3 manuale mentre scende a 215 nella versione Geartronic, lo scatto da 0 a 100 resta invariato tra la manuale e l'automatica nel valore di 9,2 secondi. Le emissioni sono contenute in 134 grammi di CO2 emessi per km nella versione Geartronic e in 137 grammi emessi per km nella versione manuale.\nIl diesel pi\u00f9 grande \u00e8 il 2,4 litri denominato D5 sempre in alluminio con distribuzione a quattro valvole per cilindro e doppio turbocompressore a geometria variabile. La potenza massima di 205 cavalli viene erogata a 4.000 giri al minuto mentre la coppia massima di 420 N\u00b7m \u00e8 disponibile a 1.500 giri al minuto. Il D5 biturbo \u00e8 abbinato alla trazione anteriore oppure alla integrale ed \u00e8 disponibile sia con cambio manuale a sei rapporti che automatico sequenziale a sei rapporti Geartronic, l'integrale invece \u00e8 disponibile solo con trasmissione automatica Geartronic. La velocit\u00e0 massima dichiarata \u00e8 di 235 per la manuale, 230 per l'automatica e di 225 per la versione a trazione integrale. L'accelerazione da 0 a 100 varia dai 7,8 secondi fino agli 8,1 della AWD. Le emissioni di anidride carbonica vengono contenute rispettivamente in 144 grammi per km nella D5 manuale e in 169 grammi per km per le Geartronic (sia a trazione anteriore che integrale). La vettura \u00e8 inoltre dotata di filtro anti particolato.\nDal 2015 tutti i motori sono sostituiti con la nuova famiglia VEA, esclusivamente 4 cilindri dalla cilindrata di 1969 cm3. Essi vengono equipaggiati in molteplici versioni sia benzina che diesel quali le T5 e T6 Drive-E, le D2/D3/D4/D5 e la sportiva Polestar 2.0 AWD \nTerza serie (dal 2018).\nLa terza generazione di S60 \u00e8 stata annunciata il 20 giugno 2018, quando Volvo ha aperto il suo nuovo stabilimento a Charleston, nel Sud Carolina. L'auto \u00e8 prodotta negli Stati Uniti e, a differenza della combinazione V60, la berlina non sar\u00e0 offerta con un motore diesel. Le vendite in Europa sono iniziate nei primi mesi del 2019. \nAl lancio ci sono tre allestimenti: il T5, che dispone di un quattro cilindri turbo da 2,0 litri da 252 cavalli, il T6, con un quattro cilindri da 2,0 litri che \u00e8 sia turbo che sovralimentato che produce 318 cavalli inviati a tutte e quattro le ruote; e il T8, un ibrido plug-in orientato alle prestazioni che combina un quattro cilindri turbo e sovralimentato e un motore elettrico nella parte posteriore, inviando 400 cavalli combinati a tutte e quattro le ruote.\nLa terza serie \u00e8 stata sottoposta ai crash test dell'Euro NCAP ottenendo il risultato di 5 stelle."}
{"id": "901153", "revid": "1573940", "url": "https://it.wikipedia.org/wiki?curid=901153", "title": "Reticulitermes lucifugus", "text": "Il Reticulitermes lucifugus , \u00e8 un insetto isottero della famiglia delle Rhinotermitidae.\n\u00c8 una delle due specie di t\u00e8rmiti presenti in Italia.\n\u00c8 un insetto xilofago che pu\u00f2 colonizzare le abitazioni, scavando gallerie all'interno di pali di sostegno, travi e tavole.\nMorfologia.\nI reali alati hanno un corpo di 10 mm circa con le ali, di colore nero e con il protorace pi\u00f9 stretto del capo. Le antenne sono di 17-18 articoli, le ali brune, con margine nerastro.\nI soldati sono di 5\u00a0mm circa, di colore giallo-grigio, con capo subrettangolare e mandibole grandi. Le operaie sono del tutto simili ai soldati, con capo e mandibole pi\u00f9 piccole.\nLa colonia \u00e8 completa, con tutte le caste rappresentate:\nBiologia.\nNella colonia, i pi\u00f9 numerosi sono gli operai, mentre sono pochi i soldati e pochissimi reali, tranne nel momento dello\nsfarfallamento verso maggio; in totale arrivano a diverse centinaia di migliaia di unit\u00e0. La diffusione \u00e8 favorita oltre che da gallerie, anche da tunnel esterni, rigorosamente oscurati e lunghi\nanche 80 cm, fatti di rosume e saliva, inoltre sono perfettamente perpendicolari al terreno e possono\ndiscendere o salire.\nI nidi sono nel terreno o tra le intercapedini o nei pavimenti. I nuovi nidi sono edificati mediante propaggine, in quanto i reali veri sembrano non essere fecondi e quindi sono i reali di complemento a uscire dalla colonia principale.\nDanni.\nQueste termiti attaccano le piante vecchie e deperite, soprattutto in aree forestali, ma anche in viali alberati e giardini. Da qui, gli attacchi possono estendersi nelle abitazioni, nelle chiese, nei monumenti e negli archivi.\nAffinch\u00e9 le termiti si insedino devono disporre di un buon tasso di umidit\u00e0. Questa condizione \u00e8 per\u00f2 necessaria solo all'inizio, perch\u00e9 successivamente l'attacco si estende anche alle strutture con altri gradi di umidit\u00e0. Le zone di\ncondensa sono perci\u00f2 una fonte di richiamo.\nMetodi di lotta.\nPer liberarsi dell'infestazione da \"Reticulitermes\" \u00e8 necessario ricorrere ad un sistema di esche contenenti un inibitore della chitina, come l'hexaflumeron. Questo metodo di lotta sfrutta il comportamento sociale delle termiti, in particolare quello delle operaie incaricate di fornire cibo alla colonia attraverso la trofallassi; in questo modo il cibo contenente l'inibitore viene distribuito a tutta la colonia e quando inizia la muta il principio agisce impedendo la corretta formazione dell'esoscheletro ."}
{"id": "901155", "revid": "23636068", "url": "https://it.wikipedia.org/wiki?curid=901155", "title": "John Bury", "text": ""}
{"id": "901162", "revid": "32116", "url": "https://it.wikipedia.org/wiki?curid=901162", "title": "Globox", "text": ""}
{"id": "901166", "revid": "31886", "url": "https://it.wikipedia.org/wiki?curid=901166", "title": "Paul Churchland", "text": "Biografia.\nEntra nel dibattito internazionale della filosofia della mente negli anni ottanta con una critica della psicologia del senso comune (\"Folk-psychology\") combinata con l'epistemologia naturalizzata di Willard Van Orman Quine. Secondo Churchland, tutte le osservazioni empiriche sono \u2018cariche di teoria\u2019 (\"theory laden\"), anche i nostri giudizi percettivi provenienti dal senso interno (introspettivi). Non abbiamo, come potrebbe sembrare, un accesso privilegiato ai nostri stati interni, la certezza che ci anima riguardo ai nostri stati interiori \u00e8 la stessa che animava gli antichi sulla \u2018evidenza\u2019 che le stelle fossero infisse in una grande sfera che ruotava intorno ai poli. La \"folk psychology\" interpreta i dati del senso interno alla luce di una concezione dell'uomo che \u00e8 frutto di un particolare quadro/tradizione storico-culturale. Quindi una volta liberati da questa immagine potremmo considerare i nostri stati mentali e quelli degli altri esseri umani in termini completamente nuovi.\nTale critica \u00e8 sviluppata da Churchland (\u201cUna prospettiva neurocomputazionale\u201d, 1989) in due punti essenziali: la psicologia del senso comune \u00e8 una teoria; \u00e8 probabilmente falsa. Il criterio di valutazione utilizzato da Churchland \u00e8 quello storico degli epistemologi post-empiristi: la \"folk psychology\" non ha compiuto nessun progresso dall'Antichit\u00e0 ad oggi e non riesce a spiegare la maggior parte dei fenomeni psicologici come il sonno, il coordinamento senso-motorio, le malattie mentali, l'intelligenza e la creativit\u00e0. Essendo la psicologia del senso comune una teoria falsa essa non pu\u00f2 costituire la base della psicologia scientifica, come sostiene invece Jerry Fodor. Inoltre \u00e8 presumibile che anche le entit\u00e0 e le propriet\u00e0 che costituisco i riferimenti dei suoi concetti teorici (desideri, credenze, intenzioni, passioni) siano inesistenti. Churchland auspica che con una scienza dell'uomo su basi biologiche il problema mente-corpo si porr\u00e0 in termini diversi e cambier\u00e0 l'ontologia del mentale, allo stesso modo in cui \u00e8 cambiata quella del mondo fisico: non esiste n\u00e9 il flogisto n\u00e9 l'etere luminifero.\nAlla met\u00e0 degli anni ottanta il pensiero di Churchland si arricchisce di due nuovi elementi: le neuroscienze, grazie alla moglie Patricia, e le reti neurali, grazie a Rumelhart che insieme ai suoi collaboratori pubblica il volume sul \u2018modello PDP\u2019 (\"Parallel Distributed Processing\") rilanciando lo studio delle reti neurali artificiali e fornendo un'alternativa all'analogia mente-computer. Quest'ultimo elemento fornisce a Churchland un modello nuovo del funzionamento dalla mente umana e l'ambiziosa idea di sostituire il modello linguistico che gran parte della tradizione filosofica, da Platone a Fodor, ha avuto del pensiero e, pi\u00f9 in generale, dell'operare della mente. Le reti neurali mostrano come \u00e8 possibile spiegare il coordinamento senso-motorio e la codificazione sensoriale in termini di trasformazioni vettoriali anzich\u00e9 attraverso la manipolazione lineare di simboli, trasformando automaticamente, grazie alla loro stessa struttura ed ai coefficienti (\u2018pesi\u2019) di riduzione degli impulsi una configurazione di input in una di output. Churchland fa quindi parte di un nuovo indirizzo \u201cconnessionistico\u201d nell'Intelligenza Artificiale che si allontana dall'idea cognitivista della mente che opera tramite algoritmi, come un computer, manipolando simboli, i quali, in quanto dotati di una interpretazione semantica, possono essere considerati rappresentazioni di un mondo esterno. Per queste circostanze viene a trovarsi nel ruolo di \u2018ala radicale\u2019 dello schieramento naturalistico nella filosofia della mente, contrapposti al \u2018linguaggio del pensiero\u2019 di Fodor."}
{"id": "901176", "revid": "729019", "url": "https://it.wikipedia.org/wiki?curid=901176", "title": "Strada statale 456 del Turchino", "text": "La strada statale 456 del Turchino (SS 456), \u00e8 una strada statale.\nPercorso.\nHa inizio ad Isola d'Asti, dalla strada statale 231 di Santa Vittoria, ed \u00e8 un importante collegamento tra l'Astigiano, l'Alessandrino e la costa ligure; \u00e8 conosciuta anche come \"via Asti-Mare\". La strada \u00e8, per buona parte, in pianura e attraversa i territori comunali di Montegrosso d'Asti e di Agliano Terme, l'importante centro di Nizza Monferrato, dove interseca la ex strada statale 592 di Canelli, Castel Rocchero, entrando quindi nell'Alessandrino. Attraversa poi il territorio comunale di Alice Bel Colle, il centro di Acqui Terme, dove interseca la ex strada statale 30 di Val Bormida e Visone.\nQui inizia la risalita verso le zone collinari tra Piemonte e Liguria, arrivando a Cremolino, a 405 m s.l.m., Molare, Ovada e nel comune di Belforte Monferrato, da dove inizia a costeggiare l'A26. Dopo alcuni chilometri entra in Liguria su un tracciato meno agevole che in partenza, tocca i centri di Rossiglione, Campo Ligure, Masone, valica il passo del Turchino a 532 m s.l.m., e discende pian piano verso la costa fino a toccare Mele. Giunge infine a Voltri, dove si immette sulla strada statale 1 Via Aurelia.\nIn seguito al decreto legislativo n. 112 del 1998, dal 2001, la gestione del tratto piemontese \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Asti e della Provincia di Alessandria; la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Genova e, dal 1\u00ba gennaio 2015, alla Citt\u00e0 metropolitana di Genova.\nDal 1\u00ba agosto 2018, solamente in Liguria, la strada \u00e8 tornata di competenza ANAS nell'ambito del piano Rientro Strade.\nDal 11 maggio 2021 anche i tratti in Piemonte sono tornati di competenza ANAS"}
{"id": "901190", "revid": "40858", "url": "https://it.wikipedia.org/wiki?curid=901190", "title": "Parental Controls", "text": ""}
{"id": "901191", "revid": "1718925", "url": "https://it.wikipedia.org/wiki?curid=901191", "title": "Attacco a dizionario", "text": "Un attacco a dizionario, nella crittanalisi e nella sicurezza informatica, \u00e8 una tecnica di attacco informatico mirata a \"rompere\" un meccanismo di autenticazione provando a decifrare un codice cifrato (es. password cracking) o a determinare la passphrase cercando tra un gran numero di possibilit\u00e0. In pratica si tenta di accedere a dati protetti da password (sia remoti, come ad esempio account su siti web o server di posta, database server; sia locali, come documenti o archivi protetti da password) tramite una serie continuativa e sistematica di tentativi di inserimento della password, solitamente effettuati in modo automatizzato, basandosi su uno o pi\u00f9 dizionari di riferimento.\nDescrizione.\nIn contrasto con un metodo forza bruta (o attacco \"brute force\"), dove tutte le possibili password sono ricercate in maniera esaustiva, un attacco a dizionario prova solamente quelle ritenute pi\u00f9 probabili, tipicamente contenute in una lista (detta \"dizionario\"). Generalmente, questi attacchi, detti per questo \"a dizionario\", hanno successo perch\u00e9 la maggior parte delle persone ha la tendenza a scegliere password semplici da ricordare (e quindi semplici da scoprire, ad esempio il proprio nome, quello dei propri figli, date di nascita) e tendenzialmente sceglie parole prese dalla propria lingua nativa.\nI dizionari, che sono normalmente semplici file composti da sequenze di parole divise da caratteri separatori, possono riferirsi a contenuti standard (dizionario della lingua inglese, della lingua italiana, dizionario dei nomi, ecc.) oppure essere creati appositamente a seconda del contesto di utilizzo.\nGli attacchi a dizionario possono essere applicati in due situazioni principali:\nUtilizzo in crittanalisi.\nSi pu\u00f2 sferrare un attacco a dizionario per cercare di determinare la chiave di decriptazione per un dato brano di testo cifrato.\nUtilizzo in sicurezza informatica.\nNella sicurezza informatica, pu\u00f2 essere sferrato un attacco a dizionario per cercare di aggirare un meccanismo di autenticazione per l'accesso ad un sistema informatico, che richiede una password. L'efficacia di un attacco a dizionario pu\u00f2 essere notevolmente ridotta limitando il numero massimo di tentativi di autenticazione che possono essere effettuati ogni minuto, e bloccando anche i tentativi che superano una certa soglia di esiti negativi. Generalmente, 3 tentativi sono considerati sufficienti per permettere ad un utente legittimo di correggere i propri errori di battitura e accedere correttamente al sistema. Superata questa soglia, per sicurezza \u00e8 meglio assumere che l'utente sia da considerarsi malintenzionato.\nC'\u00e8 qualche somiglianza tra queste situazioni. Per esempio, un ascoltatore malevolo pu\u00f2 registrare uno scambio di informazioni tra due parti e usare un attacco a dizionario per provare a determinare quale fosse la password. Oppure, un attaccante pu\u00f2 essere in grado di ottenere una lista delle password criptate da un sistema remoto.\nEfficacia ed efficienza degli attacchi a dizionario.\nPoich\u00e9 di solito gli utenti scelgono password facilmente indovinabili, questo attacco ha successo in media 4 volte su 10 quando si utilizza una lista di parole ragionevolmente grande.\nI dizionari per la maggior parte delle lingue sono facilmente accessibili su Internet, quindi l'uso di parole straniere \u00e8 praticamente inutile per contrastare attacchi a dizionario.\n\u00c8 possibile raggiungere un compromesso spazio-tempo con la precomputazione e la memorizzazione di un elenco di parole di dizionario criptate, ordinate in base al 'valore' criptato. Questo richiede disponibilit\u00e0 elevata di risorse per memorizzare questi elenchi e di tempo per preparare gli elenchi, ma rende gli attacchi quasi istantanei e si rivela una strategia particolarmente efficace quando si tenta di violare un gran numero di password tutte in una volta. Il \"Salting\" \u00e8 una tecnica che forza il dizionario criptato a essere ricalcolato per ogni password desiderata, rendendo potenzialmente la precomputazione impossibile se si utilizza un salt grande sufficientemente.\nConfronto con il metodo forza bruta.\nIl metodo di attacco basato su dizionario viene utilizzato spesso nei tentativi di \"cracking\" delle password in quanto gli utenti, soprattutto se poco esperti di informatica, tendono a prediligere parole chiave semplici da ricordare a mente, e quindi appartenenti al linguaggio comune, piuttosto che sequenze alfanumeriche casuali. Il vantaggio di usare un dizionario rispetto a un normale attacco col metodo a forza bruta (tentativo di scoprire una password provando tutte le combinazioni alfanumeriche possibili) \u00e8 dato dal fatto che il test delle password, anche se eseguito in modo automatizzato (tramite software appositi) e da calcolatori molto potenti, \u00e8 comunque un processo che richiede una enorme quantit\u00e0 di tempo, che aumenta in maniera esponenziale all'aumentare della lunghezza della password stessa.\nEsempi di utilizzo degli attacchi a dizionario.\nUn esempio di attacco a dizionario si ritrova nella Seconda guerra mondiale, quando dei \"codebreaker\" inglesi che lavoravano su messaggi tedeschi cifrati con la macchina Enigma utilizzarono la parola tedesca \"eins\" come parte dell'attacco; \"eins\", ovvero il numero \"uno\" in tedesco, apparve nel 90% di tutti i testi cifrati, poich\u00e9 la tastiera di Enigma non aveva numeri.\nOggi gli spammer spesso usano una forma di attacco a dizionario, a volte conosciuto come Directory Harvest Attack, per fare harvesting dell'indirizzo e-mail. Per esempio, uno spammer potrebbe provare a mandare messaggi a adam@example.com, barbara@example.com, carl@example.com, etc. Gli indirizzi autentici, ai quali i messaggi saranno consegnati invece di essere rispediti indietro al mittente con errore (errore di Message Delivery Notification) possono essere aggiunti alla lista dello spammer come indirizzo valido.\nIl libro scritto da Clifford Stoll, \"The Cuckoo's Egg\", contiene un caso di attacco a dizionario contro le password criptate contenute nel file passwd nei sistemi Unix, e della reazione all'attacco avvenuto con successo ad opera di (Robert Morris) che invent\u00f2 il sistema di criptazione one-way usato per le login con password.\nPossibili contromisure.\nPoich\u00e9 la particolare caratteristica di questo tipo di attacco \u00e8 l'elevato numero di tentativi, sono sempre pi\u00f9 frequenti sistemi di accesso, sia su sistemi locali, sia su internet aventi la caratteristica di sospendere per un periodo di tempo determinato la possibilit\u00e0 di inserire la password dopo un preciso numero di tentativi falliti, in modo che il tempo necessario ad indovinare la combinazione esatta cresca.\nEsempi.\nQui di seguito vengono riportati alcuni esempi conosciuti di tool software per attacchi a dizionario.\nJAIGOBOT"}
{"id": "901192", "revid": "834", "url": "https://it.wikipedia.org/wiki?curid=901192", "title": "Katerine", "text": ""}
{"id": "901199", "revid": "599013", "url": "https://it.wikipedia.org/wiki?curid=901199", "title": "Luis Javier Garc\u00eda Sanz", "text": "Campione d'Europa con il Liverpool nel 2005, ha vestito le maglie di Tenerife, Barcellona, Liverpool, Atl\u00e9tico Madrid e Real Valladolid.\nCarriera.\nClub.\nBarcellona.\nProdotto della cantera del , dopo due anni trascorsi in seconda squadra, con cui ha segnato 27 gol in 78 partite ufficiali, viene girato in prestito a Tenerife, Real Valladolid e Toledo, fino a quando l'Atl\u00e9tico Madrid non decide di acquistare il giocatore a titolo definitivo.\nViste le sue ottime prestazioni il Barcellona decide di riacquistarlo facendo uso di una clausola fissata al momento del suo passaggio al club madrileno.\nLiverpool.\nNell'agosto 2004 Luis Garc\u00eda, voluto fortemente da Rafael Ben\u00edtez, allenatore del Liverpool, venne acquistato dai \"Reds\" per una cifra di 6 milioni di sterline (Ben\u00edtez lo aveva allenato quando erano insieme a Tenerife). Venne comprato essenzialmente come sostituto (e a prezzo ridotto) di El-Hadji Diouf, che da poco aveva lasciato Liverpool.\nHa dimostrato pi\u00f9 di una volta di meritarsi il posto da titolare e di conseguenza si \u00e8 trasformato in un componente chiave dell'unit\u00e0 d'attacco del Liverpool. Fece il suo debutto in Premiership contro il Bolton Wanderers il 29 agosto 2004, partita in cui il Liverpool perse 1-0. Il suo primo goal con la maglia del Liverpool venne siglato contro il West Bromwich Albion ad Anfield nel settembre 2004. Fu inoltre un giocatore chiave nella stagione 2004/2005, dove segn\u00f2 sia contro la Juventus in Champions League ai quarti (un pallonetto di sinistro a scavalcare Gianluigi Buffon) sia col Chelsea in semifinale (un tiro nei primi minuti).\nPartecip\u00f2 alla finale di Champions League il 25 maggio 2005 contro il Milan nella quale il Liverpool port\u00f2 a casa il quinto titolo continentale. Nella stessa stagione Luis Garc\u00eda sigl\u00f2 altri 13 goal nel campionato inglese.\nIl 10 gennaio 2007, durante la partita contro l'Arsenal (poi persa 3-6) nella Coppa di Lega, Garc\u00eda sub\u00ec un gravissimo infortunio, la rottura del legamento anteriore del crociato del ginocchio destro. Dovette rimanere fuori dai campi di gioco per sei mesi, cio\u00e8 per il resto della stagione 2006-2007. Sub\u00ec l'intervento al ginocchio sabato 13 gennaio 2007 alla Clinica del Pilar a Barcellona, sotto i ferri del chirurgo Ramon Cugat, che aveva precedentemente operato Samuel Eto'o e Xavi (giocatori del Barcellona).\nGarcia \u00e8 arrivato ventiquattresimo nella classifica dei 100 migliori giocatori che hanno giocato col Liverpool, con Jamie Carragher, Steven Gerrard, Michael Owen e Robbie Fowler, gli unici calciatori che giocano ancora e che si sono posizionati pi\u00f9 su nella speciale classifica dei tifosi del Liverpool.\nIl ritorno in Spagna.\nNell'ambito della trattativa che ha portato Fernando Torres al Liverpool torna in Spagna per accasarsi con l'Atl\u00e9tico Madrid. La nuova avventura spagnola non \u00e8 delle migliori, dopo una stagione fatta di alti e bassi viene relegato in panchina con conseguente perdita della Nazionale.\nNonostante voci parlassero di un suo ritorno in Inghilterra o in un approdo in Russia passa a titolo definitivo al Racing Santander, firmando un contratto biennale.\nPanathinaikos.\nLascia prematuramente il Racing Santander per trasferirsi in Grecia nelle file del , dove milita Djibril Ciss\u00e9, suo ex-compagno di squadra nel Liverpool.\nPuebla e UNAM.\nIl 2 luglio 2011 viene acquistato dal Puebla per poi passare l'anno seguente al UNAM Pumas.\nAtl\u00e9tico de Kolkata.\nIl 7 luglio 2014 viene ingaggiato dall', squadra indiana satellite dell' militante nell'Indian Super League. Con la compagine indiana si aggiudica, il 20 dicembre 2014, la prima edizione della Indian Super League.\nNazionale.\nHa debuttato in nazionale nel 2005, in un'amichevole contro la Cina a Salamanca (3-0 per le Furie Rosse). Ha avuto un ruolo decisivo per la qualificazione della squadra a Germania 2006 segnando per la prima volta con la \"Roja\" contro la Slovacchia, arrivando addirittura a segnare una tripletta nel play-off contro la Slovacchia (vinto 5-1). Viene poi convocato per il Mondiale 2006, a seguito delle ottime stagioni a Liverpool, nella competizione gioca tre partite su quattro della squadra, compreso l'ottavo di finale contro la Francia perso per 3-1. Dopo il grave infortunio del 2007 Luis Garc\u00eca non \u00e8 pi\u00f9 riuscito ad esprimersi ad alti livelli, precludendo altre convocazioni nella nazionale, dove vanta complessivamente 18 presenze e 4 reti. La sua ultima partita \u00e8 stata un'amichevole vinta per 2-1 contro l'Argentina l'11 ottobre 2006.\nStatistiche.\nPresenze e reti nei club.\n\"Statistiche aggiornate al 9 aprile 2016.\""}
{"id": "901209", "revid": "33751", "url": "https://it.wikipedia.org/wiki?curid=901209", "title": "Campionato montenegrino di calcio", "text": "Il campionato montenegrino di calcio ha come primo livello la Prva crnogorska fudbalska liga.\nQuesta \u00e8 formata da un girone all'italiana di dodici squadre. Tutte le squadre si affrontano tre volte, per un totale di trentatr\u00e9 partite. Al termine del campionato l'ultima retrocede nella Druga Crnogorska Liga, il secondo livello nazionale, mentre le due classificate immediatamente sopra affrontano la seconda e la terza classificata del livello inferiore per altrettanti posti nella massima divisione.\nLa squadra pi\u00f9 titolata del massimo campionato \u00e8 il , vincitore di 5 campionati.\nLa vincitrice del campionato si qualifica per il secondo turno preliminare di Champions League, mentre la seconda e la terza classificata partecipano al primo turno preliminare della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare.\nAttuale sistema.\nAi primi due livelli troviamo:"}
{"id": "901214", "revid": "133248", "url": "https://it.wikipedia.org/wiki?curid=901214", "title": "Il destino di Atlantide", "text": ""}
{"id": "901218", "revid": "92723", "url": "https://it.wikipedia.org/wiki?curid=901218", "title": "Uman'", "text": "Uman' (, anche conosciuta in polacco come \"Huma\u0144\" e in yiddish come \"Imen'\") \u00e8 una citt\u00e0 sita nell'oblast di \u010cerkasy, nella parte centrale dell'Ucraina. \nGeografia.\nLa citt\u00e0 \u00e8 posizionata sulle rive del fiume Umanka, che qui riceve l'immissario Kam\"janka, nella parte orientale della regione storica della Podolia. Sorge a circa 185 km a sud-ovest da \u010cerkasy e a 210 km a sud della capitale Kiev. \u00c8 il centro amministrativo del distretto di Uman'.\nStoria.\nUman' \u00e8 conosciuta sin dal 1616 come forte difensivo costruito per resistere alle frequenti incursioni delle popolazioni tatare. Al suo interno stazionava difatti stabilmente un reggimento di cosacchi e, negli anni tra il 1670 e il 1674, costitu\u00ec inoltre la residenza dell'Etmano della Riva destra ucraina.\nNel 1768 si verific\u00f2 tra le sue mura e nelle zone limitrofe un sanguinoso massacro dopo che i ribelli cosacchi (Haydamak) Maksym Zalizniak e Ivan Gonta catturarono la citt\u00e0 nel corso della rivolta anti-polacca conosciuta come \"Koli\u00efv\u0161\u010dyna\" (il moderno vessillo di Uman' commemora ancor oggi l'evento raffigurando un ribelle con in mano una lancia). Nel 1793 la citt\u00e0 divenne parte integrante dell'Impero Russo e qui furono costruite un gran numero di residenze di aristocratici. Fuori dal centro cittadino fu costruito in questo periodo il famoso complesso di parchi noto come Sofi\u00efvka (\u0421\u043e\u0444\u0456\u0457\u0432\u043a\u0430; polacco: \"Zofi\u00f3wka\") fondato nel 1796 dal conte polacco Stanis\u0142aw Szcz\u0119sny Potocki che lo chiam\u00f2 in tal modo per onorare la moglie Sofia. Sofi\u00efvka contiene al proprio interno un gran numero di fontane e piccoli specchi d'acqua sormontati da ponti ad arco. Una comunit\u00e0 ebraica numerosa visse all'interno della citt\u00e0 durante il XVIII e XIX secolo. Durante la II guerra mondiale, nei pressi della citt\u00e0 fu combattuta la battaglia di Uman', dove le truppe della Germania nazista circondarono e sconfissero quelle sovietiche. Il 1\u00ba agosto 1941 le truppe naziste entrarono in citt\u00e0. Questo evento segn\u00f2 la fine per la numerosa e fiorente comunit\u00e0 ebraica locale, circa 17.000 persone, che venne pressoch\u00e9 annientata. Il 10 marzo 1944 Uman' venne liberata dall'Armata Rossa.\nUman' \u00e8 il luogo di sepoltura del famoso rabbino Nachman di Breslov, che qui trascorse la fine della propria esistenza e la cui tomba \u00e8 meta di un pellegrinaggio annuale fin dal 1811, anno della sua morte. Durante il regime sovietico tale pellegrinaggio fu proibito dalle autorit\u00e0, ma torn\u00f2 in auge nel 1989, poco prima del definitivo collasso dell'Unione Sovietica.\nIl generale sovietico Ivan Danilovi\u010d \u010cernjachovskij e lo scrittore ebraico Hershl Polyanker furono nativi di Uman'.\nMonumenti e luoghi d'interesse.\nNella parte nord della citt\u00e0 sorge Sofi\u00efvka, un arboreto costruito dal nobile polacco Stanis\u0142aw Szcz\u0119sny Potocki nel 1796. \u00c8 la principale attrazione di Uman' e dal 2007 fa parte delle sette meraviglie dell'Ucraina.\nCultura.\nReligione.\nUman', per la presenza della tomba del rebbe Nachman di Breslov, \u00e8 uno dei principali centri del pellegrinaggio degli ebrei ortodossi chassidici. In occasione del Rosh haShana, uno dei tre capodanni religiosi previsti nel calendario ebraico, decine di migliaia di pellegrini arrivano da tutto il mondo per pregare nel complesso sorto attorno alla tomba di Nachman di Breslov.\nL'evento, che al momento della caduta dell'Unione Sovietica attirava solo poche migliaia di fedeli, \u00e8 diventato il principale appuntamento di Uman' in termini di presenze e ricaduta economica. Nel 2018 infatti oltre 30.000 pellegrini, provenienti da Israele, Stati Uniti d'America e altri paesi, si sono trovati nella citt\u00e0 ucraina."}
{"id": "901221", "revid": "125961203", "url": "https://it.wikipedia.org/wiki?curid=901221", "title": "Hafizullah Amin", "text": "\u00c8 stato il secondo presidente della Repubblica Democratica dell'Afghanistan dal 14 settembre 1979 fino alla sua morte.\nBiografia.\nGli anni giovanili.\nAmin nacque nel 1929 a Paghman, una citt\u00e0 nei pressi di Kabul. Figlio di un funzionario, Amin studi\u00f2 matematica e fisica all'Universit\u00e0 di Kabul e divenne professore di scuola superiore ed in seguito preside. Nel 1957 vinse una borsa di studio alla Columbia University di New York e al completamento del suo corso di studi ritorn\u00f2 in patria per dirigere i corsi per la formazione degli insegnanti. Al suo ritorno alla Columbia University per completare il dottorato nel 1962, Amin si fece coinvolgere dalla politica di un gruppo di studenti afghani negli Stati Uniti dal nome \"Associated Students of Afghanistan\".\nFu apparentemente durante il suo soggiorno nel mondo studentesco della zona di \"Morningside Heights\" nell\"upper west side\" di Manhattan, vicino al campus universitario della Columbia, che Amin inizi\u00f2 ad interessarsi del marxismo, anche se l'universit\u00e0 non aveva ancora sperimentato le rivolte della fine degli anni sessanta. Nel 1965 Amin torn\u00f2 in Afghanistan senza dottorato e accett\u00f2 un posto di insegnante in una scuola superiore femminile. Si un\u00ec ben presto al Partito Democratico Popolare dell'Afghanistan, divenendo un membro importante della fazione \"Khalq\".\nL'ascesa al potere.\nIl presidente Mohammed Daud Khan nel 1978 era ancora assediato nel suo palazzo quando Amin assunse il comando del colpo di Stato, la cosiddetta rivoluzione di Saur, dopo essere stato scarcerato con i suoi compagni. Il partito prese il potere dopo la morte di Daoud con Nur Mohammad Taraki che assunse la carica di Presidente della Repubblica Democratica dell'Afghanistan e Segretario Generale del Partito, mentre Amin e Babrak Karmal assunsero la carica di primo Ministro vicario. Il tentativo di instaurare un regime marxista-leninista provoc\u00f2 diffuse e violente rivolte.\nNel febbraio del 1979 l'ambasciatore degli Stati Uniti Adolph Dubs venne ucciso; la fazione Khalq aveva guadagnato potere sull'altra fazione \"Parcham\" che era guidata da Karmal, a quel tempo in esilio in Europa. Amin aveva ottenuto un notevole controllo della situazione e nel marzo 1979 fu nominato primo ministro sebbene Taraki continuasse a mantenere le sue cariche. I disordini continuarono ed il regime fu costretto a richiedere l'aiuto sovietico in un incontro tra Taraki e Leonid Bre\u017enev in cui venne presa anche la decisione di rimuovere Amin dalla sua carica.\nL'uccisione di Taraki.\nDopo che Taraki fu tornato a Kabul, richiese un incontro con Amin che acconsent\u00ec solo a condizione che l'ambasciatore sovietico Aleksandr Puzanov garantisse per la sua sicurezza; tale garanzia fu data. Quando per\u00f2 Amin giunse al \"Palazzo del Popolo\", si verific\u00f2 una sparatoria. Amin rimase illeso e torn\u00f2 pi\u00f9 tardi al palazzo con dei suoi sostenitori ed us\u00f2 la \"Guardia di Palazzo\" per prendere Taraki prigioniero. Il 14 settembre 1979 Amin assunse il controllo del governo, pochi giorni dopo il governo di Amin annunci\u00f2 che Taraki era morto per \"una malattia misteriosa\".\nLa presidenza della repubblica.\nLa figura di Amin come presidente afghano si fa ricordare per la sua brutalit\u00e0. I sovietici hanno ammesso che forse 500 membri del partito persero la vita durante la sua presidenza. Amin assunse la direzione delle \"purghe\" che ebbero luogo nel partito. Tentando una pacificazione nella popolazione, compil\u00f2 una lista di circa persone che furono giustiziate dandone la colpa a Taraki. Le cifre ufficiali afghane vanno da a persone.\nAmin non fu nemmeno popolare come personaggio; si fece rapidamente nemici larghi gruppi della popolazione formati dai parenti di tutti coloro che aveva fatto giustiziare ed i membri del partito dovettero vivere nel terrore per anni.\nDurante questo periodo molti afghani fuggirono in Iran e in Pakistan ed iniziarono ad organizzarsi in movimenti di resistenza al regime comunista \"ateo ed infedele\" sostenuto dai sovietici.\nA met\u00e0 del 1979 Amin lanci\u00f2 una vasta operazione militare contro la resistenza a Sayd Karam nella provincia di Paktia. L'offensiva ebbe successo eliminando pi\u00f9 di tra combattenti e sostenitori, costringendo molti dei superstiti alla fuga in Pakistan e cancellando interi villaggi di simpatizzanti.\nAmin inizi\u00f2 anche un'opera di moderazione degli aspetti che gli afghani percepivano come maggiormente \"Anti-islamici\", promettendo pi\u00f9 libert\u00e0 di culto, restaurando moschee, presentando copie del Corano a gruppi religiosi, invocando nei suoi discorsi il nome di Allah e dichiarando che la rivoluzione era \"totalmente basata sui principi dell'Islam\". Ciononostante, molti afghani continuarono a ritenere Amin responsabile delle misure pi\u00f9 aspre applicate dal regime ed i sovietici, preoccupati che i loro massicci investimenti in Afghanistan potessero essere in pericolo, aumentarono il numero dei loro \"consiglieri\" nel paese.\nAmin lavor\u00f2 per ampliare la sua base di consenso ed elimin\u00f2 dal partito coloro che percepiva come avversari. Il suo regime era ancora sotto la pressione delle rivolte interne quando cerc\u00f2 di ottenere appoggio dagli Stati Uniti o dal Pakistan e rifiut\u00f2 l'aiuto sovietico.\nNonostante tutto quindi, Amin cerc\u00f2 di consolidare il controllo militare del paese e fu proprio questa dimostrazione di nazionalismo indipendente che non fu tollerata da Mosca, cos\u00ec nel dicembre del 1979 i sovietici invasero l'Afghanistan.\nGuerra sovietico-afghana.\nLa guerriglia islamica nelle montagne disturb\u00f2 talmente l'esercito afghano da indurre il presidente Amin a rivolgersi all'Unione Sovietica per ottenere quantit\u00e0 sempre maggiori di aiuti.\nI sovietici decisero di incrementare l'appoggio militare pur di mantenere il governo comunista, ma smisero di considerare Amin un leader soddisfacente per i loro obiettivi. I dirigenti sovietici, basandosi sulle informazioni ottenute dal KGB, si convinsero che Amin era ormai un fattore di destabilizzazione dell'Afghanistan. L'argomento decisivo per rovesciarlo fu ricavato dai rapporti degli agenti sovietici a Kabul che descrivevano come due delle guardie di Amin avessero assassinato il presidente precedente Nur Mohammad Taraki e come lo stesso Amin fosse segretamente in contatto con un agente della CIA.\nNonostante tutto, tra i consiglieri sovietici in Afghanistan esistevano degli scettici, capeggiati dal generale Vasilij Zaplatin, che ritenevano responsabili della destabilizzazione quattro dei giovani ministri di Taraki.\nAmin sospett\u00f2 che le truppe sovietiche sarebbero state usate per deporlo. Temendo per la propria vita ed essendo incerto su chi potersi fidare, inizi\u00f2 a nominare ai posti di potere dei suoi parenti. Mise uno dei suoi nipoti a capo della polizia segreta, il quale venne per\u00f2 presto assassinato. Infine spost\u00f2 il proprio quartier generale fuori Kabul.\nL'uccisione.\nIl 22 dicembre i consiglieri militari sovietici suggerirono alle forze armate afghane di sottoporre i carri armati ad un ciclo di manutenzione, insieme ad altro materiale di fondamentale importanza. Nel frattempo le linee di comunicazione con le aree fuori Kabul furono messe fuori uso, isolando la capitale. Accortosi di tutto ci\u00f2, Amin spost\u00f2 gli uffici presidenziali al Palazzo Tajbeg, poco fuori la capitale, convinto che questa posizione sarebbe stata maggiormente difendibile in caso di invasione.\nCinque giorni dopo, il 27 dicembre, elementi speciali del KGB (i cosiddetti \"Gruppi alpha\"), indossando uniformi dell'esercito afghano, assaltarono il palazzo presidenziale e uccisero Amin dopo che un tentativo di avvelenamento era fallito. L'assalto al palazzo inizi\u00f2 poco dopo: durante l'attacco Amin credette fortemente che l'Unione Sovietica fosse dalla sua parte e disse al suo aiutante di campo che \"I sovietici ci aiuteranno\". L'aiutante rispose che erano i sovietici ad attaccarlo; Amin inizialmente replic\u00f2 che si trattava di una bugia. Solamente dopo aver tentato, senza riuscirci, di contattare il Capo di Stato Maggiore, mormor\u00f2, \"Ho indovinato. \u00c8 tutto vero\". Esistono vari racconti sulla morte di Amin, ma i dettagli esatti non sono mai stati confermati, perci\u00f2 non si sa se Amin fu assassinato per un deliberato attacco o mor\u00ec per \"una raffica casuale\". Il figlio di Amin fu ferito mortalmente e spir\u00f2 poco dopo. Anche sua figlia fu ferita ma sopravvisse. Fu Gulabzoy, la persona a cui furono dati gli ordini di uccidere Amin e Watanjar, che successivamente ne conferm\u00f2 la morte.\nGli Specnaz sovietici alle 19:00 fecero saltare il nodo di telecomunicazioni di Kabul, paralizzando il comando militare afghano; alle 19:15 ottennero il controllo del Ministero dell'Interno. Il comando militare sovietico a Termez non attese nemmeno la cattura di Amin per annunciare a \"Radio Kabul\" (in un messaggio pre-registrato da Babrak Karmal) che l'Afghanistan era stato liberato dal regime di Amin.\nIl Politburo sovietico sostenne che l'azione era una conseguenza del \"Trattato di amicizia, cooperazione e buon vicinato\" del 1978 firmato dal presidente precedente Taraki. L'esecuzione di Hafizullah Amin fu, sempre secondo i sovietici, un'azione del \"Comitato centrale rivoluzionario afghano\". Lo stesso comitato elesse come presidente Babrak Karmal che era in esilio a Mosca come capo del governo.\nAgente della CIA.\nIl governo e la stampa sovietici si riferirono ripetutamente ad Amin come \"agente della CIA\", un'accusa che in occidente fu accolta con grande scetticismo. Uno degli argomenti a favore di tale scetticismo consiste nel fatto che in ogni occasione ufficiale Amin mostr\u00f2 una grande vicinanza con le linee dell'Unione Sovietica. Dopo la sua uccisione e quella di due dei suoi figli, sua moglie ed i figli superstiti dichiararono di volersi recare in Unione Sovietica, proprio perch\u00e9 suo marito fu un alleato sovietico leale fino all'ultimo. Effettivamente ella in seguito vi si trasfer\u00ec a vivere."}
{"id": "901222", "revid": "729019", "url": "https://it.wikipedia.org/wiki?curid=901222", "title": "Strada statale 458 di Casalborgone", "text": "La ex strada statale 458 di Casalborgone (SS 458), ora \"strada provinciale 458 di Casalborgone\" (\"SP 458\"), \u00e8 una strada provinciale italiana.\nPercorso.\nHa origine a San Sebastiano da Po, dalla ex strada statale 590 della Val Cerrina, e rappresenta un importante collegamento con Asti; tocca i centri di Casalborgone, che d\u00e0 il nome alla strada, entra nell'astigiano, tocca i territori comunali di Aramengo e di Cerreto d'Asti, attraversa Gallareto, Piea e Cortanze. Dopo aver attraversato il territorio comunale di Chiusano d'Asti, giunge quindi in pochi chilometri ad Asti, dove si immette sulla ex strada statale 10 Padana Inferiore.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Torino e alla Provincia di Asti per le tratte territorialmente competenti."}
{"id": "901223", "revid": "2014155", "url": "https://it.wikipedia.org/wiki?curid=901223", "title": "Ahmad Shah Qajar", "text": "Fu l'ultimo Sci\u00e0 della dinastia Qajar.\nBiografia.\nAhmad ascese al \"trono del pavone\" il 16 luglio 1909, a seguito della detronizzazione di suo padre nonch\u00e9 predecessore, Mohammad Ali Shah, il quale aveva tentato di riportare in Persia un potere assoluto affossando i diritti costituzionali. Ahmad si distinse quindi ben presto come un re molto democratico, al punto da essere giudicato da alcuni storici come debole e disinteressato agli affari di governo.\nDopo aver rimosso Muhammad Ali dal potere, il Gran Majles pose Ahmad sul trono. Il Gran Majles consisteva in un gruppo di 500 membri delegati che provenivano da diversi strati sociali, che tutti insieme costituivano un tribunale speciale incaricato di punire chi avesse preso parte alla guerra civile, tra cui vi era anche lo sceicco , che venne impiccato. Essi inoltre portarono nuove riforme mai viste prima in Iran: abolirono la rappresentanza parlamentare per classi, crearono altri cinque seggi per le minoranze del Majles, gli armeni ottennero due seggi e anche altri gruppi religiosi minoritari, come ebrei, zoroastriani e assiri ottennero un seggio in parlamento dal nuovo governo; il Majles inoltre democratizz\u00f2 il sistema elettorale, diminuendo il potere elettorale di Teheran e abbassando l'et\u00e0 di voto da 25 a 20 anni.\nPoco si sa di Ahmad prima della sua ascesa al trono. Egli era molto attaccato alla figura di suo padre e, dopo che il genitore ebbe lasciato il trono, Ahmad si ritrov\u00f2 isolato dal mondo esterno. A causa della sua giovane et\u00e0 al momento della sua ascesa al trono, Ahmad venne assistito negli affari da suo zio, Azud al-Mulk, anche se il suo stile di vita frivolo non gli ottenne i favori del popolo iraniano. Ahmad eredit\u00f2 un regno in tumulto, una costituente frustrata dall'imperialismo inglese e russo e l'assolutismo imposto da suo padre.\nIl secondo Majles, convocato nel novembre del 1910, non port\u00f2 ad alcun accordo rilevante. Il Majles era di fatto poco rilevante per quanto riguardava l'attivit\u00e0 di governo, in quanto il governo centrale era debole e non aveva abbastanza influenza per regnare nei cambiamenti proposti.\nAhmad tent\u00f2 di contenere i danni di suo padre nominando i migliori ministri di cui poteva disporre. Egli fu ad ogni modo un monarca impotente, che non pot\u00e9 far nulla contro le intrusioni esterne, in particolare di britannici e russi. Russia e Gran Bretagna combatterono contro le forze ottomane in Iran durante la Prima guerra mondiale, portando inevitabilmente dei problemi anche in Persia, usata come campo di battaglia, senza opposizione da parte del governo. Questo port\u00f2 allo scoppio di piccole rivolte locali e al sorgere di movimenti ostili al governo di Ahmad Qajar.\nNel 1917 il Regno Unito utilizz\u00f2 la Persia come trampolino di lancio per attaccare la Russia in un tentativo poi fallito di reprimere la Rivoluzione russa del 1917. La neonata Armata Rossa rispose a questo attacco annettendo alcune porzioni del nord della Persia come \"cuscinetto\". Marciando verso Teheran, i sovietici richiesero delle concessioni umilianti al governo dello sci\u00e0, i cui ministri spesso non erano in grado di controllare la situazione. La debolezza della burocrazia centrale di fronte a questa aggressione di una potenza straniera, e per di pi\u00f9 atea, trov\u00f2 scarso supporto e anche alcuni esponenti iraniani iniziarono a parteggiare per l'URSS, come il giovane Ruhollah Khomeini, che venne poi condannato per comunismo.\nNel 1920 il governo aveva ormai perso virtualmente tutti i poteri al di fuori della capitale e Ahmad aveva perso il controllo della situazione. L'Accordo anglo-persiano, assieme ai nuovi partiti politici creatisi, immobilizz\u00f2 ancora di pi\u00f9 il paese. I moderati ed i democratici si scontrarono su pi\u00f9 punti, in particolare su certi diritti minori e sul secolarismo. Il dibattito dei nuovi partiti politici sfoci\u00f2 in una profonda crisi ed in reazioni violente.\nLo status economico debole della Persia gett\u00f2 Ahmad ed il suo governo alla merc\u00e9 dell'influenza straniera, soprattutto dopo che la Banca Imperiale d'Inghilterra concedette al governo iraniano grandi prestiti. Oltre a questo, la Anglo-Persian Oil Company divenne proprietaria di quasi tutti gli oleodotti dell'area, lasciando alle compagnie iraniane solo una minima parte delle risorse. Sull'altro fronte, l'Armata Rossa, assieme ai ribelli locali, governava gran parte del teatro bellico nel paese.\nIl 21 febbraio 1921 Ahmad venne detronizzato da un colpo di Stato del ministro della Guerra e comandante della guarnigione cosacca persiana, il colonnello Reza Khan, che successivamente ottenne il posto di Primo Ministro. Durante il colpo di Stato, Reza Khan utilizz\u00f2 solo trecento uomini e diciotto mitragliatori, raggiungendo velocemente i propri obbiettivi. Reza Khan era un uomo che si era fatto da solo e aveva scalato i ranghi militari, e per questo sembrava l'uomo adatto a guidare la Persia in un momento cos\u00ec complesso. Una delle sue prime azioni fu quella di stringere un accordo con l'Inghilterra ed uno con l'Unione Sovietica, annullando tutti i precedenti accordi ed ottenendo per l'Iran il diritto di libera navigazione sul Mar Caspio.\nPrivato anche degli ultimi poteri, Ahmad venne inviato in esilio con la sua famiglia nel 1923. Ahmad si dedic\u00f2 dunque a un \"Gran Tour\" in Europa e venne dichiarato formalmente deposto il 31 ottobre 1925, quando Reza Khan venne proclamato Sci\u00e0 dall'assemblea, prendendo il titolo di Reza Shah Pahlavi. L'ascesa di Reza Shah pose fine alla dinastia Qajar e inaugur\u00f2 la dinastia Pahlavi."}
{"id": "901225", "revid": "339392", "url": "https://it.wikipedia.org/wiki?curid=901225", "title": "Dialetto pugliese", "text": ""}
{"id": "901227", "revid": "61051", "url": "https://it.wikipedia.org/wiki?curid=901227", "title": "Johan Christian Fabricius", "text": "Biografia.\nFiglio di un medico, dopo aver iniziato gli studi di medicina alle Universit\u00e0 di Altona e di Copenaghen, nel 1762 si trasfer\u00ec a Uppsala, dove ebbe per maestro Linneo. Si laure\u00f2 in medicina nel 1770.\nTaxa descritti.\nTra i taxa descritti dal naturalista si possono ricordare:\nOpere e pubblicazioni.\nDi seguito l'elenco delle principali opere entomologiche ed aracnologiche:"}
{"id": "901231", "revid": "767487", "url": "https://it.wikipedia.org/wiki?curid=901231", "title": "Bachman-Turner Overdrive", "text": "I Bachman-Turner Overdrive (chiamati anche BTO) sono un gruppo musicale rock formato nel 1972 a Winnipeg, Canada.\nNel 1974 il singolo \"You Ain't Seen Nothing Yet\" raggiunge la prima posizione nella Billboard Hot 100, e anche in Canada, Germania, Danimarca, Nuova Zelanda e Sud Africa, la seconda nella Official Singles Chart, la terza in Austria e Paesi Bassi, la quarta in Irlanda, la quinta in Svizzera e la settima in Norvegia."}
{"id": "901234", "revid": "124506511", "url": "https://it.wikipedia.org/wiki?curid=901234", "title": "Mark Boals", "text": "Biografia.\nSin da piccolo si appassiona alla musica in quanto i genitori erano musicisti, la madre suonava il pianoforte e il padre la tromba.Cominci\u00f2 ad ascoltare le canzoni che passavano alla radio e ad appassionarsi al canto, e a 6 anni cantava come solista presso una chiesa locale. A 9 anni, in occasione di un festival musicale, vidde una rock band di nome \"\"Left hand\" e si appassion\u00f2 al basso elettrico e al rock in generale, in particolare a gruppi come Van Halen e Black Sabbath.\nInizia la sua carriera di musicista nel 1984 come bassista session-live per Ted Nugent. Due anni dopo diventa il cantante di Yngwie Malmsteen per incidere le parti vocali di \"Trilogy\". Segue un tour americano e asiatico, ma Mark Boals non far\u00e0 tutte le date, e per l'ultima parte del tour verr\u00e0 richiamato Jeff Scott Soto.\nDopo quasi sei anni di silenzio torna con una nuova band, i Billionaire Boys Club, un supergruppo di hard rock melodico formato con J\u00f6rg Fischer (ex-Accept).\nNel 1996 \u00e8 ancora con Yngwie Malmsteen nel tour mondiale di Inspiration, disco di cover in cui Mark Boals canta in 4 tracce (\"In the dead of night, The sails of Charon, Anthem, Child in time).\"\nNel 1998 inizia una carriera solista: incide il disco \"Ignition\" con l'ausilio alla chitarra di Doug Aldrich, nel 2000 pubblica \"Ring of fire\" e nel 2002 \"Edge of the world\".\nA fine 1999 \u00e8 nuovamente con Yngwie Malmsteen per registrare due dischi: Alchemy e War to End All Wars. Dopo l'uscita di quest'ultimo, un diverbio tra i due - l'accusa da parte sua verso Malmsteen di aver usato delle registrazioni provvisorie per le linee vocali - ne fa seguire l'abbandono della band. Mark Boals dichiarer\u00e0: \"Era diventato davvero sempre pi\u00f9 duro e difficile sentirsi un musicista della sua band, e questo \u00e8 il motivo per cui tutto \u00e8 finito. Diciamo che era diventato troppo difficile lavorare insieme e questo \u00e8 tutto ci\u00f2 che posso dire\".\"\nForma quindi i Ring of Fire col chitarrista Tony MacAlpine e il tastierista Vitalij Kuprij. I dischi con i Ring of Fire incisi sono quattro, pi\u00f9 un disco dal vivo giapponese.\nAllo stesso tempo partecipa a rock-opera e a tante collaborazioni, tra cui \"\"Genius\" del chitarrista italiano Daniele Liverani e \"Thunder Rising\"\" di Frank Caruso.\nNel dicembre 2007 entra a far parte dei Royal Hunt, in cui pubblica due album: \"Paradox 2 - Collision Curse\" (2008) e \"X\" (2010).\nPartecipa a due canzoni del disco di Uli Jon Roth \"Under a dark sky\".\nNel settembre 2014 entra a far parte come cantante del gruppo Labyrinth e successivamente come bassista nei Dokken."}
{"id": "901235", "revid": "51323", "url": "https://it.wikipedia.org/wiki?curid=901235", "title": "L'ombra dello Scorpione", "text": ""}
{"id": "901241", "revid": "1442080", "url": "https://it.wikipedia.org/wiki?curid=901241", "title": "Michael Beauchamp", "text": "Carriera.\nDopo aver militato in diverse squadre australiane (tra cui il Marconi Stallions), \u00e8 stato messo sotto contratto dal Norimberga nel 2007, dopo avervi giocato in prestito per un anno.\nNel 2008 si trasferisce all'Aalborg.\nNazionale australiano, ha partecipato con la maglia dei \"Socceroos\" al in Germania."}
{"id": "901242", "revid": "547034", "url": "https://it.wikipedia.org/wiki?curid=901242", "title": "Merca", "text": "Merca (: ; \"Marka\" in somalo; \"\u0645\u0631\u0643\u0629\" in arabo) \u00e8 un porto nella Somalia meridionale sull'Oceano Indiano. \u00c8 il capoluogo e citt\u00e0 principale della regione del Basso Scebeli e la sua popolazione ammonta a circa 350.000 abitanti.\nGeografia fisica.\nMerca si trova nella costa sud-occidentale della Somalia, a circa settanta chilometri a sud-ovest di Mogadiscio. Il suo centro sorge su un piccolo promontorio, limitato ad ovest dal porto, ora in rovina. A nord la citt\u00e0 \u00e8 chiusa da alte dune costiere.\nStoria.\nLa citt\u00e0 fu fondata nel VII secolo dal clan somalo dei Bimal. I primi somali arrivarono nell'area di questa citt\u00e0 gi\u00e0 nel VI secolo e iniziarono a controllare i commerci della regione. Nel medioevo divenne uno dei principali centri del sultanato di Ajuran. Nel 1842 vi sbarc\u00f2 William Christopher nel 1847 da Guillain e, ventitr\u00e9 anni dopo, su richiesta dei Bimal venne occupata dai soldati del sultano di Zanzibar. La convivenza tra i due popoli dur\u00f2 poco e i Bimal vennero presto scacciati dalla citt\u00e0. Il 12 agosto 1892 il sultano di Zanzibar cedette in affitto all'Italia per 25 anni le citt\u00e0 somale di Merca, Uarsceik, Mogadiscio e Brava. L'amministrazione delle quattro localit\u00e0 fu subappaltata alla ditta Filonardi. Ben presto emersero i contrasti tra i colonialisti italiani ed i Bimal che, nell'ottobre 1893, uccisero a Merca il tenente Maurizio Talmone. Per tutta risposta l'avviso Staffetta, sulla quale era imbarcato l'ufficiale assassinato, bombard\u00f2 la citt\u00e0 ed i villaggi limitrofi. Nel febbraio 1897 Giacomo Trevis, direttore dello scalo portuale di Merca, fu anche lui pugnalato a morte da un sicario somalo. Nel 1904, con l'abolizione della schiavit\u00f9, i Bimal cinsero d'assedio la citt\u00e0 per nove mesi. A causa delle malattie e delle sortite, la popolazione si ridusse di quattro quinti ma, con una serie di scontri a favore degli Italiani, i Bimal chiesero la pace. Nel maggio 1905 la citt\u00e0 si riprese e la popolazione aument\u00f2. Era una citt\u00e0 portuale usata come base militare di Sheikh Hassan contro i colonialisti europei.\nNegli anni trenta del XX secolo il porto di Merca, secondo solo a quello di Mogadiscio per movimento merci, divenne celebre per l'esportazione verso l'Italia delle banane.\nNel tardo XX secolo la citt\u00e0 \u00e8 diventata nota per essere un'importante stazione balneare, nonostante sia stata gravemente danneggiata durante la guerra civile somala. Merca fu abbandonata dalle forze governative e catturata da Al-Shabaab nel febbraio 2016. Fu ricatturata dall'esercito nazionale somalo coadiuvato dalle truppe dell'Unione africana qualche giorno dopo. Nel corso della battaglia mor\u00ec un soldato somalo, diversi miliziani e quattro civili.\nPorto.\nIl porto di Merca durante la dominazione italiana era il secondo della Somalia per quantit\u00e0 di merci trasportate, specialmente banane; il pontile di cui era servito venne per\u00f2 distrutto durante la guerra civile."}
{"id": "901244", "revid": "599013", "url": "https://it.wikipedia.org/wiki?curid=901244", "title": "Joshua Kennedy", "text": "Carriera.\nHa giocato con la nazionale Under-17 al mondiale del 1999 in Nuova Zelanda, dove la squadra si classificher\u00e0 seconda, nella samifinale che si concluder\u00e0 per 2-2 contro gli Stati Uniti, sar\u00e0 l'Australia a vincere ai rigori e Kennedy segner\u00e0 dal dischetto la rete del 7-6 che sancir\u00e0 la vittoria e la qualificazione alla finale.\nDopo aver giocato in Australia nel Carlton, si \u00e8 trasferito in Germania nel 2002, dove, dopo aver giocato con le maglie di (in Bundesliga), Stuttgarter Kickers, Colonia, , \u00e8 stato acquistato dal Norimberga nell'estate 2006. Nel gennaio 2008 si trasferisce al Karlsruhe. Nel 2010 decide di passare alla squadra nipponica del Nagoya Grampus; all'esordio riesce anche a segnare una rete.\nIl 5 giugno 2011 con la maglia della Nazionale australiana sigla una doppietta nell'incontro amichevole giocato con la Nuova Zelanda; si tratta della prima doppietta messa a segno con la maglia della Nazionale australiana in una gara ufficiale.\nCon la maglia della Nazionale australiana ha partecipato al in Germania. Il 18 giugno 2013, nella partita Australia-Iraq, ha messo ha segno il gol che ha portato la sua nazionale al passaggio dei gironi e quindi alla qualificazione ai mondiali brasiliani del 2014."}
{"id": "901245", "revid": "110157", "url": "https://it.wikipedia.org/wiki?curid=901245", "title": "Ponte Solferino", "text": "Il ponte Solferino \u00e8 un ponte sul fiume Arno, nella citt\u00e0 di Pisa.\nStoria.\nIl primo ponte di Pisa \u00e8 stato il ponte di Mezzo. Il secondo ponte storicamente costruito \u00e8 il \"ponte nuovo\" situato a monte dell'attuale ponte Solferino. Il ponte nuovo fu costruito attorno al XII secolo e univa le strade di S. Antonio con S. Maria. Nel 1382, se pur in condizioni precarie, esisteva ancora e fu donato al comune proprio per restaurarlo. Nel XV secolo il ponte croll\u00f2 e, ritenuto inutile, non fu ricostruito.\nCon l'Unit\u00e0 d'Italia, si riprese l'idea di un ponte nei pressi del vecchio ponte, soprattutto dopo il crollo del ponte a Mare durante l'alluvione del 1869: la nuova struttura fu progettata dall'architetto Vincenzo Micheli nel 1871 e completata nel 1875 in asse con via Solferino (da cui prese il nome), un po' pi\u00f9 a valle dello storico ponte nuovo. Nel contempo furono messi in atto rivoluzioni dell'assetto stradale con creazioni ex novo di piazze, nuovi parapetti, rialzamento del piano stradale. Fu anche smontata e ricostruita la chiesetta della Spina e posta nella sua sede attuale.\nFra il 1912 e il 1952 il ponte fu interessato dalla presenza dei binari della linea 2 della rete tranviaria di Pisa.\nFu distrutto il 20 luglio 1944 dai Tedeschi in ritirata e frettolosamente ricostruito nel 1946. Tuttavia il ponte croll\u00f2 il 13 novembre del 1966, essendo stato precedentemente danneggiato dalla piena dell'alluvione di quell'anno. Negli anni successivi, parte del traffico venne convogliato su un ponte Bailey collocato sull'asse di Santa Maria e via Sant'Antonio, pi\u00f9 o meno nella stessa posizione dell'antico ponte nuovo o \"Gualandi\", esistente in epoca medievale.\nNel 1969 fu indetto un concorso nazionale per la ricostruzione che port\u00f2 alla scelta del progetto destinato a concretizzarsi nelle forme attuali.\nLa realizzazione \u00e8 iniziata nel 1972 per terminare nel 1974. Il progetto \u00e8 opera del gruppo Maffei, Bellucci, Moroli, Pagani ed \u00e8 stato costruito dal Ministero dei lavori pubblici. L'aspetto del ponte \u00e8 molto semplice e spartano, ben diverso dal suo predecessore che era ornato con fregi in marmo.\nDescrizione.\nL'odierno ponte Solferino \u00e8 lungo 101 metri, ha un'altezza massima di 10,50 metri, ha tre campate con una luce massima di 48,60 metri ed \u00e8 largo 18,50 metri. La struttura \u00e8 in cemento armato con elementi prefabbricati."}
{"id": "901246", "revid": "701660", "url": "https://it.wikipedia.org/wiki?curid=901246", "title": "Casa Scaccabarozzi", "text": "Casa Scaccabarozzi, comunemente nota ai torinesi come Fetta di polenta (\"F\u00ebtta 'd polenta\" in piemontese), \u00e8 un edificio storico di Torino situato nel quartiere Vanchiglia, all'angolo tra corso San Maurizio e via Giulia di Barolo; in passato fu nota anche come \u00abCasa luna\u00bb e \u00abla spada\u00bb..\nLa sua particolarit\u00e0 e l'origine del suo soprannome risiedono nel suo color giallo ocra e soprattutto nella singolare pianta trapezoidale e molto sottile dell'edificio, simile a una \"fetta di polenta\" appunto, e che fa s\u00ec che uno dei prospetti laterali misuri appena cinquantaquattro centimetri.\nProgettata da Alessandro Antonelli, il nome ufficiale deriva dal cognome della moglie dell'architetto, Francesca Scaccabarozzi, nobildonna originaria di Cremona. La coppia visse nell'edificio soltanto per pochi anni, per trasferirsi poi nell'edificio adiacente, sempre di progettazione antonelliana, di via Vanchiglia 9, angolo corso San Maurizio.\nStoria.\nIntorno al 1840 fu edificato, per volere dei marchesi di Barolo, il sobborgo un tempo noto come il quartiere del \"moschino\", coincidente con l'attuale quartiere Vanchiglia, per via dei numerosi insetti dovuti alle vicinanze del fiume Po.\nLe costruzioni furono realizzate dalla Societ\u00e0 Costruttori di Vanchiglia, alla quale si aggreg\u00f2 l'architetto Antonelli, futuro padre della vicina Mole Antonelliana. Egli progett\u00f2 anche altri edifici residenziali nel quartiere, compresa la sua residenza di via Vanchiglia 9, angolo corso San Maurizio, riconoscibile per essere l'unico edificio con i portici presente sul summenzionato corso.\nCome compenso per i lavori gli fu ceduto anche il piccolo terreno sull'angolo sinistro di \"Via dei Macelli\", coincidente con l'attuale via Giulia di Barolo, tuttavia di esigua area. Fallite le trattative per acquistare il terreno confinante, forse per scommessa o forse per sfida, decise quindi di costruire un edificio \"da reddito\" con un appartamento per ciascun piano, malgrado l'esiguo spazio a disposizione e recuperando in altezza ci\u00f2 che non poteva sfruttare in larghezza.\nL'edificio venne costruito in pi\u00f9 fasi: nel 1840 vennero realizzati i primi quattro piani e, in un secondo tempo, ne vennero aggiunti altri due; nel 1881, come ulteriore dimostrazione di destrezza tecnica, venne aggiunto l'attuale ultimo piano.\nVinta la sfida, Antonelli don\u00f2 l'edificio a sua moglie. Ormai divenuto il simbolo del quartiere, l'edificio, che per l'epoca si opponeva alle regole classiche in fatto di costruzioni, si guadagn\u00f2 presto il soprannome di \"Fetta di polenta\" in virt\u00f9 dell'inconsueta planimetria trapezoidale e per il prevalente colore giallo. Inoltre divenne noto anche per ospitare al pian terreno il Caff\u00e8 del Progresso, storico ritrovo torinese di carbonari e rivoluzionari.\nPer fugare i dubbi sulla sua stabilit\u00e0 e per sfidare chi sosteneva che l'edificio sarebbe crollato, Antonelli vi si trasfer\u00ec per qualche anno ad abitarci con la moglie. A ulteriore smentita di questa comune diceria contribu\u00ec anche la capacit\u00e0 di resistere indenne all'esplosione della regia polveriera di Borgo Dora, avvenuta il 24 aprile 1852, che lesion\u00f2 gravemente molti edifici della zona. Inoltre, successivamente, resistette anche al sisma del 23 febbraio 1887, che danneggi\u00f2 parte del quartiere; infine fu risparmiato dai bombardamenti della Seconda guerra mondiale che colpirono duramente gli isolati circostanti.\nNel 1974, in occasione del centenario della morte di Niccol\u00f2 Tommaseo, il Comune di Torino pose una lapide in memoria del suo soggiorno nell'edificio nel 1859. Tra il 1979 e il 1982 l'edificio fu oggetto di un primo importante restauro e di una particolare decorazione dei suoi interni ad opera dell'architetto e scenografo Renzo Mongiardino, che oper\u00f2 su tutti i nove piani dell'edificio, trasformandolo in un'unica unit\u00e0 abitativa.\nAnnoverato tra gli edifici tutelati dalla Soprintendenza per i Beni architettonici del Piemonte, nel marzo del 2005 l'edificio fu oggetto di un'asta giudiziale disposta dal Tribunale di Torino e venne definitivamente aggiudicato alla terza tornata d'asta nel gennaio del 2006. Tra l'estate del 2007 e la primavera del 2008 lo stabile \u00e8 stato interessato da un globale intervento di ristrutturazione interna e da un attento restauro conservativo commissionato dalla nuova propriet\u00e0. Dal marzo 2008 al maggio 2013 ha cambiato destinazione d'uso, diventando il contenitore dei progetti della galleria Franco Noero, ritornando quindi allo stato di abitazione privata nell'estate del 2013, pur mantenendo al suo interno installazioni di arte contemporanea visitabili privatamente.\nCaratteristiche.\nPer comprendere ancor meglio la sfida che Antonelli si prefiss\u00f2 di vincere, basta osservare le dimensioni dei lati di questo curioso edificio a pianta trapezoidale: circa 16 metri su via Giulia di Barolo, 4,35 metri su corso San Maurizio e appena 54 centimetri di parete dalla parte opposta a quella del corso.\nL'edificio, costruito interamente in pietra e mattoni, \u00e8 composto complessivamente da 9 piani di altezze differenti, tutti collegati da una stretta scala a forbice in pietra, per un'altezza complessiva di 24 metri. Sette piani sono fuori terra, mentre due sono sotterranei ed \u00e8 proprio la profondit\u00e0 delle fondamenta che conferisce all'edificio la sua stabilit\u00e0. Nel lato di 54 centimetri, per ottimizzare al massimo lo spazio, Antonelli ha ricavato un cavedio per collocarvi il condotto della canna fumaria, parte delle condutture idriche e, originariamente, locali per i servizi igienici a tutti i piani, per ciascun appartamento; il prospetto retrostante, opposto a via Giulia di Barolo, \u00e8 invece completamente privo di finestre mentre, osservandolo dal corso, l'edificio presenta una lieve pendenza verso la via attigua.\nAntonelli dedic\u00f2 particolare cura ai dettagli e dot\u00f2 l'edificio di ampie finestre e numerosi balconi; essi sono aggettanti come i cornicioni e le finestre stesse appaiono come estroflesse. L'utilizzo di quest'espediente \u00e8 una soluzione progettuale che Antonelli attu\u00f2 per guadagnare il maggior spazio possibile all'interno dell'edificio. A causa delle strette rampe della scala, \u00e8 impossibile condurre carichi ingombranti ai vari piani. A tal proposito, originariamente, per effettuare traslochi ed eventuali spostamenti venne installata una carrucola all'ultimo piano, ancora visibile da via Giulia di Barolo.\nI prospetti principali sono caratterizzati da uno stile eclettico, con decorazioni neoclassiche e lesene con rilievi geometrici ripetuti a tutt'altezza. La vistosa cornice in corrispondenza del quarto piano svela la propria precedente funzione di cornicione sottotetto nella prima fase di elevazione dell'edificio; complessivamente sono presenti otto balconi e all'ultimo piano il ballatoio, che corre ininterrottamente lungo i prospetti delle facciate principali, \u00e8 stato realizzato sulla base del cornicione del precedente tetto risalente alla seconda fase di elevazione. \nFino all'importante intervento di decorazione degli interni operato dall'architetto Renzo Mongiardino nel 1979, l'edificio era suddiviso in singole unit\u00e0 immobiliari per ciascun piano. Fu proprio ad opera dell'architetto, amico dell'allora proprietario, che gli interni e gli arredi assunsero un aspetto omogeneo, donando all'abitazione una linearit\u00e0 e\norganicit\u00e0 di per s\u00e9 improbabili proprio in virt\u00f9 delle sue caratteristiche fisiche. Lo stesso Mongiardino ammise che la sensazione finale fu quella di \u00ababitare in una torre formata dalla sovrapposizione di molti vagoni ferroviari\u00bb, autonomi ma sapientemente connessi.\nTra il 2007 e il 2008 gli interni sono stati radicalmente ristrutturati, esaltando e valorizzando tutti gli elementi architettonici originali del progetto antonelliano e mantenendo alcuni degli elementi decorativi di pregio realizzati da Mongiardino, tra cui la nicchia dell'ultimo piano, che ospita una singolare vasca da bagno in muratura rivestita a mosaico collocata in cima all'ultima rampa di scale, il bagno turco del secondo piano interrato, la bellissima cucina, la decorazione delle scale e altri accessori.\nContestualmente a questi ultimi lavori di ristrutturazione \u00e8 stato eseguito anche un restauro conservativo conclusosi nel marzo 2008; nell'ottica di riconfigurare il disegno del prospetto originario affacciato su corso San Maurizio e di restituire l'accesso diretto al locale commerciale del piano stradale, \u00e8 stato ripristinato il portone d'accesso che venne chiuso durante la ristrutturazione della fine degli anni settanta per ospitare una finestra.\nNei dintorni, al di l\u00e0 di corso San Maurizio, in via Vanchiglia 8 angolo via Verdi, si trova il casino Birago di Vische, anch'esso a pianta trapezoidale, sebbene meno accentuata. Per similitudine, viene soprannominato Fetta di formaggio e fu realizzato su progetto del 1847 a firma dall'architetto Reycend per il facoltoso marchese Birago. Alessandro Antonelli ne studi\u00f2 qualche anno dopo la sopraelevazione, che per\u00f2 non verr\u00e0 effettuata a sua firma, ma nel 1854 su progetto dell'architetto Trocelli."}
{"id": "901247", "revid": "599013", "url": "https://it.wikipedia.org/wiki?curid=901247", "title": "Tom\u00e1\u0161 Gal\u00e1sek", "text": "Carriera.\nClub.\nDopo aver giocato sia nelle giovanili che in prima squadra per molti anni nel Banik Ostrava, squadra di cui \u00e8 stato una bandiera, nel 1996 si \u00e8 trasferito nei Paesi Bassi, a Tilburg, per vestire la maglia del Willem II. Notato dall', si \u00e8 trasferito ad Amsterdam nel 2000, dopo l'Europeo. Ha giocato da titolare fisso con i \"Lancieri\" fino all'estate 2006, quando \u00e8 stato acquistato dal Norimberga.\nNorimberga.\nDopo la fine del suo contratto, si un\u00ec all'1. Fu\u00dfball-Club N\u00fcrnberg Verein f\u00fcr Leibes\u00fcbungen nella stagione 2006/07. Nel pareggio per 1-1 a Norimberga con l'Alemannia Aquisgrana il ceco ha segnato il suo primo gol in Bundesliga. Nel suo primo anno in Franconia riusc\u00ec a vincere la Coppa DFB. Dopo la partenza di Raphael Sch\u00e4fer per VfB Stoccarda Gal\u00e1sek \u00e8 stato eletto capitano all'unanimit\u00e0. La squadra retrocesse in 2.Bundesliga alla fine della stagione e Gala\u0161ek non rinnov\u00f2 il suo contratto.\nFinale di carriera.\nNonostante le espressioni del club per mantenere fede, Galasek ha dovuto lasciare il 1.FC Norimberga. And\u00f2 alla partenza della nuova stagione torna in patria e ha firmato per la sua citt\u00e0 natale club di Banik Ostrava.\nNazionale.\n\u00c8 nazionale ceco e ha partecipato al , , . Ha partecipato a 16 incontri nell'Under 21 segnando 6 reti. In nazionale maggiore tra il 1995 e il 2008 \u00e8 sceso in campo 69 volte segnando in una sola occasione."}
{"id": "901252", "revid": "712828", "url": "https://it.wikipedia.org/wiki?curid=901252", "title": "Tar-Ardamin", "text": ""}
{"id": "901254", "revid": "119510458", "url": "https://it.wikipedia.org/wiki?curid=901254", "title": "Nino Caff\u00e8", "text": "Biografia.\nNino Caff\u00e8 \u00e8 nato ad Alfedena in Abruzzo nel 1909; compiuti gli studi elementari a L'Aquila, nel 1920 la sua famiglia si trasferisce ad Ancona, dove riceve le prime lezioni di pittura da Ludovico Spagnolini.\nNel 1930 si trasferisce a Pesaro e s'inserisce nella vivace vita culturale e artistica della citt\u00e0, e conosce vari artisti locali ( Bruno Baratti, Werter Bettini, Ciro Cancelli, Alessandro Gallucci, Aldo Pagliacci, Achille Wildi).\nGi\u00e0 nel 1931 inizia ad esporre e nel 1938 partecipa alla Biennale di Venezia, nella quale ottiene un premio acquisto del Re Vittorio Emanuele III; nel 1935 si diploma all'Istituto Statale d'Arte di Urbino dove poi, nel 1943 e 1944, insegner\u00e0 \"figura\".\nTrascorre il periodo bellico a Urbino, ospite della famiglia Benedetti; \u00e8 dalla loro casa, situata davanti al Duomo, che vede transitare i primi pretini, motivo che caratterizzer\u00e0 la sua futura pittura.\nHa partecipato molto anche alla vita culturale urbinate; infatti fu socio dell'Accademia Raffaello, dal 4 febbraio 1948.\nLa galleria Gianferrari di Milano, nel 1944, gli dedica un'ampia esposizione. Nel 1946, a Pesaro, tiene una personale nella galleria della casa natale di Rossini.\nInizia per lui il momento di vero successo: ha uno studio a Roma dove si appoggia alla galleria l'Obelisco, diretta da Gaspero del Corso e da Irene Brin, che proprio con una sua personale apre anche una sede a New York. Il Metropolitan Museum acquista una sua opera.\nNel 1963 chiude lo studio romano e fa ritorno a Pesaro, pur continuando a collaborare con la galleria l'Obelisco. Altre gallerie, oltre a Gianferrari di Milano, la San Luca di Verona, il Vicolo di Genova, la Probibia di Palermo, la Zoot di La Spezia.\nAlla produzione di pittura alterna con altrettanto successo quella di incisione. La sua opera \u00e8 apprezzata dai maggiori collezionisti europei e americani, consacrando il pittore \"dei pretini\" alla fama internazionale.\nNino Caff\u00e8 muore a Pesaro nel 1975 all'et\u00e0 di 66 anni a seguito di un collasso cardiocircolatorio."}
{"id": "901255", "revid": "599013", "url": "https://it.wikipedia.org/wiki?curid=901255", "title": "Jan Pol\u00e1k", "text": "Con 46 presenze \u00e8, per distacco, il calciatore con maggior numero di presenze nella Nazionale Under-21 ceca; ha giocato complessivamente 106 incontri nelle nazionali giovanili ceche e 163 match contando anche le presenze nella Nazionale maggiore.\nCarriera.\nClub.\nEsordisce giovanissimo (16 anni) con il Brno, squadra della sua citt\u00e0, e vi gioca a lungo, fino al gennaio 2003, quando si trasferisce allo Slovan Liberec, squadra di alta classifica nel campionato ceco. Con i bianco-azzurri debutta in Coppa UEFA e vi gioca fino al 2005, anno in cui \u00e8 stato ceduto al Norimberga e con la squadra rosso-nera vince la Coppa di Germania in finale contro lo Stoccarda.\nNel 2007 viene ceduto ai belgi dell'Anderlecht per 3,5 milioni di euro.\nVince una Coppa del Belgio nella stagione 2007/2008 ed un Jupiler League nel 2010\nIl 31 gennaio 2011 viene ceduto al Wolfsburg.\nNazionale.\nNazionale Under-21 ha vinto il Campionato europeo di calcio Under-21 2002 e con la Nazionale maggiore ha disputato il e il .\nEsordisce in Nazionale maggiore a 18 anni nella partita contro la Polonia del 28 aprile 1999, risultando il pi\u00f9 giovane esordiente della Nazionale.\nNella partita contro l'Italia, valevole per la terza giornata del Gruppo E (Mondiali 2006), \u00e8 stato espulso per doppia ammonizione al 45' minuto dopo un fallo su Francesco Totti."}
{"id": "901289", "revid": "599013", "url": "https://it.wikipedia.org/wiki?curid=901289", "title": "Tom\u00e1s Gal\u00e1sek", "text": ""}
{"id": "901290", "revid": "670104", "url": "https://it.wikipedia.org/wiki?curid=901290", "title": "John Parco", "text": "Carriera.\nClub.\nNato nella citt\u00e0 di Wayne Gretzky, John Porco - questo il suo nome alla nascita - esord\u00ec nell'hockey su ghiaccio nordamericano in Ontario Hockey League nel 1988, coi Belleville Bulls. Rimase tre anni, durante i quali si afferm\u00f2 come ala sinistra di stecca sinistra. Si trasfer\u00ec poi in Italia, dove pot\u00e9 sfruttare il doppio passaporto: fu messo sotto contratto dai giallorossi dell'Asiago Hockey AS, con cui gioc\u00f2 due campionati (1991-92 e 1992-93) e due Alpenliga.\nUn doppio grave infortunio al ginocchio lo costrinse ad un anno di stop. Ritorn\u00f2 sul ghiaccio nuovamente in Nord America, dove nella stagione 1994-95 si divise tra ECHL, IHL e AHL, per poi tornare ad Asiago nel 1995-96. Seguirono poi una stagione e mezzo in Germania (in DEL coi Kaufbeurer Adler) e due stagioni in Scozia con gli Ayr Scottish Eagles. Ritorn\u00f2 un'ultima volta negli Stati Uniti, con gli Hampton Roads Admirals nel 1999-00, e poi ancora Gran Bretagna esattamente in Galles con i Cardiff Devils per una stagione.\nDal campionato 2001-02 torn\u00f2 all'Asiago, diventando capitano. Nel frattempo, su consiglio della moglie italiana, cambi\u00f2 cognome da Porco in Parco. Nella prima stagione la squadra, campione d'Italia in carica, non riusc\u00ec a bissare il suo primo campionato, ma la squadra vinse la coppa Italia. Nel 2003 vinse anche la supercoppa italiana. Nella stagione 2009-2010 divenne il secondo capitano della storia dell'Asiago (dopo Franco Vellar) ad alzare lo scudetto al cielo. A partire dalla stagione 2007-08, Parco ricopr\u00ec il ruolo di allenatore in seconda-giocatore.\nNazionale.\nIl 14 aprile 2003 fece il suo esordio in Nazionale durante i mondiali di Prima Divisione, nella partita contro l'; la prima rete la mise a segno contro i il 18 dicembre 2004. Con il \"Blue Team\" partecip\u00f2 anche ai vittoriosi mondiali di Prima Divisione del 2005 e del 2009, ai Giochi di Torino 2006 e ai mondiali maggiori del 2006 a Riga, del 2007 a Mosca e del 2008 in Canada.\nAllenatore e dirigente.\nDurante la stagione 2010-11 (ultimo incontro giocato il 30 ottobre 2010 contro l'HC Bolzano), a seguito di un infortunio, Parco si ritir\u00f2 dall'hockey giocato per ricoprire esclusivamente il ruolo di allenatore in seconda della prima squadra dell'Asiago e di allenatore delle giovanili. Entr\u00f2, inoltre, nello staff tecnico della Nazionale proprio nell'anno che vide l'Italia vincere il mondiale di Prima Divisione giocato in Ungheria.\nIl 6 febbraio 2012 subentr\u00f2 al connazionale John Tucker alla guida della prima squadra dell'Asiago. Sebbene la squadra non sia riuscita a migliorare le proprie prestazioni (chiuder\u00e0 il campionato al terzultimo posto, nonostante venisse accreditata come favorita alla conquista del titolo da parte degli addetti ai lavori), per la stagione seguente John Parco venne confermato head coach della panchina asiaghese. Proprio in quella stagione Parco riusc\u00ec a portare l'Asiago a vincere la finale scudetto, che la squadra raggiunse travolgendo gli avversari nei playoff, nonostante una stagione regolare disputata non al meglio (anche a causa di numerosi problemi). Verr\u00e0 riconfermato alla guida degli stellati anche nelle due stagioni successive, rivincendo il titolo nella stagione 2014-15.\nNell'estate del 2015 lasci\u00f2 Asiago rifiutando alcune offerte pervenute dall'estero per rimanere in Italia (per motivi famigliari) accettando quindi la panchina del Cortina.\nTerminata l'esperienza a Cortina d'Ampezzo, Parco ha fatto ritorno in Nordamerica, per una stagione (2016-2017) come preparatore atletico della squadra della Lake Superior State University in NCAA, poi come primo allenatore dei Soo Thunderbirds nella lega giovanile NOJHL.\nTerminata l'esperienza coi Thunderbirds nel 2020 venne messo sotto contratto dalla FISG come direttore esecutivo dello sviluppo dell'hockey giovanile per il biennio 2020-2022."}
{"id": "901291", "revid": "16758", "url": "https://it.wikipedia.org/wiki?curid=901291", "title": "John Porco", "text": ""}
{"id": "901295", "revid": "33751", "url": "https://it.wikipedia.org/wiki?curid=901295", "title": "Jaouhar Mnari", "text": ""}
{"id": "901297", "revid": "124985736", "url": "https://it.wikipedia.org/wiki?curid=901297", "title": "Il grande ascensore di cristallo", "text": "Il grande ascensore di cristallo (\"Charlie and the Great Glass Elevator\") \u00e8 il seguito del famoso libro \"La fabbrica di cioccolato\" di Roald Dahl.\nTrama.\nCharlie, insieme a nonno Joe e a Willy Wonka, si trova in viaggio sul fantastico ascensore di cristallo per recuperare gli altri componenti della sua famiglia per andare a vivere nella meravigliosa fabbrica di cioccolato. Durante il viaggio di ritorno alla fabbrica l'ascensore, a causa di un inconveniente, si ritrova in orbita.\nWilly Wonka, Charlie e la sua famiglia si ritrovano quindi nei pressi di un nuovo hotel spaziale che sta per essere inaugurato e di una navetta pilotata da tre astronauti, in contatto con il presidente degli Stati Uniti, che sta portando il personale dell'hotel a destinazione. All'inizio Willy Wonka e gli altri si divertono a spaventare gli astronauti e il presidente spacciandosi per extraterrestri, ma ben presto scoprono che l'hotel spaziale \u00e8 stato infestato da una pericolosissima specie aliena, i \"Cnidi Vermicolosi\". Grazie alla sua astuzia, Willy Wonka riesce a salvare i passeggeri della navetta, rimorchiandola verso la Terra, e a sconfiggere i Cnidi Vermicolosi, che finiscono bruciati nel tentativo di entrare a grande velocit\u00e0 nell'atmosfera terrestre.\nL'ascensore rientra quindi con successo alla fabbrica di cioccolato, dove gli altri nonni di Charlie si rifiutano di uscire dal letto, dove sono rimasti per ben venti anni. Il signor Wonka offre loro una medicina di sua invenzione, la Wonkavite, ogni pillola della quale \u00e8 in grado di ringiovanire chi la assume di 20 anni. I nonni esagerano nel prendere la medicina, ringiovanendo di ottant'anni a testa. Una delle nonne di Charlie, avendo meno di ottant'anni, svanisce. Il signor Wonka e Charlie, per farla ritornare, sono costretti a salire a bordo dell'ascensore e a intraprendere un viaggio in un misterioso luogo nelle viscere della terra, \"Minuslandia\". Qui riescono a trovare il fantasma della nonna e a somministrarle la Vitewonka, una sostanza liquida dall'effetto opposto alla Wonkavite, tuttavia ne utilizzano troppa e la nonna si ritrova quindi ad avere l'et\u00e0 di 375 anni. Il signor Wonka calcola che, per farla tornare alla sua et\u00e0 corretta, occorrono 15 pillole di Wonkavite, quindi gliele somministra, poi usa di nuovo la Vitewonka per ripristinare le et\u00e0 degli altri nonni. Nel finale, il signor Wonka riceve una lettera dal presidente dagli Stati Uniti d'America con l'invito a un ricevimento per aver salvato gli astronauti: fuori dal cancello li aspetta un elicottero per portarli alla Casa Bianca. Di fronte a ci\u00f2, i nonni si decidono finalmente ad uscire dal letto."}
{"id": "901300", "revid": "729019", "url": "https://it.wikipedia.org/wiki?curid=901300", "title": "Contea di Hernando", "text": "La contea di Hernando (in inglese Hernando County) \u00e8 una contea della Florida, negli Stati Uniti. Il suo capoluogo amministrativo \u00e8 Brooksville.\nGeografia fisica.\nLa contea ha un'area di 1.526\u00a0km\u00b2 di cui il 18,8% \u00e8 coperta d'acqua. Confina con:\nStoria.\nNel 1840 il forte DeSoto fu stabilito nell'odierna Contea di Hernando per proteggere i coloni dalle aggressioni degli indigeni. IL forte divenne una piccola comunit\u00e0, con un ufficio postale ed una stazione sulla via per Tampa. Quando inizi\u00f2 l'insediamento presso il forte il centro fu inizialmente conosciuto come \"Pierceville\". La contea venne ufficialmente creata nel 1843, due anni prima dell'annessione della Florida nell'Unione. Il nome deriva dall'esploratore spagnolo Hernando de Soto. \nNel 1887 la contea venne divisa, secondo la legislatura statale della Florida, in tre contee indipendenti, Citrus, Pasco, ed Hernando. I confini della contea sono rimasti invariati sino ad oggi."}
{"id": "901302", "revid": "767487", "url": "https://it.wikipedia.org/wiki?curid=901302", "title": "Otto Addo", "text": "Carriera.\nNato e cresciuto in Germania, ma di origine ghanese, ha esordito nel 1995 con la maglia dell'Amburgo 93, piccola squadra della citt\u00e0 tedesca. Dal 1996 al 1999 ha militato nelle file del . Nel 1999 \u00e8 stato ceduto al , con cui ha vinto la Bundesliga nel 2002. Nel 2005 si \u00e8 trasferito al , mentre nel 2007 \u00e8 tornato nella sua citt\u00e0 natale per giocare nell'Amburgo.\nEra nella nazionale ghanese, e ha partecipato al in Germania. Con le \"Black Stars\" ha raggiunto gli ottavi di finale. Nel 2006 termina la propria carriera in nazionale."}
{"id": "901312", "revid": "599013", "url": "https://it.wikipedia.org/wiki?curid=901312", "title": "Hatem Trabelsi", "text": "Dal 2006 al 2007 ha giocato come difensore destro nel , mentre con la Nazionale tunisina ha partecipato ai Mondiali 2002 e 2006 e ha vinto la Coppa d'Africa 2004.\nCarriera.\nCresciuto nello Sfaxien di Sfax, in Tunisia, ha esordito con i bianco-neri nella prima divisione tunisina. Nel 2001 gli attenti talent-scout dell' lo hanno portato ad Amsterdam. Ha giocato come titolare della difesa dei \"Lanceri\" fino al 2006, anno in cui \u00e8 stato ceduto al . Dopo una sola stagione il suo rapporto con il club inglese si \u00e8 interrotto."}
{"id": "901317", "revid": "125958796", "url": "https://it.wikipedia.org/wiki?curid=901317", "title": "John Heitinga", "text": "Con la Nazionale olandese, ha partecipato ad Euro 2004, Euro 2008, al Mondiale del 2006 e si \u00e8 laureato vicecampione del Mondo al Mondiale del 2010. \u00c8 inoltre di origini indonesiane, il padre e il nonno sono nati in Indonesia.\nCaratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nGli inizi e l'esplosione all'Ajax.\nCresciuto nell', ha esordito in Eredivisie il 26 agosto 2001 contro il Feyenoord. Dopo 6 mesi di stop per un infortunio, appena rientrato salta la stagione 2002-2003 a causa di un nuovo infortunio a entrambe le ginocchia ma rientra la stagione successiva, vincendo il campionato olandese.\nL'ultima stagione del calciatore all'Ajax \u00e8 stata quella del 2007-2008, quando la sua squadra ottenne la seconda posizione in campionato dietro al PSV Eindovhen mentre Heitinga, ha vinto il Premio \"Player of the Year\".\nIn totale ha giocato 7 stagioni nell'Ajax, ha vinto due campionati olandesi, due Coppe d'Olanda e quattro Supercoppe d'Olanda.\nAtl\u00e9tico Madrid.\nNel marzo 2008 \u00e8 stato ceduto all'Atl\u00e9tico Madrid per la cifra di 10 milioni di euro, la sua clausola di rescissione.\nHa debuttato con la maglia spagnola il 13 agosto 2008 durante il terzo turno di preliminare contro lo Schalke 04.\nIn campionato ha segnato il suo primo gol il 30 settembre 2008 nell'incontro vinto dall'Atletico, contro il M\u00e1laga.\nEverton, Fulham ed Hertha Berlino.\nIl 1\u00ba settembre 2009 passa all'Everton, orfano di Lescott ceduto al , per 6 milioni di sterline firmando un contratto quadriennale da circa 2,5 milioni di euro annui. Qui mette insieme 115 presenze e 2 gol.\nIl 31 gennaio 2014 viene ceduto gratuitamente al Fulham.\nIl 23 giugno 2014 si accorda con l' per due stagioni, con un'opzione per la terza. Firma la prima marcatura con la squadra tedesca in amichevole, il 24 luglio 2014, nel pareggio con il PSV per 1-1.\nGli ultimi anni all'Ajax.\nIl 25 giugno 2015 fa ritorno all'Ajax firmando un contratto di un anno con opzione per il secondo. Torna a giocare in Eredivisie il 31 ottobre in occasione di Ajax-Roda 6-0. Il 1\u00ba febbraio 2016 si ritira per intraprendere la carriera da allenatore nell\u2019accademia del club capitolino.\nNazionale.\nHeitinga indossa la maglia della Nazionale olandese sin dalle giovanili, al Mondiale Under-20 2001 \u00e8 capitano della squadra allenata da Louis van Gaal.\nCon la Nazionale maggiore non partecipa alla fase di qualificazione a Euro 2004 ma viene convocato per la competizione e parte titolare. Inizia da titolare anche il Mondiale 2006 ma viene utilizzato solo nelle prime due partite e subentra nell'ottavo di finale vinto dal .\nGioca sei partite di qualificazione a Euro 2008 e segna due gol nelle amichevoli precedenti la competizione. Anche in questa inizia titolare sin dalla prima partita.\nPartecipa inoltre al mondiale di Sudafrica 2010 dove giunge in finale contro la Spagna, perdendo la partita. Nel corso della partita viene espulso per somma di ammonizioni al 109'.\nAllenatore.\nAppesi gli scarpini al chiodo, nel 2016-2017 \u00e8 il vice di Marcel Keizer allo . Dal 2017 allena l\u2019Under 19 dei \"lancieri\" vincendo il campionato due anni pi\u00f9 tardi. Nell\u2019ottobre del 2017 ha diretto l\u2019Under 17 per due partite. Dopo aver guidato nel 2020-2021 l\u2019Under 18, nell\u2019agosto del 2021 passa allo Jong Ajax."}
{"id": "901319", "revid": "767487", "url": "https://it.wikipedia.org/wiki?curid=901319", "title": "Manie-Manie - I racconti del labirinto", "text": " \u00e8 un film d'animazione del 1987 ad episodi diretto da Rintar\u014d (\"Labyrinth\"), Yoshiaki Kawajiri (\"L'uomo che correva\"), e Katsuhiro \u014ctomo (\"Interrompete i lavori!\").\nLa pellicola \u00e8 stata prodotta dalla Kadokawa nel 1983 e presentata solo nel 1987 al \"Festival Internazionale del Cinema di Fantascienza di Tokyo\".\nTrama.\nEpisodi.\n\"Labyrinth\".\nUna bambina, chiamata Shojo Sachi, mentre gioca a nascondino con il suo gatto \"Cicerone\", passa in mezzo ad uno specchio e si ritrova in un mondo parallelo, estremamente inquietante e allucinante. Uscendo da casa sua, la bambina incappa in una sorta di labirinto popolato da strane presenze (ragazzini mascherati spettrali che si rincorrono, un cane invisibile, lavoratori che si tramutano in sagome di legno, un tram pieno di scheletri, membri della classe borghese che saltano portando sulle spalle degli orologi, creature gigantesche a tema circense che avanzano nella notte) e, seguendo un pagliaccio, entra nel tendone di un circo dove quest'ultimo fa vedere a lei e a Cicerone le seguenti storie.\n\"L'uomo che correva\" (\"Hashiru otoko\").\nAmbientato in un futuro non meglio specificato, il corto segue le vicende del misterioso Zack Hugh, campione in carica del \"Death Circus\", un circuito per gare automobilistiche estreme. I piloti di queste corse guidano vetture futuristiche ad alta velocit\u00e0 e si sfidano al limite della sopportazione fisica. Un reporter viene commissionato ad intervistare Zack in privato e quando lo raggiunge scopre che il pilota \u00e8 dotato di terrificanti poteri telecinetici, che egli sfrutta per provocare la morte dei suoi avversari e vincere le corse. Il reporter lo osserva all'opera durante la sua ultima corsa, nella quale Zack continua a guidare anche dopo aver superato il traguardo e un'interfaccia del suo abitacolo indica che le funzioni vitali sono \"terminate\". La sua vettura viene raggiunta e superata dai fantasmi dei piloti che ha ucciso. Furioso, Zack tenta di vincerli scatenando al massimo i suoi poteri, ma cos\u00ec facendo distrugge la propria vettura e se stesso. A seguito della sua scomparsa, il \"Death Circus\" viene chiuso.\n\"Interrompete i lavori!\" (\"Koji chushi meirei\").\nA seguito di un colpo di Stato avvenuto nel fittizio paese della Repubblica di Arowana, il nuovo regime dichiara nullo il contratto di una compagnia industriale che impiega robot automatizzati nei lavori, causando la sospensione dei loro progetti. Ma il cantiere 444, il pi\u00f9 costoso della compagnia, situato in una zona palustre del Sudamerica, continua ad operare, richiedendo cos\u00ec spese fuori stanziamento, e non si hanno pi\u00f9 notizie del responsabile che avrebbe gi\u00e0 dovuto interrompere i lavori. Il salaryman Tsutomu Sugioka viene quindi inviato per arrestare l'attivit\u00e0 dei droidi e recuperare il funzionario. Al suo arrivo, Sugioka scoprir\u00e0 una situazione paradossale, in cui lo zelo e l'efficienza del robot capo si traduce in distruzione e assenza di controllo. I tentativi di Sugioka di ordinare al robot capo di interrompere i lavori ricevono violenza come risposta. Dopo strazianti giorni di infruttuosi tentativi di portare a termine la missione, Sugioka scopre che i robot hanno ucciso il responsabile di cantiere e gli altri supervisori inviati prima di lui per non mettere a repentaglio il compito per cui sono stati programmati. Ormai completamente privo della ragione, distrugge il robot capo e si mette a seguire il suo cavo al fine di trovare il computer del sistema centrale e tentare di fermare tutto distruggendolo ad ogni costo, perfino con la propria vita, se necessario. Ma proprio quando Sugioka si allontana, in TV viene riportata la notizia che un nuovo colpo di Stato ha ristabilito il vecchio regime e la continuazione dei lavori al cantiere 444."}
{"id": "901320", "revid": "287204", "url": "https://it.wikipedia.org/wiki?curid=901320", "title": "Hedwiges Maduro", "text": "Carriera.\nClub.\nDi famiglia originaria di Aruba, nei Caraibi, \u00e8 un prodotto del vivaio dell'. Fu integrato nella prima squadra nel 2004 ed esord\u00ec in Eredivisie il 26 febbraio 2005 in Roda-Ajax 1-2. Nella prima stagione scese in campo 12 volte (2 gol), nella seconda 28 volte (3 reti).\nProprio nel 2005-2006 cominci\u00f2 ad essere schierato come titolare e vinse i primi trofei della sua carriera, la Supercoppa e la KNVB beker.\nNell'annata seguente totalizz\u00f2 15 presenze senza gol, aggiungendo un'altra Supercoppa e un'altra Coppa d'Olanda al suo palmar\u00e8s. Dopo aver vinto la Supercoppa d'Olanda, la terza consecutiva dell'Ajax, ed aver collezionato 12 apparizioni e 4 gol in campionato, nel gennaio 2008 si \u00e8 trasferito al Valencia.\nIl 6 giugno 2012 viene acquistato dal Siviglia.\nIl 2 gennaio 2014 passa al .\nTra il 2015 e il 2017 \u00e8 tornato in patria, con il . Ha chiuso la carriera a Cipro, con l'.\nDopo il ritiro diventa opinionista su Fox Sports e dal 2020 allena l\u2019Under-21 dell\u2019.\nNazionale.\nDebutt\u00f2 con la sua nazionale nel marzo 2005 contro la . Fu presente al in Germania, dove scese in campo contro l'. Nonostante avesse gi\u00e0 vestito per 12 volte la maglia della nazionale maggiore, fu convocato per il Campionato europeo di calcio Under-21 2007, che l'Olanda Under-21 vinse.\nEra tra i 30 preconvocati della nazionale olandese di Marco van Basten per Euro 2008, ma viene escluso il 16 maggio.\nStatistiche.\nPresenze e reti nei club.\n\"Statistiche aggiornate al 16 marzo 2014.\""}
{"id": "901323", "revid": "599013", "url": "https://it.wikipedia.org/wiki?curid=901323", "title": "Wesley Sneijder", "text": "Nella sua carriera ha vinto un campionato olandese, tre Supercoppe d'Olanda, due Coppe d'Olanda, un campionato spagnolo, una Supercoppa di Spagna, un campionato italiano, due Coppe Italia, una Supercoppa italiana, due campionati turchi, tre Supercoppe di Turchia e tre Coppe di Turchia nonch\u00e9 una UEFA Champions League e una Coppa del mondo per club FIFA.\nA livello personale, \u00e8 stato nominato calciatore olandese dell'anno nel 2004 ed \u00e8 stato inserito nella squadra ideale del ; nel 2010 \u00e8 stato nominato miglior centrocampista della Champions League e, nello stesso anno, \u00e8 stato inserito nella Squadra d'oro de \"La Gazzetta dello Sport\", nell'\"All-Star Team\" del , nel FIFPro World XI e nella Squadra dell'anno UEFA.\nNell'edizione 2021 \u00e8 entrato a far parte della \"Hall of Fame\" dell'Inter.\nBiografia.\nSneijder si \u00e8 sposato con Ramona Streekstra nel 2005. Hanno avuto un figlio, nato nel 2006, al quale \u00e8 dedicato il tatuaggio sul suo braccio sinistro del padre. La coppia ha divorziato nel 2009.\nL'8 maggio 2008, \u00e8 stato riferito che Sneijder aveva impedito al fratello minore Rodney un trasferimento al suo club di allora, il Real Madrid. Sneijder ha detto: \"Il Real Madrid lo voleva e Rodney era molto felice di questo. Ma quando l'ho sentito, ho fermato tutto. Non sono favorevole che i giovani crescano nei club forti. Gli ho detto che prima deve sfondare all'Ajax.\"\nNell'agosto 2009 ha incominciato a frequentare l'attrice e modella Yolanthe Cabau van Kasbergen, sua connazionale. La coppia si \u00e8 sposata nel 2010. Sneijder \u00e8 diventato cattolico ed \u00e8 stato battezzato nel ritiro di Appiano Gentile. Di conseguenza lei prende anche il suo cognome come stabilisce la legge olandese e secondo la sposa stessa Sneijder avrebbe dovuto cambiare anche lui il cognome diventando Wesley Sneijder-Cabau, cosa che poi lui ha rifiutato categoricamente. Nel marzo 2019, la coppia ha annunciato il loro divorzio.\nCaratteristiche tecniche.\nTrequartista o mezzala abile con entrambi i piedi, Sneijder eccelleva nel fornire assist ai compagni e nell'esecuzione dei calci piazzati, siano essi punizioni o calci d'angolo; per affinare la propria tecnica di tiro si \u00e8 avvalso dei consigli di due ex specialisti, i connazionali Pierre van Hooijdonk e Ronald Koeman. Elegante ma anche essenziale nelle giocate, \u00e8 stato definito da Marco van Basten \u00abil miglior centrocampista che l'Olanda abbia mai prodotto\u00bb.\nSotto la conduzione tecnica di Ranieri \u00e8 stato impiegato da esterno di centrocampo nel 4-4-2, con modesti esiti.\nCarriera.\nClub.\nAjax.\nInizia la carriera nel settore giovanile dell'. Debutta nella sua citt\u00e0 nella squadra il 22 dicembre 2002 nella vittoria 2-0 sull'Excelsior, quando il manager Ronald Koeman, trovandosi con la squadra ridotta a causa di diversi infortuni, lo convoca su segnalazione dell'allenatore della squadra giovanile Danny Blind. Conquista rapidamente il ruolo di mediano titolare ed occasionalmente gioca anche come ala destra. Dopo il secondo posto ottenuto nella stagione d'esordio 2002-2003, dove il 26 febbraio 2003 esordisce in Europa, in Champions League, pareggiando 0-0 contro l'Arsenal, vince il titolo della Eredivisie nel 2003-2004 e termina il massimo campionato olandese ancora al secondo posto nel 2004-2005 e nel 2006-2007. Aggiunge al titolo nazionale, due Coppe d'Olanda (KNVB Cup) e tre Supercoppe d'Olanda (Johan Cruijff-schaal).\nReal Madrid.\nDurante l'estate 2007 viene ceduto, per 27 milioni di euro, al Real Madrid che aveva gi\u00e0 acquistato i suoi connazionali Royston Drenthe e Arjen Robben. Esordisce il 25 agosto, segnando il gol della vittoria (2-1) contro l'Atl\u00e9tico nel derby madrileno. Nella seconda giornata, realizza una doppietta nel 5-0 contro il Villarreal. Con 9 gol in 30 partite, contribuisce alla vittoria della Liga.\nIn estate, nel corso di un'amichevole contro l'Arsenal, riporta una lesione del legamento crociato che fa temere inizialmente almeno tre mesi di stop. Il giocatore recupera tuttavia in tempi pi\u00f9 brevi, tanto da poter scendere in campo con la Juventus in Champions League gi\u00e0 ad ottobre. Al termine di questa stagione, complice anche l'abbondanza di elementi in rosa, non rientra nei piani della squadra per il futuro.\nInter.\nIl 26 agosto 2009 l'Inter annuncia ufficialmente il suo acquisto a titolo definitivo, in cambio dei 15 milioni pagati al Real; gli viene assegnata la maglia numero 10. L'olandese esordisce nel derby del 29 agosto, valido per la seconda giornata di campionato: la sua nuova squadra vince per 4-0, con lui che figura tra i migliori in campo. Segna il primo gol in Serie A il 3 ottobre, dando la vittoria all'Inter contro l'Udinese nei minuti finali di partita. Il 4 novembre si ripete in Champions League contro la , facendo cogliere all'Inter un'altra vittoria \"in extremis\". Al termine della stagione contribuisce al \"triplete\" nerazzurro, segnando 8 gol complessivi in 41 presenze. Nella finale di Champions League con il Bayern Monaco, serve a Milito l'assist per il primo gol. All'inizio dell'anno successivo, \u00e8 al quarto posto nella classifica del Pallone d'oro: lo precedono Lionel Messi, Andr\u00e9s Iniesta e Xavi sebbene l'olandese fosse ritenuto da molti il principale candidato alla vittoria. In questa stagione aggiunge al suo palmar\u00e8s la Supercoppa italiana, il Mondiale per club e un'altra Coppa Italia.\nIn seguito vive, cos\u00ec come la squadra, un periodo sottotono nel quale il suo rendimento \u00e8 condizionato dagli infortuni. Il 2 agosto 2012, contro l'Hajduk Spalato in Europa League, segna il primo gol della stagione interista, mentre il 26 agosto realizza il primo in campionato, nella vittoria per 3-0 in casa del Pescara. Tale gol si rivela anche l'ultimo in nerazzurro: il 26 settembre si infortuna nella partita con il Chievo, che sar\u00e0 per lui l'ultima a Milano. I rapporti con la societ\u00e0 iniziano infatti a peggiorare, per via di alcuni suoi post pubblicati su Twitter e ritenuti non appropriati dal club. Rifiutata la proposta di rinnovo contrattuale, in cui si chiedeva al giocatore una riduzione dello stipendio, viene relegato ai margini della rosa.\nGalatasaray.\nAll'apertura del mercato invernale, \u00e8 ceduto al club turco del Galatasaray per 7,5 milioni pi\u00f9 bonus. Debutta il 27 gennaio 2013, anche questa volta in un derby vinto dai suoi nuovi compagni (2-1 al Be\u015fikta\u015f). Segna la prima rete il 25 febbraio, nella partita vinta (4-2) contro l'Orduspor. Nel ritorno dei quarti di Champions League, segna il gol dell'ex contro il Real Madrid: pur vincendo per 3-2, il Galatasaray viene eliminato a causa del risultato d'andata. Vinto il titolo nazionale, l'11 dicembre segna alla Juventus il gol che qualifica il Galatasaray agli ottavi di Champions, eliminando i bianconeri. Risulta decisivo per la vittoria della Coppa di Turchia, con una rete in finale. Nella stagione 2014-15 vince nuovamente il campionato.\nComplessivamente mette insieme 172 partite e 45 gol vincendo 2 campionati, 3 coppe e altrettante supercoppe.\nGli ultimi anni in campo e fuori.\nSvincolatosi dal club turco per attriti con la dirigenza, l'8 agosto 2017 viene presentato dal Nizza dove ritrova Mario Balotelli, suo compagno di squadra all'Inter nella stagione 2009-10.\nDopo sole 8 presenze collezionate tra campionato, preliminari di Champions ed Europa League, il 7 gennaio 2018 firma un contratto di 18 mesi con i qatarioti dell'Al-Gharafa.\nIl 12 agosto 2019, all'et\u00e0 di 35 anni, annuncia inizialmente il proprio ritiro dall'attivit\u00e0 agonistica; tuttavia dopo una breve esperienza da dirigente dell'Utrecht, nel luglio 2020 decide di rimettersi in gioco, allenandosi con i dilettanti del DHSC Utrecht, club della quinta serie olandese in cui gioca anche il fratello Rodney. Nel frattempo commercia vini con Fabio Cordella e nel gennaio 2021 partecipa al gioco di biglie \"Marble Mania\" su SBS6 insieme a Ronald de Boer e Giovanni van Bronckhorst.\nNazionale.\nEsordisce in nazionale il 30 aprile 2003, in un'amichevole contro il .\nAgli europei 2008 realizza due gol (entrambi ai gironi contro Italia e Francia) in 3 partite, con gli olandesi che vengono eliminati ai quarti dalla ai quarti di finali, con Sneijder che si rivela uno dei migliori dei suoi.\nAl realizza 5 reti, contribuendo al secondo posto finale degli \"Oranje\". Degna di nota \u00e8 la doppietta messa a segno, nei quarti di finale, contro il : gli olandesi rimontano da 0-1 a 2-1. Nelle semifinali, marca il temporaneo 2-1 contro l' (battuto per 3-2).\nDopo una deludente partecipazione \u2013 al pari di tutta la squadra \u2013 al , negli ottavi di finale del segna il gol del pareggio contro il (poi sconfitto 2-1). Il 9 giugno 2017, nella sfida con il valida per le eliminatorie del , disputa la 131\u00aa partita in Nazionale diventando il primatista di presenze: supera, nella speciale classifica, l'ex portiere Van der Sar.\nIl 4 marzo 2018, dopo circa quindici anni di militanza, annuncia il suo addio alla nazionale olandese. Tuttavia torna il 6 settembre per disputare un'amichevole contro il , dopo la quale chiude definitivamente la sua carriera in nazionale.\nStatistiche.\nTra club, nazionale maggiore e nazionali giovanili, Sneijder ha giocato globalmente 697 partite segnando 181 reti, alla media di 0,26 gol a partita.\nCronologia presenze e reti in nazionale.\n "}
{"id": "901324", "revid": "767487", "url": "https://it.wikipedia.org/wiki?curid=901324", "title": "Mickey occhi blu", "text": "Mickey occhi blu (\"Mickey Blue Eyes\") \u00e8 un film del 1999 diretto da Kelly Makin con Hugh Grant.\nTrama.\nMichael Felgate \u00e8 un inglese trasferitosi a New York, che lavora come manager per la galleria d'arte Cromwell's. Fidanzato con Gina Vitale, le chiede di sposarlo ma lei rifiuta spiegandogli disperata che suo padre Frank e molti dei suoi cugini e zii sono gangster da tempo affiliati ad una famiglia mafiosa e teme che Michael possa essere coinvolto nei loro loschi affari. Michael le assicura che non si far\u00e0 coinvolgere in alcun modo, ma proprio alla festa di fidanzamento viene coinvolto nel contrabbando di denaro riciclato e ben presto l'FBI gli star\u00e0 alle costole."}
{"id": "901326", "revid": "599013", "url": "https://it.wikipedia.org/wiki?curid=901326", "title": "Ryan Babel", "text": "Caratteristiche tecniche.\nE' un attaccante versatile, che pu\u00f2 ricoprire indifferentemente i ruoli di ala sinistra e centravanti.\nDotato di notevoli doti fisiche e tecniche, possiede una corsa veloce e potente in campo aperto che, unita ad una tecnica di alto livello e ad una grande facilit\u00e0 di dribbling, sia in corsa e nello stretto, ne fanno una costante minaccia per le difese avversarie. Sebbene in grado di rendersi pericoloso sia in situazioni di contropiede sia con tiri dalla distanza, un rendimento incostante e una spiccata tendenza al gioco individualista lo hanno limitato dal punto di vista dei goal segnati e degli assist messi a referto.\nDescritto in giovent\u00f9 come una delle pi\u00f9 fulgide promesse del calcio olandese, tanto da essere definito \"il nuovo Henry\", il carattere focoso e numerosi episodi extracalcistici sopra le righe ne hanno pesantemente limitato l'affermazione ai massimi livelli.\nCarriera.\nClub.\nAjax.\nProdotto del vivaio dell' a cui si aggrega all'et\u00e0 di 11 anni, viene integrato in prima squadra per la stagione 1998-1999. Dopo essere passato per le varie selezioni giovanili dell'Ajax firma il suo primo contratto da professionista nel gennaio 2004.\nIl 1\u00ba febbraio 2004, due mesi dopo il suo 17\u00ba compleanno, il tecnico Ronald Koeman lo fa esordire in Eredivisie nel 4-0 casalingo contro l', senza dargli pi\u00f9 possibilit\u00e0 di scendere in campo per tutta la stagione. Nove mesi pi\u00f9 tardi, il 20 novembre 2004, Babel segna la sua prima rete nel calcio professionistico, nella vittoria per 5-0 contro il De Graafschap. Nel luglio del 2005 firma un nuovo contratto con l'Ajax. Inizia la stagione segnando il gol vittoria (2-1) contro il nella Supercoppa Olandese e quello al Br\u00f8ndby nel terzo turno di qualificazione alla Champions League; collezioner\u00e0 per\u00f2 un bottino di sole due reti in campionato. Il ct olandese Marco van Basten decide ugualmente di convocarlo con continuit\u00e0 per la Nazionale maggiore (dove segna anche un gol all' in novembre). Sul finale di stagione partecipa, entrando nel secondo tempo, alla vittoria di misura (per 2-1) dell'Ajax sul PSV nella finale di coppa olandese.\nLa stagione 2006-2007 comincia con la vittoria per 3-1 sul PSV in Supercoppa nazionale. A maggio vince nuovamente la KNVB beker ai danni dell', conquistando il trofeo ai rigori.\nLiverpool.\nDopo essere stato accostato a Newcastle United e Arsenal, il 12 luglio 2007 passa al Liverpool per 17,25 milioni di euro. Il giorno successivo Babel firma un quinquennale con i \"Reds\", scegliendo per la stagione 2007-08 la maglia numero 19.\nIn Premier League debutta nella trasferta contro l'Aston Villa, subentrando dalla panchina. Il tecnico Rafael Ben\u00edtez lo impiega nel corso della stagione sia come attaccante centrale che come esterno avanzato di centrocampo, ruolo in cui vanter\u00e0 il maggior numero di apparizioni. Il 1\u00ba settembre arriva il primo gol contro il Derby County. La sua prima doppietta arriva invece il 6 novembre 2007, nella partita di Champions League contro il Be\u015fikta\u015f, gara cominciata per lui dalla panchina, vinta 8-0.\nIn Champions League segna poi il quarto e definitivo gol contro l'Olympique de Marseille, e, ai quarti di finale, la rete del definitivo 4-2 (dopo l'1-1 dell'andata) sull'Arsenal. Il 30 aprile 2008 entra a partita in corso nella semifinale di ritorno contro il , segnando al 117' con un tiro da oltre 20 metri.\nIl primo gol della stagione 2008-2009 lo sigla il 13 settembre 2008 contro gli storici rivali del Manchester United, fissando il punteggio sul 2 a 1 finale.\nDopo la prestazione nella partita con la squadra francese l'ex giocatore dei Reds Alan Hansen afferma che se continuasse a giocare cos\u00ec Babel avrebbe sicuramente le carte in regola per essere un \"Top player\". Il 6 gennaio 2010 il Liverpool comunica di aver rifiutato un'offerta di 8 milioni di sterline pervenuta dal Birmingham City F.C. per assicurarsi le prestazioni del giocatore. Nello stesso mese Babel viene multato di 60.000 sterline dall'allenatore dei Reds Rafa Benitez per aver esternato sul social network Twitter la sua rabbia per la non convocazione contro lo Stoke City.\nNella sfida di Europa League contro il Benfica, riceve al 30' la sua prima espulsione con la casacca del Liverpool. Il suo ultimo gol stagionale lo mette a tabellino nell'incontro vinto per 4-0 sul : chiude la stagione con 38 presenze (16 come titolare) e 6 gol.\nHoffenheim.\nNel mercato di gennaio 2011, pochi giorni dopo aver insultato pubblicamente su Twitter l'arbitro Howard Webb prendendosi 10.000 sterline di multa, viene ceduto per circa 7 milioni di euro all', con cui firma un contratto fino al 30 giugno 2013.\nRitorno all'Ajax.\nIl 31 agosto 2012 il giocatore, dopo essersi svincolato, torna all'Ajax firmando un contratto annuale fino al 30 giugno 2013. Fa il suo esordio in campionato il 15 settembre nella vittoria interna per 2-0 contro l'RKC Waalwijk subentrando al compagno Derk Boerrigter all'inizio della ripresa. Segna il suo primo gol in campionato la settimana successiva, il 23 settembre contro l' (1-1). L'8 ottobre in Ajax-Utrecht gioca la sua partita numero 200 nei vari campionati mentre il 24 ottobre in Ajax- 3-1 di Champions League tocca quota 300 presenze totali con i club. Infortunatosi alla spalla nel gennaio 2013, torna in campo il 31 marzo seguente segnando l'ultimo dei quattro gol nel 4-2 al NEC Nijmegen. Il 5 maggio vince la sua prima Eredivisie con l'Ajax. Conclude la stagione con 21 presenze e 5 gol in totale.\nVari trasferimenti e secondo ritorno all'Ajax.\nIl 21 giugno 2013 firma un contratto triennale con il con cui gioca due stagioni da titolare prima di passare agli arabi dell' dove rimane dal luglio 2015 al settembre 2016 scendendo in campo in sole 8 occasioni.\nDopo essersi svincolato passa al tra le cui file milita per soli sei mesi disputando 11 partite condite da 4 reti. Il 2 gennaio 2017 cambia nuovamente societ\u00e0 e torna in Turchia, questa volta al . In due anni gioca 89 partite segnando 29 gol tra campionato, coppa, Champions ed Europa League.\nIl 15 gennaio 2019 passa a titolo definitivo al , firmando un contratto fino a fine stagione. Il 28 giugno dello stesso anno, a seguito della retrocessione dei londinesi con i quali aveva segnato 5 gol in 16 partite di Premier, firma un contratto triennale con il Galatasaray, facendo cos\u00ec ritorno in Turchia dopo qualche mese.\nMette insieme 19 presenze e 5 gol tra campionato e Champions e l'11 gennaio 2020 ritorna di nuovo all' con la formula del prestito. Torna a segnare con i \"lancieri\" il 12 febbraio in Vitesse-Ajax 0-3, gara valida per i quarti di Coppa d'Olanda. A causa dell\u2019emergenza COVID-19 mette insieme in tutto solo 9 presenze e 1 gol tra Eredivisie, Coppa d\u2019Olanda ed Europa League prima di far ritorno in Turchia.\nNazionale.\nIl 26 marzo 2005, contro la , esordisce in Nazionale maggiore all'et\u00e0 di 18 anni e 97 giorni, sotto la guida di Marco van Basten, subentrando a Arjen Robben. In questa partita segna il suo primo gol con la casacca \"Oranje\", diventando cos\u00ec il marcatore pi\u00f9 giovane della sua Nazionale degli ultimi 68 anni. La partita finir\u00e0 con la vittoria olandese per 2-0.\nCon la Nazionale del suo paese partecipa al da riserva, vestendo la maglia numero 21 e vantando una presenza da sostituto contro l'Argentina nella fase a gironi iniziale.\nCon la Nazionale Under-21, invece, conquista il campionato europeo di categoria del 2007 e nella finale contro la Serbia, oltre ad andare a segno, viene anche eletto uomo partita.\nViene nuovamente convocato da Marco van Basten per Euro 2008, ma deve rinunciare a parteciparvi a causa di una lesione ai tendini della caviglia occorsagli in allenamento con gli \"Oranje\" il 31 maggio 2008: il tecnico decide di sostituirlo con il difensore Khalid Boulahrouz.\nAl termine della stagione 2009-2010 viene convocato da Bert van Marwijk per i Mondiali di Sudafrica 2010, durante i quali indossa la maglia numero 19. Nonostante non fosse mai sceso in campo, ricevette ugualmente la medaglia d'argento in quanto gli olandesi persero ai supplementari la finale contro la Spagna.\nNel novembre 2011 viene convocato in nazionale dopo 1 anno di assenza per le amichevoli (che poi ha giocato) contro Svizzera e Germania.\nIl 7 ottobre 2017 torna in Orange a distanza di 6 anni, disputando la partita contro la Bielorussia. Il ct Advocaat decide di richiamarlo per le buone prestazione viste con la maglia del Besiktas. Un mese dopo torna al goal in nazionale dopo 8 anni nel 3-0 in amichevole contro la Romania siglando la seconda rete della squadra. Con l'arrivo di Ronald Koeman (lo stesso tecnico che lo ha fatto esordire tra i professionisti) in panchina Babel torna in pianta stabile tra i convocati risultando essere uno dei veterani della selezione olandese. Anche Frank de Boer continuer\u00e0 a chiamarlo salvo poi escluderlo dai convocati per l\u2019Europeo.\nStatistiche.\nPresenze e reti nei club.\n\"Statistiche aggiornate al 16 settembre 2021.\"\nCollegamenti esterni.\n "}
{"id": "901328", "revid": "32116", "url": "https://it.wikipedia.org/wiki?curid=901328", "title": "Ly la fata", "text": ""}
{"id": "901329", "revid": "599013", "url": "https://it.wikipedia.org/wiki?curid=901329", "title": "Markus Rosenberg", "text": "Carriera.\nClub.\nMalm\u00f6.\nRosenberg esordisce nell'Allsvenskan, il campionato svedese, nel 2001 con la maglia del Malm\u00f6 FF, la squadra con cui aveva completato tutta la trafila delle giovanili sin dall'et\u00e0 di cinque anni. Durante la stagione 2004, trascorsa in prestito all'Halmstad che anche grazie ai suoi gol chiuder\u00e0 al secondo posto, Rosenberg mette a segno 14 gol.\nAjax.\nNel 2005 viene ceduto all', dove si rivela uno dei migliori acquisti: 31 presenze e 12 gol il suo bottino alla prima stagione con i \"Lancieri\", con lo svedese che viene regolarmente schierato nell'undici titolare del tecnico Danny Blind. Il suo utilizzo tuttavia \u00e8 diminuito l'anno seguente, con l'avvento del nuovo allenatore Henk ten Cate.\nWerder Brema.\nNel gennaio 2007 Rosenberg si trasferisce al club tedesco del Werder Brema. Sigla 8 reti in 14 partite nella seconda parte della stagione 2006-2007, mentre l'anno successivo \u00e8 il miglior marcatore stagionale della squadra con 14 gol in 30 partite di Bundesliga, davanti al brasiliano Diego che invece ne aveva segnati 13. Nel 2007-2008, con 7 gol in 29 partite, \u00e8 il secondo miglior marcatore stagionale del Werder dietro a Claudio Pizarro. Nel 2009-2010 perde la prima parte di stagione a causa di problemi a un ginocchio, ma nel resto del campionato \u00e8 stato comunque utilizzato perlopi\u00f9 come sostituto dal tecnico Thomas Schaaf.\nIl 24 agosto 2010, in occasione del preliminare di ritorno di Champions League a Genova contro la Sampdoria, Rosenberg segna al 93' minuto con un diagonale da fuori area una rete fondamentale che porta la partita ai tempi supplementari, al termine dei quali \u00e8 proprio il Werder a qualificarsi alla fase a gironi a discapito dei blucerchiati.\nRacing Santander.\nIl 31 agosto 2010 viene ceduto in prestito agli spagnoli del Racing Santander fino al giugno 2011. Qui \u00e8 stato autore di 9 gol, uno dei quali \u00e8 stato realizzato allo stadio Santiago Bernab\u00e9u contro il di Jos\u00e9 Mourinho durante una sfida terminata 6-1 per i padroni di casa.\nRitorno al Werder Brema.\nTerminato il prestito in Spagna, ritorna nuovamente al . Nella prima giornata di campionato il 6 agosto 2011 segna subito una doppietta nel 2-0 contro il Kaiserslautern. Si ripete il 27 agosto segnando nel 1-2 contro l'Hoffenheim.\nWest Bromwich Albion.\nIl 7 agosto 2012 passa a parametro zero agli inglesi del West Bromwich Albion, con cui colleziona 24 presenze nella Premier League 2012-2013 e 4 nella Premier League 2013-2014, senza per\u00f2 segnare reti. Il 2 febbraio 2014 il club comunica la rescissione consensuale con il giocatore.\nIl ritorno al Malm\u00f6.\nNel febbraio 2014 Rosenberg ritorna in patria firmando a parametro zero con il , club in cui era cresciuto e in cui aveva esordito da professionista. Al primo anno dal suo ritorno, contribuisce alla conquista del titolo nazionale con 15 reti in 28 partite, tornando allo stesso tempo a disputare anche la UEFA Champions League nella cui fase a gironi segna 3 gol. Con 8 reti aiuta, da capitano, il Malm\u00f6 a vincere il campionato 2016, mentre l'anno successivo contribuisce con 7 gol alla conquista di un nuovo titolo nazionale.\nIl 28 novembre 2019, nel giorno della sua ultima partita casalinga ufficiale prima del ritiro \u2013 gara preceduta da celebrazioni e una coreografia a lui dedicata \u2013 Rosenberg decide con una doppietta la gara di UEFA Europa League contro la Dinamo Kiev: la sua seconda rete di giornata giunge al 96' minuto e fissa il punteggio sul definitivo 4-3, risultato prezioso ai fini del passaggio della fase a gironi. Due settimane pi\u00f9 tardi, il Malm\u00f6 ottiene la qualificazione ai sedicesimi di finale nel match successivo, vinto 1-0 sul campo del Copenaghen, coinciso anche con l'ultimissima partita della carriera di Rosenberg.\nNazionale.\nCon la Nazionale svedese ha partecipato al da riserva, vestendo la maglia numero 22."}
{"id": "901336", "revid": "599013", "url": "https://it.wikipedia.org/wiki?curid=901336", "title": "Joris Mathijsen", "text": "Carriera.\nClub.\nCresciuto nel Willem II, ha esordito in Eredivisie nel 1999 coi biancorossobl\u00f9. Nell'estate 2004 \u00e8 stato ceduto insieme al compagno Kew Jaliens all'AZ Alkmaar, raggiungendo l'altro ex-compagno Denny Landzaat, che si era trasferito all'AZ sei mesi prima. Nel 2006 \u00e8 stato messo sotto contratto dall'Amburgo, con cui ha partecipato alla Champions League 2006-2007. Il 24 agosto 2006 passa all'Amburgo in Germania per 6 milioni di euro.\nIl 16 giugno 2011 viene acquistato per 3 milioni di euro dal Malaga con cui firma un contratto biennale. Fa il suo debutto nel campionato spagnolo il 28 agosto nella sconfitta per 2-1 contro il Siviglia. Dopo 28 presenze in campionato ritorna in Olanda firmando un triennale con il Feyenoord. Nel 2015, dopo 72 presenze e 1 gol col club olandese, si ritira dal calcio giocato.\nNazionale.\nCon la selezione maggiore olandese ha partecipato ai Mondiali del 2006 e 2010, e agli Europei del 2008 e 2012\nStatistiche.\nPresenze e reti nei club.\n\"Aggiornata al 26 aprile 2015\""}
{"id": "901337", "revid": "6066", "url": "https://it.wikipedia.org/wiki?curid=901337", "title": "Zucchero miele e peperoncino", "text": ""}
{"id": "901342", "revid": "599013", "url": "https://it.wikipedia.org/wiki?curid=901342", "title": "Guy Demel", "text": "Carriera.\nClub.\nComincia la propria carriera professionistica in Francia, paese dove \u00e8 nato, nel 2000, con il Nimes. Nello stesso anno viene ceduto all', in seconda squadra, senza disputare alcun match in Premier League. Nel 2002 si trasferisce in Germania, al : esordisce in Champions League il 22 novembre 2002 mentre debutta in un incontro di Bundesliga il 1\u00ba marzo 2003. Contemporaneamente mette a referto 27 presenze e 6 reti con la squadra B.\nNell'estate 2005 si trasferisce all'. Nella stagione 2005-2006 colleziona 22 presenze e il primo gol in Bundesliga, il 4 marzo 2006, contro il . Il 4 maggio 2006 prolunga il suo contratto con gli amburghesi fino al 2010. Nell'ottobre 2006 subisce un infortunio alla coscia sinistra che lo tiene fermo per tre mesi: totalizza cos\u00ec solo 8 presenze in campionato. Nella stagione successiva, la 2007-2008, gioca 26 partite di campionato.\nNel 2011, ormai svincolato, passa al West Ham.Si svincola dopo 4 stagioni con gli \"Hammers\".\nNazionale.\nHa fatto il proprio esordio in Nazionale nel giugno 2004, in una gara contro la valida per le qualificazioni al campionato del mondo 2006. Ha in seguito partecipato alla Coppa d'Africa 2006 (secondo posto finale), al in Germania e al in Sud Africa."}
{"id": "901343", "revid": "1924342", "url": "https://it.wikipedia.org/wiki?curid=901343", "title": "TRL Awards 2006", "text": "Gli MTV TRL Awards 2006 sono stati trasmessi, in diretta televisiva su MTV, il 25 marzo 2006 da Piazza del Duomo a Milano dalle ore 21:00. La serata \u00e8 stata introdotta da un countdown di mezz'ora, per invitare il pubblico a votare l'ultima categoria.\nLe votazioni sono state aperte alle ore 16:00 del 6 marzo 2006 e chiuse il 24 marzo 2006 alla medesima ora. Questa \u00e8 stata la prima edizione dei \"TRL Awards\" italiani ed \u00e8 stata condotta da due VJ della rete: Alessandro Cattelan e Giorgia Surina.\nIl palco era esagonale con una passerella a sinistra e una sopraelevazione a destra soprannominata \"Tower\". Lo stage, con alcune modifiche, per la prima volta mostrava il nuovo logo e la nuova veste grafica del programma, ed \u00e8 stato lo stesso che ha accompagnato TRL durante tutto il lungo tour.\nIl vincitore che riceve il riconoscimento, viene premiato con un plastico che riproduce alcuni ragazzi e ragazze che tengono in mano una striscia con il logo della trasmissione.\nSigla.\nLa sigla di apertura, quella introduttiva, e tutti i motivi utilizzati durante la serata sono accompagnati da \"Ready Steady Go\" di Paul Oakenfold, per altro gi\u00e0 sigla del programma dal 2003 al 2006.\nAwards.\nI vincitori della categoria sono evidenziati in grassetto."}
{"id": "901345", "revid": "110157", "url": "https://it.wikipedia.org/wiki?curid=901345", "title": "Giardini La Mortella", "text": "Il Museo-giardino di Lady Walton, comunemente conosciuto come La Mortella, \u00e8 un giardino creato da Susana Walton, moglie del compositore inglese William, a Forio, nella parte occidentale dell'isola d'Ischia. A partire dal 1990 il giardino \u00e8 aperto al pubblico.\nIl giardino.\nL'origine del nome.\nIl termine \"mortella\" in napoletano indica, il \"mirto divino\" (\"Myrtus communis\"), una pianta che spunta con grande abbondanza tra le rocce della collina su cui si sviluppa il giardino e che rivestiva notevole importanza nella mitologia greco-romana, a volte rappresentando la bellezza o la verginit\u00e0, altre volte l'amore o la fortuna pagana.\nLa storia.\nNel 1949 il musicista William Walton decise di stabilirsi nell'isola d'Ischia con la moglie argentina Susana. I coniugi costruirono ai piedi del monte Zaro, una colata di roccia lavica, una villa circondata da un grandioso giardino botanico.\nLa realizzazione del giardino (la cui ideazione risale al 1956) fu affidata, negli anni '60, all'architetto paesaggista Russell Page, il quale disegn\u00f2 tutta la sistemazione del giardino a Valle, integrandolo fra le pittoresche formazioni rocciose.\nOggi La Mortella \u00e8 composta da due parti profondamente diverse: La Valle, appunto, disegnata da Russell Page, caratterizzata da un clima subtropicale, umida e protetta dal vento, e la Collina o giardino superiore, interamente ideato e sviluppato da Lady Walton, con zone assolate e battute dal vento e caratterizzate da vegetazione proveniente dalle aree mediterranee. Nel giardino superiore sono presenti la \"sala Thai\", circondata da fiori di loto, bamb\u00f9 e aceri giapponesi, il \"tempio del Sole\", arricchito da bassorilievi di Simon Verity; la \"cascata del Coccodrillo\"; il \"Ninfeo\"; il \"Teatro greco\" e la \"roccia di William\", un masso trachitico posto su di un promontorio a circa 120 metri dal livello del mare, dove sono custodite le ceneri dell'artista (1902-1983) presso una lapide votiva, e di sua moglie (1926-2010) presso una statua di Afrodite e la lapide \"Genius Loci\".\nIl giardino si sviluppa su un'area di circa 2 ettari e raccoglie pi\u00f9 di 3000 specie di piante esotiche e rare. \u00c8 inoltre arricchito da ruscelli e laghetti, fontane, piscine, corsi d'acqua che permettono la coltivazione di piante acquatiche come papiro, fior di loto e ninfee tropicali, mentre dai terrazzamenti delineati sui muri a secco mediterranei \u00e8 possibile godere di una delle pi\u00f9 suggestive viste della baia di Forio.\nLe specie vegetali.\nNel giardino sono presenti collezioni di specie vegetali provenienti da svariati paesi: felci arboree del continente australe, protee e aloe provenienti dal Sudafrica, yucche e agavi messicane, oltre che palme, cicadacee, magnolie e camelie, bauhinie. Piante assai rare sono la \"Spathodea campanulata\" originaria dell'Africa tropicale, la \"Jacaranda mimosifolia\" dell'Argentina, la \"Dracaena draco\" delle Canarie, la \"Puya berteroniana\" del Cile, i metrosideros della Nuova Zelanda, la \"Chorisia speciosa\" e molti esemplari di orchidee.\nNella \"serra della Victoria\" vengono inoltre coltivate la ninfea \"Victoria amazonica\" e la rarissima rampicante delle Filippine \"Strongylondon macrobotys\", famosa per i fiori color verde giada.\nIl museo.\nSulla collina, poco distante dalla \"Serra delle orchidee\", \u00e8 situato il museo, che raccoglie i cimeli e i ricordi di Walton ed \u00e8 arricchito dalle fotografie di Cecil Beaton e da un teatrino di Lele Luzzati.\nSia il giardino che la casa-museo dove il maestro componeva le sue opere sono aperti al pubblico dalla Fondazione William Walton.\nLo scopo preminente delle fondazioni Walton \u00e8 quello di fare della Mortella un centro di studio per giovani musicisti di talento sotto la direzione dei pi\u00f9 importanti maestri del mondo e di aprire al pubblico il giardino con la Sala Recite/Museo. Per questi motivi ogni anno vengono offerte borse di studio per compositori in collaborazione con l'universit\u00e0 di Harvard e viene organizzata una stagione di concerti con le scuole di musica di Napoli, Roma e Firenze. \nPeriodicamente il Teatro greco ospita concerti estivi all'aperto."}
{"id": "901346", "revid": "125984639", "url": "https://it.wikipedia.org/wiki?curid=901346", "title": "Nike di Samotracia", "text": "La Nike di Samotracia \u00e8 una scultura in marmo pario (h. 245\u00a0cm) di scuola rodia, attribuita a Pitocrito, databile al 200-180 a.C. circa e oggi conservata al Museo del Louvre di Parigi.\nStoria.\nLa Nike di Samotracia venne presumibilmente scolpita a Rodi in epoca ellenistica per commemorare la vittoria nella battaglia dell'Eurimedonte, in cui la flotta del re siriano Antioco III (guidata da Annibale) combatt\u00e9 contro una piccola flotta di navi di Rodi, che da poco si era schierata dalla parte di Roma nell'ambito della Guerra romano-siriaca. L'isola di Samotracia volle commemorare il buon esito del conflitto realizzando un grande tempio votivo in onore dei Grandi Dei Cabiri che si sviluppava su pi\u00f9 livelli, dei quali quello alla sommit\u00e0 era occupato proprio dalla \"Nike\" (\"\u039d\u03af\u03ba\u03b7\"). L'autore \u00e8 sconosciuto, e per quanto sia popolare l'attribuzione a Pitocrito si tratta tuttavia di un errore legato al frammento \"Louvre Ma4194\" il quale non fa parte del complesso statuario, e non \u00e8 in alcun modo riconducibile a Pitocrito.\nDopo esser rimasta nel santuario dei Grandi Dei di Samotracia per diversi secoli, la \"Nike\" scomparve misteriosamente, per poi essere rinvenuta il 15 aprile 1867 in stato frammentario da Charles Champoiseau, viceconsole francese a Edirne, nella stessa isola egea (all'epoca parte dell'impero ottomano e nota come \"Semadirek\"). Successivamente l'opera fu acquistata dai francesi, che intendevano includerla nelle collezioni del Museo del Louvre, dove arriv\u00f2 dopo un impervio viaggio che si svilupp\u00f2 tra Costantinopoli, il Pireo, Marsiglia e infine Parigi. Giunta nella \"Ville Lumi\u00e8re\", la statua venne ricomposta e infine collocata sulla sommit\u00e0 della scala Daru, progettata da Hector Lefuel per raccordare la Galerie d'Apollon e il Salon Carr\u00e9. Dalla nuova sede del Louvre la \"Nike\" venne spostata solo una volta, nel 1939, quando per proteggerla dall'imminente seconda guerra mondiale venne trasportata nel castello di Valen\u00e7ay.\nNotevole il restauro svoltosi tra il 2013 e il 2014, con un costo globale di circa quattro milioni di euro, grazie al quale sono state ripristinate tre nuove piume sull'ala sinistra e la cromia originale del marmo pario.\nDescrizione.\nLa statua, rinvenuta acefala e senza braccia, raffigura Nike, la giovane dea alata figlia del titano Pallante e della ninfa Stige, adorata dai Greci come personificazione della vittoria sportiva e bellica. La dea, vestita con un leggero chitone, \u00e8 qui effigiata nell'atto di posarsi sulla prua di una nave da guerra battaglia (il basamento, scolpito nel pregiato marmo di Larthos, proveniente dall'isola di Rodi). Un vento impetuoso investe la figura protesa in avanti, muovendo il panneggio che aderisce strettamente al corpo, e crea un gioco chiaroscurale di pieghette dall'altissimo valore virtuosistico, in grado di valorizzare il risalto dello slancio. Dinamismo e abilit\u00e0 di esecuzione si uniscono quindi in un'opera che concilia spunti dai migliori artisti dei decenni precedenti: il vibrante panneggio fidiaco, gli effetti di trasparenza e leggerezza prassitelici e la tridimensionalit\u00e0 lisippea.\nScolpita nel pregiato marmo pario, la dea posa con leggerezza il piede destro sulla nave, mentre per il fitto battere delle ali, che frenano l'impeto del volo, il petto si protende in avanti e la gamba sinistra rimane indietro. Le braccia sono perdute, ma alcuni frammenti delle mani e dell'attaccatura delle spalle mostrano che il braccio destro era abbassato i pantaloni , a reggere probabilmente il pennone appoggiato alla stessa spalla, mentre il braccio sinistro era sollevato, con la mano aperta a compiere, secondo Marianne Hamiaux, un gesto di saluto, oppure a reggere una corona. La volont\u00e0 dell'autore della Nike ha esasperato tutto ci\u00f2 che pu\u00f2 suggerire il movimento e la velocit\u00e0.\nInfluenza culturale.\nL'immagine della Nike di Samotracia ha conosciuto una vastissima popolarit\u00e0, specialmente al principio del XX secolo, quando fu adottata da Filippo Tommaso Marinetti per glorificare il dinamismo della vita moderna. Nel proprio \"Manifesto del futurismo\" Marinetti scrisse: \u00abun automobile ruggente, che sembra correre sulla mitraglia, \u00e8 pi\u00f9 bello della Vittoria di Samotracia\u00bb. Alla bellezza ellenistica della \"Nike\", infatti, Marinetti preferisce il fascino roboante dell'automobile, in quanto confacente a quell'\u00abestetica della velocit\u00e0\u00bb sconosciuta agli antichi Greci.\nAnche Umberto Boccioni, memore della lezione futurista di Marinetti, plasm\u00f2 la propria scultura \"Forme uniche della continuit\u00e0 nello spazio\" sulle forme della \"Nike\"; analogamente fecero Salvador Dal\u00ed, che nel 1968 esegu\u00ec \"Les Deux Nike, la Double Victoire de Samotrace\", e Evgenij Vu\u010deti\u010d, autore della \"Statua della Madre Russia\". Il riferimento pi\u00f9 plateale alla \"Nike\", tuttavia, si ha con il logo della Nike, societ\u00e0 statunitense presente nel settore nel mercato dell'abbigliamento sportivo. Carolyn Davidson, per realizzare il marchio Nike, si ispir\u00f2 esplicitamente a una delle ali della statua, per poi farne una stilizzazione: fu cos\u00ec che nacque il simbolo dell'azienda, lo \"Swoosh\".\nPer via della grande notoriet\u00e0 raggiunta, la statua \u00e8 stata soggetta a numerose riproduzioni: a Giardini Naxos, Montevideo, Linz, Vittorio Veneto, Bilbao, Rio de Janeiro, Montpellier, Las Vegas e altre citt\u00e0 si possono trovare copie della \"Nike\"."}
{"id": "901349", "revid": "36426", "url": "https://it.wikipedia.org/wiki?curid=901349", "title": "Giuseppe Cottolengo", "text": ""}
{"id": "901352", "revid": "339392", "url": "https://it.wikipedia.org/wiki?curid=901352", "title": "Nikita Krushov", "text": ""}
{"id": "901353", "revid": "729019", "url": "https://it.wikipedia.org/wiki?curid=901353", "title": "Contea di Martin (Florida)", "text": "La contea di Martin (in inglese Martin County) \u00e8 una contea della Florida, negli Stati Uniti. Il suo capoluogo amministrativo \u00e8 Stuart.\nGeografia fisica.\nLa contea ha un'area di di cui il 26,19% \u00e8 coperta d'acqua. Confina con:\nStoria.\nLa contea fu creata nel 1925 e prende il nome da \"John W. Martin\", governatore della Florida dal 1925 al 1929."}
{"id": "901354", "revid": "287204", "url": "https://it.wikipedia.org/wiki?curid=901354", "title": "David Jarol\u00ecm", "text": ""}
{"id": "901355", "revid": "599013", "url": "https://it.wikipedia.org/wiki?curid=901355", "title": "David Jarol\u00edm", "text": "Biografia.\nAnche il fratello, Luk\u00e1\u0161 Jarol\u00edm, \u00e8 un calciatore, mentre il padre dei due, Karel Jarol\u00edm, \u00e8 l'allenatore dello Slavia Praga. Il cugino, Marek Jarol\u00edm gioca nello Jablonec 97.\nCarriera.\nClub.\nHa esordito in Gambrinus Liga nel 1995 con la maglia dello Slavia Praga. Nel 1997 viene ceduto ai tedeschi del Bayern Monaco, con il quale gioca una sola partita in tre stagioni (dal 1997 al 2000). Nel 2000 si trasferisce al Norimberga, dove gioca quattro stagioni, di cui due da titolare. Nel 2003 si trasferisce all'Amburgo, squadra nella quale milita e della quale \u00e8 il capitano. Nella stagione 2006-07 ha potuto partecipare alla Champions League. Nel 2012 \u00e8 stato acquistato per mezza stagione dalla squadra francese dell'.\nNazionale.\nTra il 1999 e il 2002 gioca diversi incontri con la Nazionale Under-21. Partecipa all'Europeo Under-21 del 2000 in Slovacchia: realizza due reti contro l'Olanda che consente ai cechi di vincere l'incontro per 3-1. La squadra arriva in finale dove si arrende 2-1 contro l'Italia.\nDal 2005 al 2009 \u00e8 stato un giocatore della Nazionale ceca, con la quale ha esordito l'8 ottobre 2005 nella sconfitta per 2-0 contro i Paesi Bassi. Successivamente ha partecipato ai Mondiali 2006 in Germania e al Europeo 2008 in Austria e Svizzera.\nIn totale ha racimolato 30 presenze e 1 rete (segnata nel successo per 7-0 contro San Marino) con la nazionale maggiore."}
{"id": "901358", "revid": "56620", "url": "https://it.wikipedia.org/wiki?curid=901358", "title": "La grande settimana", "text": "La grande settimana \u00e8 un romanzo per bambini e ragazzi di Mario Spagnol e Paolo Bertolani."}
{"id": "901359", "revid": "3831", "url": "https://it.wikipedia.org/wiki?curid=901359", "title": "Fetta di Polenta", "text": ""}
{"id": "901360", "revid": "287204", "url": "https://it.wikipedia.org/wiki?curid=901360", "title": "Delio", "text": ""}
{"id": "901362", "revid": "287204", "url": "https://it.wikipedia.org/wiki?curid=901362", "title": "Ivica Olic", "text": ""}
{"id": "901363", "revid": "1784492", "url": "https://it.wikipedia.org/wiki?curid=901363", "title": "Ivica Oli\u0107", "text": "Carriera.\nGiocatore.\nClub.\nOli\u0107 muove i primi passi nel calcio professionistico con il Marsonia nel 1996: in due anni totalizza 42 presenze e 17 reti. Impressionato dalle sue prestazioni, l' decide di provarlo: la stagione per\u00f2 non \u00e8 positiva per lui e al termine dell'annata torna al Marsonia, con cui in 2 stagioni segna 21 gol. Nel 2001 viene tesserato dall'NK Zagabria: anche stavolta il suo bottino di reti \u00e8 di 21, ma realizzato in 28 presenze nell'arco di una sola stagione. Il suo talento non sfugge agli occhi dell'altro club della capitale croata, la , con la quale Ivica Oli\u0107 gioca la stagione 2002-2003 concludendola con il titolo di capocannoniere e 16 reti in 27 presenze.\nTutto ci\u00f2 viene valutato molto positivamente dal , che mette sotto contratto il giocatore. Gioca in Russia 5 stagioni, terminando la sua esperienza nella squadra moscovita con 78 presenze e 35 gol e con la vittoria della Coppa UEFA 2004-2005.\nNel gennaio 2007 si trasferisce nella Bundesliga tedesca, all'. Gioca la sua prima partita con la nuova maglia il 31 gennaio contro l'Energie Cottbus. Con il suo contributo l'Amburgo sale fino al settimo posto, valido per la qualificazione alla Intertoto. Il 20 ottobre 2007 mette a referto la sua prima tripletta in Bundesliga nel 4-1 che vede gli amburghesi trionfare ai danni dello .\nNell'estate 2009 si trasferisce al . L'8 agosto, all'esordio ufficiale con la maglia dei bavaresi, realizza una rete nella gara contro l' valida come prima giornata della Bundesliga 2009-2010 e terminata in pareggio (1-1). Il 27 aprile segna la sua prima tripletta in Champions League nella semifinale di ritorno vinta contro il Lione per 3-0, punteggio che qualifica il Bayern alla finale del torneo, poi persa contro l'.\nNella stagione 2010-2011 indossa la casacca bavarese solo 10 volte, a causa di un infortunio che lo tiene lontano dal campo per circa 6 mesi. Il 26 aprile 2012 il giocatore, in scadenza di contratto a fine stagione, annuncia di essersi accordato con il Wolfsburg. Il 22 agosto 2014 realizza un gol contro il , sua ex squadra, con un gran sinistro da fuori area che si infila all'incrocio dei pali.\nIl 30 gennaio 2015, \u00e8 tornato, per un costo complessivo di 1,5 milioni di euro, all' e ha firmato un contratto fino al 2016. Un anno e mezzo pi\u00f9 tardi, \u00e8 passato al Monaco 1860 in Zweite Bundesliga, disputando un'unica stagione per poi annunciare il ritiro e diventare vice-allenatore della nazionale croata.\nNazionale.\nCon la maglia scaccata della sua nazionale croata ha partecipato al , a quello del 2006 e quello del 2014 e agli europei del 2004 in Portogallo, cos\u00ec come quelli del 2008 in Austria e Svizzera, dai quali la Croazia \u00e8 stata eliminata ai quarti di finale, ai rigori dalla .\nNel settembre 2006 il CT croato Slaven Bili\u0107 cacci\u00f2 Oli\u0107 e i suoi compagni di squadra Bo\u0161ko Balaban e Darijo Srna dal ritiro della selezione croata impegnata per il primo incontro di qualificazione a Euro 2008 contro la Russia, dopo che i tre erano rientrati a tarda notte da una discoteca di Zagabria. I tre ricevettero una multa di 30\u00a0000 kuna, e qualche settimana dopo vennero riammessi al ritiro.\nIl 2 marzo 2016, in una lettera, Oli\u0107 annuncia il suo ritiro dalla nazionale.\nStatistiche.\nPresenze e reti nei club.\n\"Statistiche aggiornate al 29 maggio 2017.\""}
{"id": "901365", "revid": "599013", "url": "https://it.wikipedia.org/wiki?curid=901365", "title": "Iosif Rotariu", "text": "Carriera.\nHa debuttato nella \"Divizia A\" con la Politehnica Timi\u015foara nel 1981. Nel suo palmar\u00e8s figurano lo scudetto vinto con la Steaua Bucarest nel 1987, nel 1988, nel 1989, nel 1997 e nel 1998 e le Coppe di lega rumena vinte con lo stesso club nel 1987, nel 1988, nel 1989 e nel 1997. In carriera ha giocato anche in Turchia.\nRotariu ha debuttato in Nazionale nel 1988, nel match con i Paesi Bassi, e ha fatto parte della Nazionale schierata dalla Romania al mondiale Italia '90. In totale ha ottenuto 25 convocazioni, l'ultima delle quali nella partita contro l'Eire nel 1997, e ha segnato un gol, nel match contro la Polonia del 1990.\nNel 2005 ha allenato la seconda squadra della Politehnica Timisoara, che gioca nella seconda serie rumena. Al momento Rotariu \u00e8 un dirigente della prima squadra, e le funzioni di allenatore della seconda squadra sono passate al suo assistente, suo fratello Ilie. Ha un nipote che gioca alla Dinamo Bucarest, Dorin."}
{"id": "901367", "revid": "599013", "url": "https://it.wikipedia.org/wiki?curid=901367", "title": "Ucraino", "text": "Il termine ucraino \u00e8 usato per definire:"}
{"id": "901368", "revid": "599013", "url": "https://it.wikipedia.org/wiki?curid=901368", "title": "Danijel Ljuboja", "text": "Carriera.\nClub.\nNella sua gi\u00e0 lunga carriera ha militato in Francia, con (16 gol nel 1999-2000), Strasburgo (15 gol nel 2001-2002) e Paris Saint-Germain, e in Germania, con e .\nNel gennaio 2008 \u00e8 stato ceduto in prestito dallo Stoccarda al Wolfsburg.\nIl 15 giugno 2011 \u00e8 stato acquistato dal Legia Varsavia.\nIl 19 luglio 2013 si \u00e8 trasferito al Lens.\nNel dicembre 2014 si \u00e8 ritirato dall'attivit\u00e0 agonistica ed \u00e8 diventato un talent scout del Legia Varsavia.\nNazionale.\nCon la maglia della nazionale serbo-montenegrina ha partecipato al in Germania."}
{"id": "901369", "revid": "729019", "url": "https://it.wikipedia.org/wiki?curid=901369", "title": "Bl\u00e9riot-SPAD S.510", "text": "Il Bl\u00e9riot-SPAD S.510 era un monomotore da caccia biplano prodotto dall'azienda francese Bl\u00e9riot A\u00e9ronautique negli anni trenta.\nUltimo caccia in configurazione biplana realizzato in Francia, venne impiegato operativamente dall'Arm\u00e9e de l'air e, durante la guerra civile spagnola, dalla Escuadrilla Internacional integrata nella Fuerzas A\u00e9reas de la Rep\u00fablica Espa\u00f1ola.\nStoria del progetto.\nNel 1930, quando oramai il \"legier Chasse\" \"Jockey\" detto anche \"Plan Caquot\", programma per la realizzazione di un caccia leggero, venne giudicato un insuccesso, per ovviare alla necessit\u00e0 di sostituire il parco velivoli oramai inadeguato il Service technique de l'a\u00e9ronautique (STA\u00e9) emise una specifica C1, relativa cio\u00e8 ad un nuovo modello da caccia monoposto. I requisiti, gi\u00e0 espressi nel 1928, erano relativi ad un velivolo dotato di ottima visibilit\u00e0, cellula con coefficiente di robustezza pari a 16, velocit\u00e0 massima raggiungibile di almeno 327 km/h a 3\u00a0500 m ed un armamento comprendente due mitragliatrici Vickers calibro 7,7 mm costruite su licenza dalla Manufacture d'Armes de Ch\u00e2tellerault (MAC). Una modifica successiva, datata 26 gennaio 1931, specificava la necessit\u00e0 di utilizzare un motore aeronautico con una cilindrata tra i 26 ed i 30 L dotato di compressore meccanico portando la velocit\u00e0 massima a 350 km/h a 4\u00a0000 m.\nAl concorso risposero le principali aziende aeronautiche nazionali che presentarono non meno di 10 progetti, concretizzatisi in 12 diversi prototipi, quasi tutti disegnati attorno all'Hispano-Suiza 12Xbrs, un 12 cilindri a V da 26 L in grado di erogare una potenza pari a 650 hp (485 kW) alla quota di 4\u00a0500 m (14\u00a0765 ft), scelto per la sua dimostrata affidabilit\u00e0 e contenuta superficie frontale rispetto ai modelli allora disponibili.\nLa Bl\u00e9riot-SPAD affid\u00f2 il progetto al suo ufficio tecnico che, sotto la supervisione dell'ingegnere Andr\u00e9 Herbemont, disegn\u00f2 un velivolo dall'impostazione convenzionale ma di costruzione interamente metallica (acciaio e duralluminio), caratterizzato dalla velatura biplana con ali collegate da un singolo montante interalare per lato.\nIl primo prototipo, identificato come S.510.01, venne portato in volo per la prima volta il 6 gennaio 1933, quindi inviato davanti alla commissione esaminatrice dell'esercito francese, dove si rivel\u00f2 dotato di ottima agilit\u00e0 e buona velocit\u00e0 di salita, oltre ad avere altre buone caratteristiche: ottenne cos\u00ec un ordine di 60 esemplari, che prestarono servizio nell'aeronautica francese.\nTecnica.\nIl caccia S.510 era una macchina monoposto e biplana, con carrello fisso e abitacolo aperto, di concezione tradizionale. La sua progettazione risaliva alle macchine della prima guerra mondiale, quando esistevano i noti caccia \"esploratori SPAD\". Rispetto a questi, l'S.510 era simile in dimensioni, ma molto pi\u00f9 pesante e meglio costruito, con potenza e prestazioni incrementate. Era realizzato sia con elementi innovativi che tradizionali: la fusoliera era, per esempio, interamente in metallo, con una parte posteriore costituita da un solo pezzo in duralluminio.\nLe ali erano di scheletro metallico, con una copertura in tela verniciata. Erano di uguale apertura alare, sia la superiore che l'inferiore, cosa in genere assai rara a trovarsi, ancora pi\u00f9 strano se si considera che l'ala superiore era non diritta ma a freccia, in modo da avere la sezione centrale pi\u00f9 avanti rispetto al pilota, con solo un piccolo \"ritaglio\" nel bordo d'uscita per ricavare lo spazio per il pilota. Questi era munito di un piccolo parabrezza, con un sedile dotato di una piccola carenatura a gobba; il pilota poteva disporre, cosa assolutamente in anticipo sui tempi, di un sistema radiotrasmittente, con due antenne. La maggiore era posta sull'ala ed era la pi\u00f9 alta, la minore era dietro l'abitacolo. Le ali avevano una struttura assai semplice, con una struttura di sostegno ad \"I\" con una sola trave ben carenata al centro e con quattro tiranti metallici di sostegno. L'ala superiore era leggermente avanzata rispetto a quella inferiore e due corte travi la collegavano alla fusoliera. Tutte e quattro le semiali avevano un alettone che consentiva di manovrare assieme alle superfici di coda.\nIl carrello era di tipo tradizionale, con tre elementi fissi, di cui i due anteriori erano carenati \"a goccia\" molto accentuata, con un singolo sostegno dalla sezione, a sua volta molto sottile, tendente al minor valore di resistenza. L'elemento posteriore era solo un pattino di metallo. A proposito della coda, essa era dotata di una caratteristica struttura \"a foglia\", con una marcata punta superiore da dove la parte fissa dava il cambio ad una speculare parte mobile, il timone verticale.\nIl motore era la principale novit\u00e0, assieme alla struttura della fusoliera in metallo, rispetto ai tipi della Grande Guerra: era un motore Hispano-Suiza con 12 cilindri a V, azionante un'elica lignea a passo fisso, con una piccola carenatura. Il radiatore era incluso nella struttura del muso, con un disegno che faceva pensare ad un motore radiale.\nInfine l'armamento era costituito da quattro e non pi\u00f9 due armi di piccolo calibro, due nella parte superiore del muso, due sotto l'ala inferiore. Esse avevano anche una cadenza maggiore rispetto a quella delle mitragliatrici di piccolo calibro. Non vi erano invece predisposizione per bombe alari, nemmeno di piccolo calibro, a differenza di tanti altri apparecchi dell'epoca, essenzialmente perch\u00e9 non richiesta dalla specifica.\nImpiego operativo.\nIl piccolo S.510 era apparso 6 mesi dopo i Dewoitine e non aveva un futuro concreto, perch\u00e9 si cominciavano ad intravedere le potenzialit\u00e0 dei velivoli monoplani una volta superati i molti problemi di messa a punto tecnica e concettuale. Il primo volo avvenne nel gennaio 1933. Gli ultimi due esemplari costruiti avevano un motore Hispano-Suiza 12Xcrs con cannone da 20\u00a0mm al suo interno. Questo era ottenuto con il sacrificio delle due mitragliatrici di fusoliera, il che riduceva l'autonomia di fuoco del velivolo, con una mitragliera che per giunta aveva problemi di affidabilit\u00e0.\nI piloti gradivano molto volare con l'S.510 che riusciva, piccolo com'era, a superare di ben 13\u00a0km/h a 5 000 m anche il D.501 monoplano: lo Spad era per\u00f2 molto aerodinamico e non aveva il radiatore esterno; inoltre aveva un basso carico alare.\nLa velocit\u00e0 di 380\u00a0km/h era molto elevata per un biplano, a maggior ragione se si considera che era ottenuta a 5 000 m, quando il Fiat C.R.32 raggiungeva i 355\u2013375\u00a0km/h (il valore pi\u00f9 basso per il tipo con 2 armi da 7,7\u00a0mm aggiuntive) a 3 000 m, e poi perdeva potenza, fino a volare a 7000 m a poco oltre 160\u00a0km/h.\nLa tangenza dell'S.510 era di 3000 metri maggiore, superando i 10000 m: questo richiedeva al pilota di avere almeno un respiratore per l'ossigeno, dotazione probabilmente standard per queste macchine. La potenza di fuoco era simile a quella dei Gloster Gladiator inglesi e verosimilmente era ben utilizzabile nei combattimenti aerei, in cui spesso vi erano solo pochi attimi per inquadrare il bersaglio sul reticolo di puntamento.\nIl carico alare era, per il velivolo francese, di appena 75\u00a0kg/m\u00b2 e il rapporto potenza-peso di circa 2,5\u00a0kg/cavallo, ottimi valori per l'epoca e migliori di quelli del C.R.32.\nNon ci furono scontri diretti tra queste macchine durante la guerra civile spagnola, dopo che la Francia si ritir\u00f2 ben presto dal fornire aiuti ai repubblicani.\nL'S.510 and\u00f2 in carico a molte unit\u00e0 di combattimento, specie considerando il piccolo numero prodotto, mai esportato in altri paesi. Prest\u00f2 servizio in 10 squadriglie, probabilmente non in simultanea. Fino al 1937 venne impiegato in unit\u00e0 di prima linea, ma alla fine del 1938 venne messo in carico a reparti da caccia regionali e di seconda linea, e non si sa se combatt\u00e9 mai contro i tedeschi Messerschmitt Bf 109, anche se \u00e8 noto che alcuni esemplari erano in carico nel 1940 nei soli reparti dell'Africa del Nord.\nIn volo, l'S.510 era valido e agile, ma con qualche inconveniente da tenere presente. Infatti da un lato la velocit\u00e0 ascensionale era eccellente, mentre in picchiata il velivolo presentava uno dei suoi soli limiti, quello di avere un problema di alimentazione per il motore durante le picchiate ripide con forti accelerazioni. Un altro problema era anche pi\u00f9 serio, perch\u00e9 il velivolo era dotato di un carrello assai debole e pertanto poteva romperlo in caso di atterraggio duro o in terreni accidentati, pertanto questa fase critica di volo doveva essere condotta con molta attenzione. In caso di cappottamenti, la macchina proteggeva abbastanza bene il pilota.\nComparata con il vecchio SPAD S.XIII del 1918, l'ultima macchina biplana francese era caratterizzata dalle seguenti differenze: dimensioni di 8,84 contro 8,02 di apertura alare; lunghezza 7,1 m contro 6,02 m; altezza 3 m contro 2,3. Le dimensioni erano simili, ma il peso, a causa della struttura metallica e del motore era di 1255\u20131680\u00a0kg contro appena 565\u2013820\u00a0kg nonostante la superficie alare di 22 m\u00b2 contro 21.\nLa differenza in potenza del motore era per\u00f2 di elevatissimo valore, con 690 hp contro 220. La differenza in prestazioni era di enorme valore, con 215\u00a0km/h a 2000 m contro 380 a 5000, salita a 5000 m in 4,75 minuti contro 6,5 per arrivare ad appena 2000 m. La tangenza di 10600 m era anche ben diversa rispetto ai 6600 dello SPAD XIII, mentre la potenza di fuoco era di circa 4 volte maggiore avendo il doppio di armi pari calibro, e pi\u00f9 rapide nel tiro di almeno due volte.\nIn sostanza, il caccia S.510, apparentemente simile ai tipi della Grande Guerra, aveva un motore molto pi\u00f9 potente, che gli dava un livello di prestazioni totalmente diverso, con una velocit\u00e0 orizzontale di circa 110\u00a0m/s rispetto ai 60 dello SPAD XIII, che per quanto veloce per i suoi tempi, dava ancora l'impressione di \"galleggiare\" nell'aria piuttosto che volarvi attraverso, specialmente con venti contrari di un certo livello. Con 40\u00a0km/h di venti contrari, per esempio, una velocit\u00e0 di crociera di 160\u00a0km/h si riduceva a 120, mentre per lo SPAD S.510 riusciva ancora ad andare, misurato al suolo, a circa 280. Ecco perch\u00e9 \u00e8 sbagliato comparare, solo perch\u00e9 entrambi biplani, apparecchi della prima guerra mondiale invece che i pi\u00f9 prestanti apparecchi degli anni trenta, che competevano persino con i primi monoplani di tipo moderno.\nL'S.510 prest\u00f2 servizio nell'Arm\u00e9e de l'air (60), e, secondo alcune fonti, nello svolgimento della guerra civile spagnola nelle file della repubblicana Fuerzas A\u00e9reas de la Rep\u00fablica Espa\u00f1ola in forza alla Escuadrilla Internacional (15-27?).\nVarianti.\nProduzione totale (compresi i prototipi): 61"}
{"id": "901371", "revid": "1652635", "url": "https://it.wikipedia.org/wiki?curid=901371", "title": "Il pifferaio", "text": "Il pifferaio (\"Le Fifre\") \u00e8 un dipinto a olio su tela (160\u00d798 cm) del pittore francese \u00c9douard Manet, realizzato nel 1866 e conservato al museo d'Orsay di Parigi.\nStoria.\nL'artista francese \u00c9douard Manet, che sin dagli esordi nutriva una grande passione per la pittura spagnola del Seicento, si sarebbe recato in Spagna solo molto tardivamente, nel 1865. In visita al museo del Prado, a Madrid, fu letteralmente folgorato dal \"ritratto di Pablo de Valladolid\" di Diego Vel\u00e1zquez, a tal punto che, vibrante di commozione, all'amico Fantin-Latour confid\u00f2:\nRitornato in patria, Manet decise di riproporre la lezione di Vel\u00e1zquez raffigurando stavolta un soggetto contemporaneo. L'opera fu inviata per il Salon del 1866: la critica, tuttavia, non aveva certo perdonato a Manet lo scandalo della \"Colazione sull'erba\" e dell\"'Olympia\", e pertanto respinse il quadro. Particolarmente acerbe, furono le critiche di Mantz, voce della \"Gazette des Beaux-Arts\", che denunci\u00f2 la mancanza di ambientazione (\u00abniente terreno, niente aria, niente prospettiva\u00bb) e l'ostentata bidimensionalit\u00e0 della figura (\u00abdivertente esemplare di un immaginario ancora barbaro\u00bb).\n\"Il pifferaio\", tuttavia, fu energicamente difeso da \u00c9mile Zola, scrittore che - vedendovi un parallelo con la propria missione letteraria - afferm\u00f2: \u00abSu un fondo grigio e luminoso si staglia il piccolo musicista, in bassa tenuta, pantaloni rossi e bonnetto. Soffia nel suo strumento, si presenta di faccia [...] La semplificazione creata dall'occhio chiaro e giusto dell\u2019artista, ha fatto della tela un\u2019opera assolutamente delicata e ingenua; deliziosa fino alla grazia e reale fino all'asprezza [...] non credo sia possibile ottenere un effetto pi\u00f9 potente con mezzi pi\u00f9 semplici\u00bb. L'opera (fu posseduta da Durand-Ruel, Jean-Baptiste Faure, Isaac de Camondo), dal 1986 \u00e8 esposta al museo d'Orsay.\nDescrizione.\n\"Il pifferaio\" raffigura un semplice ed anonimo ragazzino di stanza con la Guardia Imperiale. Il modello gli fu procurato dall'amico comandante Lejosne, anche se alcuni critici hanno paventato l'ipotesi che si tratti di L\u00e9on-\u00c9douard Ko\u00eblla, il bambino che Manet avrebbe generato insieme a Suzanne Leenhoff nel 1849: non disponiamo, tuttavia, di una documentazione adeguata a dimostrare questa teoria, e neanche la paternit\u00e0 del bimbo, pur presunta, \u00e8 mai stata accertata.\nCon \"Il pifferaio\" Manet non solo rinnova in modo radicale la gerarchia dei generi, conferendo a un soggetto di genere la stessa dignit\u00e0 di un ritratto ufficiale, bens\u00ec impiega anche uno stile audace e rivoluzionario. La figura infatti, \u00e8 isolata su uno sfondo spoglio e privo di profondit\u00e0, dove a malapena si riconoscono il piano verticale della parete e quello orizzontale del pavimento. Dal punto di vista cromatico Manet orchestra invece un accordo essenziale di colori uniformi e piatti, impostato sulla brillantezza del nero, addirittura nitido e luminoso (tipico dell'artista), sui rossi del pantalone, sull'uniformit\u00e0 del grigio dello sfondo, sulle guarnizioni nere e dorate e infine sulla densit\u00e0 dei bianchi, atti a sottolineare le pieghe della bandoliera e delle ghette. La tavolozza, in questo modo, \u00e8 ridotta all'essenziale e crea un effetto di dirompente originalit\u00e0.\nCon questo dipinto Manet denuncia l'influenza non solo di Vel\u00e1zquez, al quale \"Il pifferaio\" \u00e8 un esplicito omaggio, ma anche delle stampe giapponesi, che grazie all'intensificarsi degli scambi commerciali con l'Oriente iniziarono a godere di grande popolarit\u00e0. Cos\u00ec come le stampe giapponesi, infatti, \"Il pifferaio\" presenta una stesura piatta, con una bidimensionalit\u00e0 che viene accentuata dalla spessa linea di contorno nera che circoscrive ogni forma, e impiega un disegno semplice e netto, privo di prospettiva e di modellazione data del chiaroscuro."}
{"id": "901372", "revid": "599013", "url": "https://it.wikipedia.org/wiki?curid=901372", "title": "Fredrik Stenman", "text": "Ha partecipato al con la Nazionale svedese.\nCarriera.\nClub.\nHa esordito in seconda serie svedese nel 1999, con la maglia del V\u00e4ster\u00e5s. Nell'inverno 2001 si trasferisce all', e nell'estate 2003 viene ceduto al pi\u00f9 quotato Djurg\u00e5rden, dove \u00e8 subito titolare.\nViste le buone prestazioni, viene comprato dal , ma in 2 stagioni gioca 28 partite non riuscendo a dare il massimo. Nel 2007 \u00e8 stato ceduto al Groningen: nella sua prima stagione in Eredivisie \u00e8 titolare e scender\u00e0 in campo per 24 volte.\nNazionale.\nCon la Nazionale svedese Under-21 ha partecipato al Campionato europeo 2004 classificandosi al quarto posto. Con la Nazionale maggiore ha poi preso parte al : qui la Svezia venne eliminata agli ottavi dalla Germania, paese ospitante."}
{"id": "901376", "revid": "200679", "url": "https://it.wikipedia.org/wiki?curid=901376", "title": "Museo di Alessandria", "text": ""}
{"id": "901381", "revid": "1784492", "url": "https://it.wikipedia.org/wiki?curid=901381", "title": "Marko Babi\u0107", "text": "Carriera.\nClub.\nEsordisce in campionato croato sul finire della stagione 1997-1998 con la squadra della sua citt\u00e0, l'Osijek. Nel gennaio 2000 viene ceduto al , dove fino all'estate 2002 colleziona solo 10 presenze. Proprio nel 2002 \u00e8 vicecampione d'Europa dietro al . Dalla stagione 2002-2003 diventa titolare a centrocampo.\nNell'estate 2007 viene ceduto al Betis, squadra spagnola.\nLasciato libero dalla societ\u00e0 spagnola nel gennaio 2009, si lega all'Hertha Berlino fino al termine della stagione con un'opzione per quella successiva. Al termine della stagione 2008-2009 non gli viene rinnovato il contratto dalla societ\u00e0 tedesca, e l'8 agosto 2009 firma un contratto biennale con il Real Saragozza. Il 6 settembre 2010 si svincola dalla societ\u00e0 aragonese, per ritornare a giocare nell'Osijek. Nel gennaio 2013, dopo essere rimasto svincolato, \u00e8 stato ingaggiato dal LASK Linz fino a fine stagione, per poi chiudere la carriera.\nNazionale.\nCon la vanta 49 presenze e 3 reti e ha partecipato al e al , mentre per il non \u00e8 stato convocato."}
{"id": "901386", "revid": "1863966", "url": "https://it.wikipedia.org/wiki?curid=901386", "title": "Giovanna di Trast\u00e1mara (1455-1517)", "text": "Origini familiari.\nFiglia terzogenita (seconda femmina) del principe di Castiglia e Le\u00f3n e d'Aragona, re di Navarra e futuro re della corona d'Aragona e di Sicilia, Giovanni II (figlio terzogenito del principe di Castiglia e Le\u00f3n, e re della corona d'Aragona e di Sicilia, Ferdinando e di Eleonora d'Alburquerque) e della sua seconda moglie, Giovanna Enr\u00edquez (1425-1468), figlia dell'ammiraglio di Castiglia, signore di Medina de Rioseco e Conte di Melgar, Federico Enr\u00edquez de Mendoza e di Marina Fern\u00e1ndez di Cordoba e Ayala (?-1431) Signora di Casarrubios del Monte. Giovanna era la sorella di Ferdinando, re della corona d'Aragona (Ferdinando II) e di Castiglia e Le\u00f3n (Ferdinando V) e sorellastra dei re e regine di Navarra, Carlo IV (Solo \"de jure\"), Bianca II (Solo \"de jure\") e Eleonora.\nBiografia.\nSecondo il cronista coevo, Notar Giacomo, autore di una \"Cronica\" dettagliatissima, Giovanna arriv\u00f2 a Napoli il 1\u00ba settembre del 1477.&lt;br&gt;Il 14 settembre 1477, la ventiduenne Giovanna, a Napoli, spos\u00f2, divenendone la seconda moglie e quindi regina consorte del cinquantaduenne re di Napoli, Ferdinando I, figlio illegittimo, ma unico maschio di Alfonso V, principe della casa reale di Castiglia che fu re di Aragona, di Valencia, di Sardegna, di Maiorca e di Sicilia, re titolare di Corsica, di Gerusalemme e d'Ungheria, conte di Barcellona e delle contee catalane (Rossiglione e Cerdagna), duca titolare di Atene e Neopatria e re di Napoli e della sua amante napoletana Giraldona Carlino (secondo alcune fonti la madre di Ferdinando \u00e8 l'altra amante di Alfonso, la nobile aragonese, Margherita Fern\u00e1ndez de Hijar).\nSecondo Gaspare Fuscolillo, \"la Regina Joanna Maria de Aragona\" arriv\u00f2 a Napoli il 1\u00ba settembre del 1476, per sposare il re di Napoli, (\"Re Ferrante primo\") il 14 settembre 1476.\nRimasta vedova, nel gennaio del 1494, Giovanna rimase accanto al figliastro, Alfonso II di Napoli, come regina vedova, e, dopo che le truppe francesi di Carlo VIII, il 22 febbraio 1495, avevano conquistato Napoli, incoraggi\u00f2 il figliastro affinch\u00e9 non abdicasse. In seguito all'abdicazione di Alfonso II, che si rifugi\u00f2 in Sicilia, Giovanna fu nominata Luogotenente generale del regno di Napoli.\nGiovanna continu\u00f2 a vivere a corte anche con i successori di Alfonso II, Ferrandino (figlio di Alfonso II) e Federico I (fratello di Alfonso II) e durante il regno di quest'ultimo, secondo il cronista del XVI secolo, Gaspare Fuscolillo, Giovanna (\"la regina Joanna vedua mogliera di re Ferrante primo\"), il 1\u00ba settembre 1499, si rec\u00f2 in Aragona dal fratello, Ferdinando (\"el suo fratello\u2026re Ferrante de Aragona et de Spagnia\"), probabilmente per perorare la causa del regno di Napoli contro i francesi, che tentavano di conquistarlo.\nAnche dopo che suo fratello, Ferdinando II di Aragona, si era impadronito del regno di Napoli annettendolo alla Corona d'Aragona, Giovanna continu\u00f2 a vivere a Napoli dove mor\u00ec il 9 gennaio 1517.\nStando ai \"Successi Tragici et Amorosi\" di Silvio Ascanio Corona, una raccolta di novelle nelle quali si raccolgono i segreti dei membri della corte aragonese di Napoli, in data imprecisata, ma probabilmente dopo essere rimasta vedova, Giovanna intraprese una relazione con Giovanni Castriota Granai, che fu poi duca di Ferrandina.\nDiscendenza.\nGiovanna a Ferdinando I diede una figlia:\nStorici ottocenteschi sostengono l'esistenza anche d'un secondo figlio maschio della coppia: Carlo, morto bambino."}
{"id": "901387", "revid": "124808", "url": "https://it.wikipedia.org/wiki?curid=901387", "title": "Castello degli Este", "text": ""}
{"id": "901389", "revid": "599013", "url": "https://it.wikipedia.org/wiki?curid=901389", "title": "Karim Haggui", "text": "Carriera.\nHa esordito nel campionato tunisino nel 2000, con l'\u00c9toile Sportive du Sahel, squadra di Susa. Dopo quattro stagioni viene ceduto (2004) allo Strasburgo. Dopo i Mondiali 2006, il lo mette sotto contratto.\nCon la Nazionale tunisina ha partecipato al in Germania.\nAlla fine della stagione 2014-2015 lascia lo Stoccarda, per firmare un contratto biennale con il Fortuna D\u00fcsseldorf di cui diviene anche il capitano."}
{"id": "901391", "revid": "1851848", "url": "https://it.wikipedia.org/wiki?curid=901391", "title": "Assimiou Tour\u00e9", "text": "Carriera.\nA 15 anni era gi\u00e0 nelle giovanili del . Nella stagione 2006-2007 entra in prima squadra, facendo il suo debutto in Coppa UEFA il 19 ottobre 2006 e quello in Bundesliga tre giorni dopo. Ha continuato intanto a giocare nella seconda squadra fino al settembre 2007, quando \u00e8 stato ceduto in prestito all'Osnabr\u00fcck, squadra di 2. Liga.\nHa partecipato al in Germania con la Nazionale togolese, ma senza mai giocare. \u00c8 stato comunque il secondo pi\u00f9 giovane giocatore (18 anni e 5 mesi) a essere convocato per quel torneo, dopo l'inglese Theo Walcott (17 anni e 2 mesi).\nNel 2009 contrae la malaria e viene sottoposto a cure."}
{"id": "901392", "revid": "121837", "url": "https://it.wikipedia.org/wiki?curid=901392", "title": "Granulociti", "text": ""}
{"id": "901393", "revid": "6923", "url": "https://it.wikipedia.org/wiki?curid=901393", "title": "Andrij Voronin", "text": "Caratteristiche tecniche.\nEra un attaccante dotato di buona personalit\u00e0 e bravo a fornire assist ai compagni.\nCarriera.\nClub.\nComincia a giocare da professionista nel 1997 con il Borussia M\u00f6nchengladbach, in tre stagioni colleziona poche presenze e nel 2000 viene ceduto al Magonza.Qui disputa tre stagioni culminate con il titolo di capocannoniere con 20 gol messi a segno nella 2.Bundesliga 2002-2003 e con la promozione del Magonza in Bundesliga.\nNell'estate 2003 il Colonia lo mette sotto contratto. Un anno dopo ad acquistarlo \u00e8 il . Alla prima stagione (2004-2005) sono 15 i gol per lui, che fa reparto insieme a Dimitr Berbatov. Nell'estate 2006, con la partenza di Berbatov, andato al Tottenham, ha avuto un nuovo compagno nell'attacco del Bayer, Sergej Barbarez. Dopo 37 goal in 119 partite complessive nell'estate 2007 passa al Liverpool.\nAl Liverpool Voronin sceglie la maglia numero 10, in passato appartenuta a giocatori celebri del Liverpool come John Barnes e Michael Owen. Il 15 agosto 2007 segna il suo primo gol durante la partita di qualificazione alla Champions League contro il Toulouse. Concluder\u00e0 la sua prima stagione con 6 gol in 27 presenze complessive.\nIl 1\u00ba settembre 2008 si trasferisce in prestito all', nelle cui file gioca con continuit\u00e0 e realizza 11 gol. Il 25 maggio 2009 l'Hertha annuncia che a fine stagione non riscatter\u00e0 il cartellino del giocatore. Voronin torna quindi al Liverpool, dopo in 6 mesi gioca 11 partite senza segnare per passare poi l'8 gennaio 2010 alla Dinamo Mosca per 2 milioni di euro.\nIl 9 febbraio 2015 annuncia il suo ritiro dal calcio giocato.\nNazionale.\nCon la selezione del suo paese ha partecipato al in Germania, vestendo la maglia numero 10.\nViene anche convocato per l'Europeo 2012, organizzato proprio nel suo paese insieme alla Polonia. La competizione parte alla grande perch\u00e9 l'Ucraina, davanti al proprio pubblico, batte 2-1 la Svezia ma poi perde le altre due partite con Francia e Inghilterra, venendo cos\u00ec eliminata dal torneo. Al termine della competizione Voronin decide, insieme al compagno di reparto Andrij \u0160ev\u010denko, di lasciare la nazionale."}
{"id": "901396", "revid": "287204", "url": "https://it.wikipedia.org/wiki?curid=901396", "title": "Classe Garcia", "text": "La classe Garcia fu una classe di fregate antisommergibili, tra le prime navi della categoria delle fregate missilistiche.\nLe navi missilistiche della classe Garcia nacquero presto, come unit\u00e0 missilistiche di terza classe rispetto alle unit\u00e0 di maggiori dimensioni, classificate cacciatorpediniere o incrociatori (questi ultimi considerati tali solo dopo molto tempo, prima erano anch'essi considerati fregate). Il loro progetto venne scelto per realizzare 10 navi: Garcia (FF1040), Bradley (FF 1041), Edward McDonnell (FF 1043), Brumby (FF 1044), Davidson (FF 1045), VOge (FF 1047), Sample (FF 1048), Koelsch (FF 1049), Albert David (FF 1050) e O' Challahan (FF 1051).\nIl progetto prevedeva uno scafo di dimensioni piuttosto generose, con una lunghezza e una stazza paragonabili a quelle dei cacciatorpediniere di pochi anni prima. Lo scafo era piuttosto robusto e dotati di un ponte continuo, con un coefficiente lunghezza-larghezza di circa 9:1. Le sovrastrutture erano a mezza nave con una plancia di comando di un certo livello, ma non molto alta, con un grosso albero posteriore combinato con un'alberatura aggiuntiva posteriore alla struttura, che \u00e8 anche il fumaiolo. LA configurazione fumaiolo-alberi elettronici \u00e8 chiamata \u2018mack\u2019 e questa classe \u00e8 stata una delle prime ad adottarla. \nIn tema di apparato motore vi erano le turbine a vapore, a ingranaggi, che rappresentavano, malgrado la concezione apparentemente superata, una notevole scommessa tecnologica, perch\u00e9 erano apparati motorizzati da caldaie ad alta pressione di vapore. Questo dava un sistema efficiente in termini termici e assai compatta. La potenza era invero non molto elevata, sufficiente per una nave di scorta piuttosto che per una di prima linea. Gli assi delle eliche erano 2, cosa non scontata se si considerano gli sviluppi che le fregate americane hanno avuto successivamente.\nL'armamento era costituito da un cannone da 127mm singolo, con alimentazione automatica. Non si trattava peraltro di qualche tipo precedente rispetto all'Mk 42 successivo. Uno era a prua, un altro a poppa. \nIl lanciasiluri antinave era oramai un sistema obsoleto e gli impianti tripli presenti erano per armi di piccolo calibro, autoguidate, con siluri di tipo antisommergibile. Il siluro era per\u00f2 un sistema troppo limitato per portata e raggio utile. Per dargli un maggior livello di efficacia venne incluso in un razzo balistico con 9km di distanza d'impiego. Esso era chiamato ASROC e in alternativa al siluro era possibile usare una carica nucleare tattica da 5kt. A parte questo, era presente anche un elicottero antisommergibile SH-2 con bombe di profondit\u00e0 o siluri.\nSu alcune navi erano presenti 8 razzi di ricarica, qualcuna aveva anche un sonar filabile da poppa.\nLa classe successiva, la Knox, ebbe un successo maggiore, sia pure con alcune limitazioni come l'unico asse portaelica e il ritorno a caldaie a bassa pressione.\nServizio nella Marina Brasiliana.\nDopo essere state ritirate dal servizio dalla US Navy quattro unit\u00e0 della classe Garcia sono andate al Brasile. \nNella Marinha do Brasil queste unit\u00e0 hanno costituito la Classe Par\u00e1:\nNella Marinha do Brasil queste navi hanno ereditato nomi e distintivi ottici di quattro cacciatorpediniere della Classe Fletcher che avevano preso parte al secondo conflitto mondiale e che il Brasile aveva acquistato dagli Stati Uniti:\nClasse Brooke.\nLa versione antiaerea della Classe Garcia era chiamata Classe Brooke, basata sullo stesso scafo e venne realizzata in sei esemplari. Le unit\u00e0 della \"Classe Brooke\" si differenziavano dalle Garcia per la sostituzione del cannone sistemato a mezzanave, sopra la sovrastruttura di poppa, davanti all'hangar, con un lanciamissili Mk 13 con 16 Tartar e per la totale mancanza di un sonar a profondit\u00e0 variabile presente in alcune unit\u00e0 delle Garcia.\nBibliografia.\nArmi da guerra N.71"}
{"id": "901397", "revid": "1543377", "url": "https://it.wikipedia.org/wiki?curid=901397", "title": "Contea di Gulf", "text": "La contea di Gulf (in inglese Gulf County) \u00e8 una contea della Florida, negli Stati Uniti. Il suo capoluogo amministrativo \u00e8 Port St. Joe.\nGeografia fisica.\nLa contea ha un'area di 1.928 km\u00b2 di cui il 25,52% \u00e8 ricoperto d'acqua. Confina con:\nStoria.\nLa Contea di Gulf fu creata nel 1925 e fu chiamata cos\u00ec perch\u00e9 si affaccia sul Golfo del Messico. Il suo capoluogo Port St. Joe, allora chiamato Saint Joseph, fu la sede del primo convegno costituzionale della Florida nel 1838."}
{"id": "901398", "revid": "599013", "url": "https://it.wikipedia.org/wiki?curid=901398", "title": "Christoph Metzelder", "text": "Carriera.\nClub.\nEsordisce da professionista nel 1999 con il Preu\u00dfen M\u00fcnster, piccola societ\u00e0 di M\u00fcnster. L'anno successivo (2000) viene messo sotto contratto dal , che gi\u00e0 intuisce le capacit\u00e0 del giovane difensore, e che infatti lo schiera subito titolare. Nel 2001-2002 arriva a vincere Bundesliga con i gialloneri. A met\u00e0 2003 subisce un gravissimo infortunio che lo tiene lontano dai campi fino all'autunno 2004. Dopo questo infortunio non \u00e8 mai tornato ai livelli precedenti.\nDopo essere stato spesso collegato al durante la stagione 2006-2007, il difensore tedesco \u00e8 passato alla squadra spagnola nell'estate 2007. I tre anni con la squadra \"castigliana\" sono contraddistinti, per\u00f2, da poche presenze e un gran numero di infortuni. Anche un rapporto non buono con il connazionale tecnico Bernd Schuster ha influito in negativo sul suo poco utilizzo.\nIl 27 aprile 2010 viene ufficializzato il suo trasferimento allo a partire dal 1\u00b0 luglio. Il 16 maggio 2013, dopo un triennio allo Schalke, si ritira dal calcio giocato.\nNazionale.\nDopo essere stato convocato per l'Europeo Under-21 nel 1998, il 15 agosto 2001 esordisce in nazionale maggiore in amichevole contro l'.\nCon la selezione tedesca ha partecipato ai Mondiali 2002, esperienza conclusasi col secondo posto, ma grazie alla quale Christoph mette in luce le proprie qualit\u00e0 (rischiando di non giocare i quarti contro gli per un infortunio). Persi gli Europei 2004 a causa dell'infortunio, torna in campo e riesce a riguadagnarsi un posto da titolare per i Mondiali 2006 giocati in casa, in cui viene schierato accanto a Per Mertesacker, venendo rimpiazzato soltanto in un'occasione (ai gironi contro l') da Robert Huth.\nNell'estate del 2008, nonostante il poco spazio trovato in Spagna, fa parte della squadra che partecipa al Campionato europeo in Svizzera ed Austria; nel torneo lui \u00e8 nuovamente il titolare della retroguardia al fianco di Mertesacker e si classifica al secondo posto perdendo in finale contro la . Salta per\u00f2 la trasferta sudafricana del Mondiale 2010.\nControversie.\nIl 5 settembre 2019 viene messo sotto indagine dalle autorit\u00e0 tedesche con l'accusa di pedopornografia. Il 14 settembre 2020 ha ammesso di essere in possesso di materiale pedopornografico, e il 29 aprile 2021 viene condannato a 10 mesi di libert\u00e0 vigilata per questo.\nStatistiche.\nPresenze e reti nei club.\n\"Statistiche aggiornate al 16 maggio 2013\""}
{"id": "901400", "revid": "125153672", "url": "https://it.wikipedia.org/wiki?curid=901400", "title": "Sigismondo d'Austria", "text": "Sigismondo faceva parte della linea leopoldina degli Asburgo. Era figlio del duca Federico Tascavuota e della sua seconda moglie, la principessa Anna di Braunschweig-Gottinga (1390-1432).\nBiografia.\nAlla morte del padre Sigismondo aveva appena dodici anni. Venne nominato suo tutore l'imperatore Federico III, che lo tenne di fatto prigioniero sino all'et\u00e0 di diciannove anni, per poter approfittare delle ricche entrate garantite dalle miniere d'argento della Contea del Tirolo. Solamente quando gli ordini nella dieta del Tirolo minacciarono la guerra, l'imperatore acconsent\u00ec a lasciar libero Sigismondo.\nNel 1446 Sigismondo assunse la reggenza sul Tirolo e l'Austria Anteriore, lasciando la sede del governo a Innsbruck. Dal 1458 al 1461 ebbe la reggenza anche sulla Svevia Asburgica, che per\u00f2 dovette infine cedere a Alberto IV di Baviera.\nIl conflitto con Nicol\u00f2 Cusano.\nSigismondo tentava di eliminare dalle sue terre la figura del Vescovo-principe di Bressanone, cui spettava il possesso della Valle Isarco, della Val Pusteria e dell'Engadina e intanto aveva nominato Principe-Vescovo di Bressanone Leonhard Wismair. Ma il 25 marzo 1450 giunse da Roma la notizia della nomina a vescovo di Bressanone di Nicola Cusano scelto dal papa Niccol\u00f2 V; Sigismondo quindi si autoproclam\u00f2 duca di Bressanone e fece costruire all'esterno della cittadina un castello; su pressione del Papa, si giunse ad un accordo a Salisburgo e il Duca riconobbe la carica al Cusano. Dopo qualche anno per\u00f2, Cusano entr\u00f2 in conflitto con i nobili tirolesi, fedeli a Sigismondo, capeggiati dal conte Georg K\u00fcnigl e fomentati da una guida spirituale, tale Verena von Stuben, badessa del monastero benedettino di Castel Badia presso Brunico: inoltre, nel rivendicare i propri diritti, soprattutto quelli minerari, il prelato sosteneva che il principe tirolese dovesse considerarsi \"vassallo\" della diocesi di Bressanone. \nIl 14 luglio 1457 per\u00f2 Cusano fu costretto a ritirarsi da Bressanone dopo alcuni tentativi di agguato, diverse minacce di morte e tentativi di avvelenamento e si rifugi\u00f2 al Castello di Andraz fino a quando si scontr\u00f2 con Gregor Heimburg, appoggiato dal Duca Sigismondo, nella battaglia di Marebbe, il 5 aprile 1458. Cusano forte della vittoria sui nobili, lanci\u00f2 l'interdetto sulla contea, sul suo rappresentante Sigismondo e sulla badessa di Castel Badia. Sub\u00ec perci\u00f2 l'imprigionamento nel 1460 da parte di Sigismondo, che, per questo, venne scomunicato da Papa Pio II; nell'aprile 1460 il vescovo di Bressanone Cusano riusc\u00ec a rifugiarsi nel castello di Brunico; Sigismondo assedi\u00f2 il Cusano con 4000 fanti e 1000 cavalieri e lo lasci\u00f2 libero solo dopo che ebbe firmato un trattato contro la sua volont\u00e0; il 27 aprile Cusano si rec\u00f2 a cavallo nella Valle d'Ampezzo e poi fugg\u00ec verso lo Stato della Chiesa, fermandosi ad Orvieto.\nSotto Sigismondo le miniere conobbero uno straordinario sviluppo e la zecca del Tirolo fu trasferita da Merano a Hall. \nMa, approfittando della scomunica lanciata su Sigismondo, i confederati svizzeri erano riusciti a sottrargli il canton Turgovia (1460), dando inizio ad una serie di scontri che coinvolgeranno le altre potenze europee.\nLe guerre contro Carlo di Borgogna.\nPer via della sua condotta dispendiosa e sfrenata Sigismondo accumul\u00f2 ingentissimi debiti, per ripianare i quali fu costretto con il trattato di Saint-Omer (9 maggio 1469) a cedere a Carlo il Temerario, duca di Borgogna, la contea del Sundgau (Alsazia Meridionale) insieme ad altre citt\u00e0, riservandosi peraltro il diritto di riacquisto: Sigismondo affid\u00f2 a Carlo in ipoteca il territorio che aveva dato in pegno ai confederati (gli Svizzeri) e cio\u00e8 le citt\u00e0 di Laufenburg, Rheinfelden, S\u00e4ckingen e Breisach, il langraviato dell'Alta Alsazia e la contea di Ferrette in cambio di 50.000 fiorini e la protezione contro i suoi nemici (i confederati).\nTuttavia la politica di embargo di Carlo il Temerario contro le citt\u00e0 di Basilea, Strasburgo e Mulhouse, diretta dal suo magistrato Peter von Hagenbach, spinse le predette citt\u00e0 a rivolgersi a Berna per ricevere aiuto; Sigismondo cerc\u00f2 di raggiungere un accordo di pace con la confederazione svizzera, firmato a Constanza nel 1474: l'indipendenza dei cantoni svizzeri (appoggiati da Luigi XI di Francia perennemente schierato contro Carlo di Borgogna), fruttarono a Sigismondo una pensione annua offertagli dal re di Francia. A questo punto il duca d'Asburgo avrebbe voluto ricomprare i domini alsaziani da Carlo I, il quale per\u00f2 rifiut\u00f2. Subito dopo, von Hagenbach fu catturato, sommariamente processato e decapitato in Alsazia. \nLa Vecchia Confederazione, le citt\u00e0 alsaziane ed il duca Sigismondo si unirono in una \"lega anti-borgognona\", conquistando parte del Giura borgognone (Franca Contea) grazie alla Battaglia di H\u00e9ricourt, nel novembre del 1474.\nPoi l'unione antiborgognona fu attaccata da Carlo il Temerario che per\u00f2, avendo sottovalutato la coesione svizzera, fu battuto nella battaglia di Grandson (2 marzo 1476) ed in quella di Morat, dove il suo esercito fu annientato (22 giugno 1476).\nIl castello di Sigismondo (\"Sigmundskron\").\nNel 1473 Sigismondo acquist\u00f2, dal vescovo di Trento \u2013 Castel Firmiano presso Bolzano per farne negli anni successivi, grazie a un monumentale rifacimento dell'impianto, un importante baluardo militare verso l'area dell'Italia settentrionale, dandogli il suo nome - appunto \"Sigmundskron\", letteralmente \"la corona di Sigismondo\". Gi\u00e0 nel 1474 il castello \u00e8 attestato con questo nome (\"\u00abunser slosz Sigmundskron\u00bb\").\nIl tallero di Sigismondo.\nNel 1477 Sigismondo venne creato Arciduca.\nNegli ultimi anni 1470 e nei primi anni 1480 Sigismondo emise decreti che riformavano il cattivo stato della monetazione dei suoi possedimenti, aumentando il titolo delle sue monete d'argento fino ad un livello che non si vedeva da secoli (.937/...) e creando quindi una nuova moneta, di dimensione maggiore dell'onnipresente \u2014 ma scarso di valore \u2014 Groschen, che il quel periodo era in uso per un valore di 4 - 6 Kreuzer. \nNel 1484, Sigismondo fece coniare una piccola quantit\u00e0 di \"mezzi Guldengroschen\" di circa 15\u00bd grammi e dal valore di 30 Kreuzer. Questa emissione rappresent\u00f2 un salto rivoluzionario rispetto alle piccole monete allora circolanti in Austria e super\u00f2 perfino il gi\u00e0 grande testone che circolava in Italia e che era la moneta pi\u00f9 grande in circolazione in quel periodo. \nInfine sfruttando le riserve di argento, presenti a Schwaz, nel 1486 fece coniare nella zecca di Hall, una nuova moneta di grandi dimensioni denominata Guldengroschen, pari a 60 Kreuzer, che ricevette immediatamente il soprannome di \"\"Guldiner\" e poi il nome di \"Thaler\"\": la moneta ebbe un immediato successo e ha dato il nome ad una serie di monete con peso simile: daalder, dollaro, tolar, tallero, etc.\nLa decadenza e la fine.\nNel 1487, in cambio di un ingente prestito, Sigismondo dovette per\u00f2 cedere a Jakob Fugger la concessione delle miniere d'argento del Tirolo e cominci\u00f2 una guerra contro Venezia sorta per ragioni di dazi, che per\u00f2 non port\u00f2 ad alcun guadagno territoriale. \nImpegn\u00f2 la contea del Tirolo ai potenti Wittelsbach della Baviera e, nel 1487, vendette loro l'Austria Anteriore, con l'eccezione del Vorarlberg. \nA questo punto l'imperatore Federico III intervenne, mettendo sotto tutela Sigismondo, e allontanando dai suoi territori tutti i nobili favorevoli ai Wittelsbach. Per contrastare l'influenza bavarese e della confederazione svizzera, nel 1488, su iniziativa degli Asburgo, le citt\u00e0 imperiali della Germania sud-occidentale, il conte di W\u00fcrttemberg e i territori soggetti a Sigismondo (Tirolo e Vorarlberg) si unirono nella Lega Sveva. \nNel 1490 le massicce pressioni da parte degli stati tirolesi, sfiniti dalle guerre e dalla sua mala gestione lo costrinsero a cedere la gestione del governo a Massimiliano I d'Asburgo.\nMor\u00ec a Innsbruck il 4 marzo 1496 e venne sepolto nella cripta dell'Abbazia di Stams.\nEredit\u00e0 culturale.\nIl Duca Sigismondo dimostr\u00f2 di essere molto appassionato alla cultura, fu un mecenate che protesse letterati e umanisti come Lorenz Blumenau e Gregor di Heimburg; anche l'organista Paul Hofhaimer fu per qualche tempo alla sua corte.\nMatrimoni e discendenza.\nPer espandere la sua influenza verso occidente, Sigismondo intendeva sposare Radegonda, figlia del re di Francia, che per\u00f2 mor\u00ec un anno prima del previsto matrimonio (1445).\nIl 12 febbraio 1449, a Innsbruck, Sigismondo spos\u00f2 la principessa Eleonora di Scozia, figlia di Giacomo I di Scozia. La principessa mor\u00ec poco dopo aver dato alla luce il loro figlio Wolfgang (20 novembre 1480), morto il giorno stesso.\nIl 24 febbraio 1484, sempre a Innsbruck, Sigismondo prese in sposa Caterina di Sassonia, allora sedicenne, figlia di Alberto III di Sassonia e Sidonia di Boemia. Dal matrimonio non nacque alcun figlio. Pare comunque che Sigismondo abbia avuto un gran numero di figli illegittimi, che venivano chiamati con il nome del nonno, Federico (\"Friedel\"), donde l'origine di questo cognome molto diffuso nell'area tedesca meridionale."}
{"id": "901401", "revid": "599013", "url": "https://it.wikipedia.org/wiki?curid=901401", "title": "Matthew Amoah", "text": "Carriera.\nHa esordito nel 1998 in Eredivisie con la maglia giallo-nera del Vitesse Arnhem, squadra olandese. Dal gennaio al giugno 2000 \u00e8 stato in prestito al Fortuna Sittard, dove ha messo a segno 10 gol, tornando poi al Vitesse dove ha giocato fino al 2006. Le sue stagioni migliori in Olanda sono state la 2002-2003 (15 gol) e la 2004-2005 (13 gol). Prima dei Mondiali 2006 \u00e8 stato ceduto al . Nell'estate 2007 \u00e8 tornato nei Paesi Bassi, per giocare nel NAC Breda.\nCon la selezione del suo paese ha partecipato al in Germania, dove i ghanesi hanno raggiunto gli ottavi di finale.\nFigura tra i 23 convocati del Ghana per il Mondiale 2010 in Sudafrica."}
{"id": "901404", "revid": "713168", "url": "https://it.wikipedia.org/wiki?curid=901404", "title": "Giovanna d'Aragona (1479-1518)", "text": "Biografia.\nFiglia del re Ferrante d'Aragona e della sua seconda moglie Giovanna d'Aragona. Ricevette alla nascita il medesimo nome della madre, ma per distinguerla da quest'ultima si era soliti chiamarla col diminutivo Giovannella. La sua infanzia trascorse tranquilla tra le amorevoli cure dei genitori, finch\u00e9 il padre non venne a morte nel 1494 ed il regno fu invaso dai francesi. \nAllora Giovannella, gi\u00e0 figlia di due cugini, spos\u00f2 il 28 febbraio 1496 il nipote Ferrandino, divenuto re di Napoli a seguito dell'abdicazione del padre Alfonso II. Il matrimonio avrebbe infatti assicurato al giovane re il sostegno del re di Spagna, della quale la ragazza era nipote, sostegno di cui necessitava per scacciare definitivamente i francesi dal regno.\nAl momento delle nozze la sposa aveva diciassette anni, lo sposo ventinove. Giovannella non ebbe mai figli, in quanto Ferrandino mor\u00ec poco dopo le nozze, stremato dalla malaria e dalle fatiche di tre anni di guerra, ed ella non si rispos\u00f2 pi\u00f9. Quantunque la loro unione fosse stata decisa per ragioni politiche, parrebbe che i due si fossero voluti bene se Ferrandino, pur ridotto allo stremo delle forze, volle ugualmente incoronare di propria mano la regina, e se si disse ch'egli moriva \"per troppo usare il coito con la moglie che non se vedeva satolla\". Il marito d'altronde era considerato unanimemente un giovane uomo bello, valoroso e magnanimo, e Giovanna mostr\u00f2 grande dolore alla sua morte, tanto che da allora prese a firmarsi sempre e soltanto \"la triste Reyna\".\nLa vedova era stata promessa sposa in verit\u00e0 gi\u00e0 dallo stesso Ferrandino morente, si dice, all'altro nipote Ferdinando, figlio del fratellastro Federico, il quale divenne alla sua morte l'ultimo re di Napoli della dinastia aragonese. Il secondo matrimonio tuttavia non avvenne mai poich\u00e9 il promesso sposo era all'epoca un bambino e Federico perdette il regno prima che questi raggiungesse l'et\u00e0 adulta.\nA seguito di questi eventi Giovannella si rec\u00f2 in Spagna con la madre, poi torn\u00f2 a Napoli, dove fin\u00ec i suoi giorni nella residenza di Castel Capuano che aveva ospitato sia lei sia, brevemente, le altre sventurate donne della casa d'Aragona di Napoli. \nStando ai \"Successi Tragici et Amorosi\" di Silvio e Ascanio Corona, una raccolta di novelle nelle quali si raccolgono i segreti dei membri della corte aragonese di Napoli, vari anni dopo essere rimasta vedova Giovannella intraprese una relazione col nobile spagnolo Hernando de Alarc\u00f3n, col quale visse more uxorio. Alcuni autori hanno avanzato l'ipotesi che da questi abbia avuto almeno un figlio naturale, Fernando Ruiz de Alarc\u00f3n. "}
{"id": "901406", "revid": "103483", "url": "https://it.wikipedia.org/wiki?curid=901406", "title": "Lega Corinzia", "text": ""}
{"id": "901407", "revid": "128334", "url": "https://it.wikipedia.org/wiki?curid=901407", "title": "Donna Leon", "text": "Biografia.\nNata nel New Jersey (USA), Donna Leon si \u00e8 trasferita a Venezia nel 1981: ha una casa anche in Svizzera, a Zurigo. \u00c8 diventata cittadina svizzera nel 2020. \u00c8 autrice di \"best seller\" a livello mondiale. Scritti in inglese e ambientati nella citt\u00e0 lagunare, i suoi libri sono stati pubblicati in ventitr\u00e9 lingue straniere (ma non in italiano). In particolare ha pubblicato una serie di gialli il cui protagonista \u00e8 il commissario Guido Brunetti: si tratta di un personaggio in perenne conflitto con i lati ombra della societ\u00e0, soprattutto con una corruzione intrinseca alla vita sociale e politica dell'ambiente in cui vive e lavora come rappresentante dello Stato.\nDato che le storie della Leon sono tutte ambientate a Venezia, \u00e8 singolare il fatto che l'italiano sia una delle pochissime lingue europee in cui i suoi libri non sono stati tradotti. Mentre in paesi vicini come la Germania i gialli della scrittrice statunitense trovano tanto riscontro da essere filmati e anche venduti in edicola, Donna Leon ha preferito espressamente che le sue opere non venissero tradotte in italiano, giustificando la scelta con il desiderio che i veneziani continuino a considerarla senza pregiudizi e come una scrittrice qualunque. \nEffettivamente, la scrittrice \u00e8 stata spesso criticata, ed \u00e8 questa la ragione del suo bisogno di anonimato nell'ambito della citt\u00e0 di Venezia: i detrattori fanno valere una tendenza della Leon a basarsi su stereotipi sull'Italia. Anche il tono melodrammatico \u00e8 stato oggetto di valutazioni negative: la malinconia del commissario Brunetti nasce dal conflitto tra la famiglia (che sta per i valori del comportamento corretto e civilizzato) e lo Stato (profondamente corrotto, nonostante paradossalmente si fondi soprattutto sulla famiglia). Altre valutazioni negative si devono al fatto che spesso i nomi, i luoghi, i cibi italiani e veneziani sono riportati errati.\nAltri apprezzano la diretta chiarezza nello stile espositivo dell'autrice, ricordandone la capacit\u00e0 evocativa: la descrizione di vedute, sapori e odori richiamerebbero infatti le atmosfere tipicamente veneziane. Pare che le sia stato anche conferito il premio letterario giapponese \"Suntory\" per il primo libro (\"Death at la Fenice\").\nPer quanto riguarda le sue altre attivit\u00e0, Donna Leon ha alternato la carriera accademica a quella di scrittrice, per poi abbandonare la prima. Ha collaborato con il giornale conservatore britannico The Sunday Times scrivendo saggi e recensioni.\nNutre un'intensa passione per l'opera lirica."}
{"id": "901409", "revid": "305044", "url": "https://it.wikipedia.org/wiki?curid=901409", "title": "Spilamberto", "text": "Spilamberto (\"Spilamb\u00eart\" in dialetto modenese, \"Spilanb\u00eart\" in dialetto bolognese occidentale) \u00e8 un comune italiano di abitanti in provincia di Modena in Emilia-Romagna, situato a sud del capoluogo. Fa parte dell'Unione Terre di Castelli.\nGeografia fisica.\nTerritorio.\nSpilamberto sorge nella Pianura Padana sul lato ovest del fiume Panaro al limite con le ultime propaggini collinari dell'Appennino tosco-emiliano, i comuni confinanti pi\u00f9 vicini sono Vignola, San Cesario sul Panaro, Modena, Castelnuovo Rangone e Castelvetro di Modena; con questi ultimi due condivide una frazione, Settecani. Altra frazione \u00e8 San Vito.\nClima.\nSecondo la Classificazione dei climi di K\u00f6ppen Spilamberto \u00e8 nella zona del clima temperato umido in tutte le stagioni, con estate molto calda.\nStoria.\nAlcune testimonianze fanno risalire a 100.000 anni fa la presenza nel territorio di Spilamberto di cacciatori nomadi raccoglitori, mentre nel 776 d.C. alcuni monaci costruirono un ospizio al servizio dei pellegrini provenienti da Roma, di propriet\u00e0 dell'Abbazia di Nonantola.\nAlle soglie della romanizzazione il territorio di Spilamberto era abitato da popolazioni di etnia Celto-Ligure, che con la conquista romana della Gallia Cisalpina si sottomisero al dominio romano, aquisendone gradualmente gli usi e costumi e dando vita al dialetto locale di tipo gallo-romanzo. Con il collasso dell'Impero romano e l'immigrazione dei longobardi nel 568 d.C., l'area compresa tra il Panaro e il Samoggia diventa l'avamposto pi\u00f9 orientale dell'insediamento longobardo. L'area ad occidente di tale confine verr\u00e0 denominata Lombardia, nome storico con cui sar\u00e0 riferita il territorio compreso tra il piacentino e il modenese fino all'unit\u00e0 d'Italia con la creazione della regione Emilia-Romagna per fini statistici.\nL'origine del paese risalirebbe al 1210, epoca in cui i bolognesi finirono di costruire il castello di Piumazzo, in difesa dei loro territori e in risposta i modenesi ne eressero uno sulla sponda opposta del Panaro in un luogo incolto chiamato Castiglione o Verdeta.\nTuttavia il nome di Spilamberto era comparso per la prima volta in un diploma di Corrado II il Salico nel 1026. Nel documento vengono indicati possedimenti in favore della Chiesa di Modena, tra di essi si indica \"omnem decimam de Fanano et Spinalamberti\". La stessa indicazione del luogo compare in altri documenti precedenti il 1210. In uno del 1162 si cita la presenza di un ospitale \"\"in loco Castilione prope ospitale Spinalamberti de supra\"\". L'ospitale citato \u00e8 quello della chiesa di San Bartolomeo del Panaro di giurisdizione della \"plebs\" di Castelvetro che nel 1210 era gi\u00e0 in piena decadenza. Di detto oratorio dipendente da Castelvetro non \u00e8 mai stata trovata una documentazione che attesti che sia stata una chiesa parrocchiale. E'comunque documentato che si celebravano le esequie. Nei documenti pontifici viene definita con il nome assoluto di \"Ecclesia de Spinalamberti\".\nNell'anno 1210 il comune di Modena costru\u00ec le mura castellane di \"Spinalamberti\", l'attuale Spilamberto. Nello stesso anno, contemporaneamente alla costruzione del \"castrum\" il vescovo di Modena Martino eresse dalle fondamenta la chiesa (oratorio) di San Giovanni sopra l'area dove si trova tuttora: la chiesa primitiva era pi\u00f9 piccola, la facciata era nell'attuale Via San Carlo antica Via San Giovanni. Sorse per\u00f2 una controversia fra il vescovo di Modena e l'abate di Nonantola che fu risolta nel 1214 dividendo il paese in due parti: una soggetta al vescovo e una all'abate (Spilamberto di sotto e Spilamberto di sopra) che pot\u00e9 quindi edificarvi una sua chiesa, la chiesa di Sant'Adriano III Papa che dal 1314, con la nomina dei rettori, divenne la prima chiesa parrocchiale del castello dentro le mura.\nNel 1628 avvenne la traslazione del plebanato da San Vito a San Giovanni. Dal 1969 le parrocchie sono state unite pastoralmente e il parroco risiede nella canonica di San Giovanni.\nSi ricorda la nobile famiglia modenese dei Rangoni che ebbe a lungo, nel Medioevo la signoria di Spilamberto. Fra gli esponenti Caterina Rangoni, che tenne la reggenza della signoria di Forl\u00ec nel XV secolo, dopo la morte del marito Antonio Ordelaffi, con l'aiuto del fratello, Ugo Rangoni. I Rangoni erano Marchesi di Montaldo, Roccabianca, Jottangolo e Stagno nel Ducato di Parma, Baroni di Pernes nel Contado Venassino, Conti di San Cassano e Cordignano nel Friuli, Signori di Spilamberto, Torre Maina, Gorzano, Castelnuovo, Campiglio, Villabianca, Levizzano, Denzano e Rosola nel Ducato di Modena.\nNell'885 lungo la Via Imperiale, mentre era in viaggio verso Worms per andare dall'imperatore Carlo il Grosso nei pressi del bosco di Wilzacara (attuale San Cesario sul Panaro) mor\u00ec il Papa Adriano III e sepolto nell'Abbazia di Nonantola. Il martirologio romano indica esattamente la localit\u00e0 di SpinaLamberti come attestano i documenti nonantolani.\nXIX secolo.\nIl comune di Spilamberto, al tempo del Ducato di Modena, aveva come frazioni:\nCastelnuovo Rangone (Montale era una frazione di Formigine), San Vito e l'Altol\u00e0, ora territorio del comune di San Cesario ma, da sempre, parrocchia di San Giovanni. Nella Residenza municipale esiste ancora una carta geografica che ne mostra i confini. \nXX secolo.\nSpilamberto fu teatro della lotta partigiana durante la seconda guerra mondiale e la sua popolazione e il territorio patirono dolorosi sacrifici che valsero nel dopoguerra al comune la Croce di guerra al valor militare.\nOnorificenze.\nSpilamberto \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nCultura e tradizioni.\nSpilamberto dal punto di vista enogastronomico \u00e8 famoso per il nocino, per gli amaretti di Spilamberto e soprattutto per l'aceto balsamico tradizionale, di cui vanta la sede dell'omonima Consorteria. Nel 2002 \u00e8 stato aperto il museo dell'aceto balsamico tradizionale.\nOgni anno, nel periodo della fiera di San Giovanni (la settimana che comprende il 24 giugno, festa del patrono), la Consorteria organizza il Palio dell'Aceto Balsamico Tradizionale di Modena cui partecipano da sempre tutte le pi\u00f9 importanti acetaie del territorio.\nAnche il nocino pu\u00f2 vantare una sua associazione, l'\"Ordine del Nocino Modenese\" che ha lo scopo di organizzare, promuovere e sostenere iniziative e manifestazioni atte a tutelare, valorizzare e diffondere l'antica tradizione del nocino. Tutti gli anni, nei mesi di gennaio e febbraio, l'Ordine organizza un Palio aperto a tutti coloro che producono per passione il nocino e che vede premiato il migliore dei concorrenti il giorno di S. Valentino (14 febbraio).\nInfrastrutture e trasporti.\nPer Spilamberto passa l'ex strada statale 623 del Passo Brasa, che la collega a Modena e a Vignola. Inoltre in paese era presente una stazione, posta sulla ferrovia Modena-Vignola, da cui partiva anche una diramazione per Bazzano."}
{"id": "901412", "revid": "33751", "url": "https://it.wikipedia.org/wiki?curid=901412", "title": "Kaiser Chiefs", "text": "I Kaiser Chiefs sono un gruppo indie rock inglese formatosi nel 1997 a Leeds con il nome di Parva.\nNel 2003 hanno assunto il nome Kaiser Chiefs, decidendo di ispirarsi alla squadra in cui il capitano sudafricano del Leeds Lucas Radebe militava a inizio carriera.\nHanno vinto tre Brit Awards nelle categorie \"Best Group\", \"Best British Rock Act\" e \"Best Live Act\" nell'edizione del 2006 ed un NME Award per l'album Employment nella categoria \"Best Album 2006\".\nDopo due dischi di modesto successo pubblicati con il nome di Parva, hanno debuttato nel 2005 con l'album \"Employment\", disco ispirato alla new wave e alla musica punk rock di fine anni settanta, capace di vendere oltre tre milioni di copie. Nello stesso anno l'album fu in lizza per il Mercury Prize. Nel 2007 fu la volta del secondo album, \"Yours Truly, Angry Mob\", trainato dal singolo \"Ruby\", che riscosse notevole successo raggiungendo la vetta della classifica dei singoli nel Regno Unito. Nel 2008 fu pubblicato \"Off with Their Heads\", mentre \u00e8 del 2011 \"The Future Is Medieval\". Nel 2012 la band ha pubblicato \"Start the Revolution Without Me\" (versione di \"The Future Is Medieval\" per il mercato degli Stati Uniti) e \"\", il primo greatest hits. Nel 2014 \u00e8 uscito \"Education, Education, Education &amp; War\", il primo album prodotto dopo la separazione dallo storico membro Nick Hodgson, e nel 2016 \"Stay Together\", che segna l'approdo ad un sound pop. \u00c8 del 2019 \"Duck\".\nStoria del gruppo.\nSimon Rix (basso), Nick \"Peanut\" Baines (tastiere) e Nick Hodgson (batteria e cori) si incontrarono nella loro citt\u00e0 natale, Leeds, e nell'estate del 1997 formarono i Parva. Reclutarono successivamente Ricky Wilson (voce) e Andrew \"Whitey\" White (chitarra), che suonavano in una cover band dei Rolling Stones. A cavallo tra il 2001 e il 2002 il gruppo pubblic\u00f2 quattro singoli (\"Good Bad Right Wrong\", \"Heavy\", \"Hessles\" e \"TV\"), contenuti anche nell'album di debutto \"22\", uscito nel 2003 per la Mantra Recordings, etichetta che fall\u00ec di l\u00ec a poco, lasciando la band senza un contratto discografico. La band decise dunque di riformarsi con un altro nome, \"Kaiser Chiefs\", con l'intenzione di ottenere un altro contratto discografico. Sotto la guida manager James Sandom, il gruppo fu ingaggiato dalla B-Unique Records.\nGrazie all'NME Awards Tour (una serie di concerti organizzati dalla famosa rivista indipendente), i Kaiser Chiefs ebbero l'opportunit\u00e0 di suonare assieme ai pi\u00f9 grandi nomi della nuova scena rock anglo-americana. Ad un concerto degli Ordinary Boys, cui per l'occasione i Kaiser Chiefs facevano da gruppo spalla, la band di Leeds conobbe Stephen Street, produttore, cui consegn\u00f2 un CD contenente alcuni demo, proponendogli di collaborare alla creazione del disco di debutto. Verso la met\u00e0 di agosto del 2004 il gruppo incontr\u00f2 il produttore agli Olympic Studios, dove registr\u00f2 la canzone \"I Predict A Riot\" insieme all'ingegnere del suono Cenzo Townsend.\nDi l\u00ec a poco, il 7 marzo 2005, la band pubblic\u00f2 il suo primo album, \"Employment\", che riscosse un ottimo successo, trascinato dal primo singolo \"Oh My God\", che divent\u00f2 inno dei tifosi del Leeds e raggiunse la top ten in America. \"I Predict a Riot\", prima canzone registrata con Street, fu il secondo singolo. I successivi singoli dell'album furono \"Everyday I Love You Less and Less\", hit dell'estate 2005, e \"Modern Way\". Nel luglio 2005 la band si esib\u00ec al Live 8 a Filadelfia.\nA due anni dal grande successo di \"Employment\", il gruppo pubblic\u00f2 \"Yours Truly, Angry Mob\" (2007) che raggiunse le vette delle classifiche inglesi ed europee. Il 19 febbraio 2007 usc\u00ec il primo singolo \"Ruby\", il quale raggiunse il primo posto delle classifiche britanniche. Il secondo singolo estratto dall'album fu \"Everything Is Average Nowadays\", il terzo \"The Angry Mob\".\nA ottobre 2007 usc\u00ec il singolo \"Love's Not a Competition (But I'm Winning)\" solo in vinile e sul web.\nIl 20 ottobre 2008 la band pubblic\u00f2 il terzo album in studio, \"Off with Their Heads\", da cui furono estratti i singoli \"Never Miss a Beat\" e \"Good Days Bad Days\".\nNel 2011 i Kaiser Chiefs pubblicarono il quarto album, \"The Future Is Medieval\", anticipato dal singolo \"Little Shocks\". Per l'occasione il gruppo lanci\u00f2 una particolare iniziativa: attraverso il sito web ufficiale del complesso, infatti, era possibile scegliere dieci brani tra i venti messi a disposizione pi\u00f9 una copertina, creando cos\u00ec un disco personalizzato. Dall'album ufficiale, contenente tredici tracce (tra cui \"Kinda Girl You Are\", la quale non fu resa disponibile sul sito), fu estratto come secondo singolo il brano \"Man On Mars\". Nel novembre 2011 la band pubblic\u00f2 sul proprio canale YouTube il videoclip ufficiale del terzo singolo, \"Kinda Girl You Are\".\nIl 6 marzo 2012 fu pubblicato il disco \"Start the Revolution Without Me\". Si tratta di un'edizione di \"The Future Is Medieval\" destinata al mercato statunitense. Nella tracklist, molto diversa rispetto a quella dell'album originario, figura anche \"On the Run\", che fu anche il primo singolo del 2012.\nIl 4 giugno 2012 la band diede alle stampe \"\", primo greatest hits, contenente anche la nuova canzone \"Listen to Your Head\".\nIl 12 agosto 2012 la band si esib\u00ec dal vivo alla cerimonia di chiusura delle Olimpiadi di Londra, suonando \"Pinball Wizard\" degli Who.\nNel novembre 2012 la band annunci\u00f2 una serie di concerti, tra cui quello alla Leeds Arena, citt\u00e0 di origine del gruppo, previsto per il settembre 2013.\nIl 4 dicembre 2012 il batterista e compositore Nick Hodgson annunci\u00f2 su Twitter di aver lasciato la band per dedicarsi a progetti differenti. La band conferm\u00f2 l'abbandono tramite il proprio sito ufficiale.\nIl 7 febbraio 2013 Vijay Mistry dei Club Smith entr\u00f2 a far parte della band come batterista e percussionista per l'imminente tour europeo.\nIl tour britannico, comprendente 13 date, part\u00ec l'11 febbraio con una data al Sands Centre di Carlisle, tocc\u00f2 Glasgow, Dunfermline, Manchester, Bridlington, Newcastle, Preston, Cheltenham, Wolverhampton, Southampton, Margate e Cambridge e si concluse il 1\u00ba marzo 2013 alla O2 Academy Brixton di Londra. Il 1\u00ba giugno 2013 la band, insieme agli All Time Low, fece da supporter ai Green Day per il concerto all'Emirates Stadium della capitale britannica. Nel settembre 2013 la band si esib\u00ec nella nuova First Direct Arena della nativa Leeds.\nNel corso del tour i Kaiser Chiefs presentarono dal vivo molte nuove canzoni: \"Living Underground\", \"You've Got The Nerve\", \"Penny Black\", \"Bows &amp; Arrows\", \"Misery Company\", \"Coming Home\", \"Saying Goodbye\", \"One More Last Song\". Il 26 novembre fu reso noto il titolo del nuovo album, \"Education, Education, Education &amp; War\", comprendente alcune delle canzoni suonate in tour oltre a \"Roses\", \"My Life\", \"Meanwhile Up In Heaven\". Il 3 dicembre 2013 la band annunci\u00f2 che il disco sarebbe uscito il 31 marzo 2014. Nel disco sarebbero stati presenti i due inediti che erano stati presentati dal vivo nel corso dei tour estivi del 2013 in Sudamerica, a Londra e a Leeds: \"Coming Home\" e \"Misery Company\", brani mai pubblicati ufficialmente su disco in precedenza.\nIl quinto lavoro in studio della band fu registrato negli Stati Uniti tra una pausa e l'altra dei vari impegni dei membri della rinnovata band. Le registrazioni si tennero per lo pi\u00f9 ad Atlanta, in Georgia, ai Maze Studios, e agli Electric Lady Studios di New York. Il produttore \u00e8 Ben H Allen III, in passato gi\u00e0 con Gnarls Barkley, Animal Collective e i Deerhunter. L'album tratta i temi della politica e della guerra.\nIl primo singolo estratto dal nuovo album fu \"Coming Home\", pubblicato il 13 febbraio 2014. Il secondo singolo fu \"Meanwhile Up In Heaven\" e il terzo \"My Life\".\nA supporto del disco i Kaiser Chiefs tennero concerti al Gorilla Club di Manchester e allo Scala Club di Londra, oltre che a Madrid, New York, Citt\u00e0 del Messico e Los Angeles. Nel febbraio 2015 si esibirono alla O2 Arena di Londra, alla First Direct Arena di Leeds e intrapresero un tour in Sudamerica a supporto dei Foo Fighters.\nIl 28 gennaio 2015 la band ha pubblicato il singolo \"Falling Awake\".\nIl 26 giugno 2015 i Kaiser Chiefs hanno aperto il concerto degli Who ad Hyde Park, a Londra.\nIl sesto album in studio della band, \"Stay Together\", prodotto da Brian Higgins, \u00e8 stato anticipato dai singoli \"Parachute\", pubblicato online il 14 giugno 2016, e \"Hole in My Soul\", pubblicato il 18 agosto 2016. Il disco, prodotto da Wilson e da Brian Higgins, \u00e8 uscito il 7 ottobre 2016 e si caratterizza per un sound marcatamente synth pop. Il tour europeo del disco si \u00e8 svolto in Europa nei primi mesi del 2017.\nNell'aprile 2018 la band ha firmato nuovamente con la Polydor Records per la composizione e la registrazione del nuovo album, \"Duck\", che \u00e8 uscito il 26 luglio 2019 per la produzione di Ben H. Allen, gi\u00e0 al lavoro con la band per il disco del 2014. Il nuovo lavoro in studio \u00e8 stato anticipato dall'uscita, il 23 maggio, del singolo \"Record Collection\", mentre il secondo singolo \u00e8 \"People Know How To Love One Another\", uscito il 13 giugno."}
{"id": "901413", "revid": "1305772", "url": "https://it.wikipedia.org/wiki?curid=901413", "title": "Medieval rock", "text": "Il medieval rock (o medieval folk rock) \u00e8 un genere musicale che combina la musica rock (in particolare folk rock, gothic rock) con heavy metal, hard rock e temi tipici della musica medievale e pi\u00f9 in generale della musica antica, sviluppatosi particolarmente in Germania (dove il genere, molto conosciuto, viene chiamato \"Mittelalter-Rock\") e in Inghilterra negli anni settanta e affermatosi poi negli anni novanta.\nIn particolare ci si riferisce con il termine medieval metal a quel tipo di medieval rock pi\u00f9 orientato verso l'hard rock e l'heavy metal.\nCaratteristiche.\nLe canzoni medieval rock possono essere sia riproduzioni di musica antica ancora esistenti, riarrangiate per\u00f2 con una strumentazione rock, sia musiche originali che incorporano elementi compositivi della musica antica, come i modi musicali. Spesso inoltre l'influenza medievale si vede nei testi delle canzoni, nei vestiti, e nelle esibizioni.\nGli strumenti usati sono quelli tipici del rock, quindi chitarra elettrica, basso, batteria, e sintetizzatore, combinati con vari strumenti tradizionali e/o ispirati al Medioevo, come la cornamusa, la ciaramella, la tromba marina, la ghironda, l'arpa, il liuto, e la chiarina.\nSpesso i gruppi medieval rock hanno iniziato la propria carriera suonando musica folk irlandese e celtica, spostandosi poi verso sonorit\u00e0 pi\u00f9 vicine al rock man mano che la loro popolarit\u00e0 aumentava.\nStoria e gruppi famosi.\nTra gli ispiratori del genere si possono annoverare gli Ougenweide, gruppo rock progressivo tedesco attivo negli anni settanta, prima band in Germania a sperimentare le sonorit\u00e0 medievali.\nSuccessivamente, dopo che i Subway to Sally divennero famosi con il loro stile non convenzionale di folk metal, varie band seguirono la loro scia: la pi\u00f9 famosa \u00e8 probabilmente quella degli In Extremo, tuttora in attivit\u00e0, che fonde al suono delle chitarre elettriche quello di cornamuse, arpe, e altri strumenti medievali, utilizzando inoltre spesso testi d'epoca.\nSempre tra i gruppi tedeschi, importanti sono i Corvus Corax (nati nel 1989) e il loro progetto parallelo Tanzwut, che combinano musica medievale e musica elettronica, portando il genere al successo negli anni novanta; abbastanza simile \u00e8 lo stile dei Qntal, che per\u00f2 non fanno uso di chitarre elettriche, ma solo di elettronica.\nIn Inghilterra la corrente medievale si \u00e8 evoluta principalmente con i gruppi Gryphon e Jethro Tull (quest'ultimo molto in modo meno esplicito).\nI Blackmore's Night dal 1997 producono musica rinascimentale, sia con una strumentazione d'epoca, sia con l'apporto di chitarre elettriche e tastiere.\nAltre band ascrivibili al genere medieval rock / medieval metal sono inoltre i Letzte Instanz (con il primo album \"Brachialromantik\"), i Morgenstern, e gli Schattentantz.\nIn Italia i principali portavoce di questo genere musicale sono i bergamaschi Folkstone (per\u00f2 pi\u00f9 orientati, specialmente negli ultimi album, al Folk metal) e i sacilesi Elvenking."}
{"id": "901414", "revid": "599013", "url": "https://it.wikipedia.org/wiki?curid=901414", "title": "Nelson Haedo Valdez", "text": "\u00c8 soprannominato \"El Le\u00f3n Guaran\u00ed\". Conta numerose presenze nella nazionale paraguaiana.\nCarriera.\nClub.\nNasce il 28 novembre del 1983 a Caaguaz\u00fa.\nEsordisce in Paraguay con l'Atl\u00e9tico Tembetary nel 2001, e dopo un anno viene portato in Germania dal , dove, dopo due anni in cui gioca poco (e prevalentemente con la seconda squadra), comincia a venir schierato pi\u00f9 spesso in campo nel 2003.\nNel 2003-2004 vince la Bundesliga con i bianco-verdi di Brema. Quell'anno segna 7 gol da riserva, e la stagione successiva ne realizza 9.\nNel 2006 viene ceduto al .\nDopo aver disputato un buon in Sudafrica, il 18 agosto 2010 viene acquistato dall'H\u00e9rcules.\nValdez alla 2\u00aa giornata di campionato segna una doppietta al Barcellona espugnando cos\u00ec il Camp Nou. Alla fine dell'anno, tuttavia, l'Hercules retrocede.\nIl 14 agosto 2011 passa ufficialmente al Rubin Kazan firmando un contratto di tre anni.\nIl 15 agosto 2012 passa al Valencia, con la formula del prestito con diritto di riscatto.\nNell'estate del 2013 per 3 milioni di euro si trasferisce negli Emirati Arabi Uniti firmando un contratto biennale con la squadra di Abu Dhabi dell'Al-Jazira allenata dall'italiano Walter Zenga. Nel gennaio del 2014 si trasferisce, con la formula del prestito, all'Olympiakos.\nIl 29 luglio 2014 \u00e8 annunciato il suo passaggio all'Eintracht Frankfurt con un contratto biennale. Il 30 agosto 2014 durante la seconda giornata di Bundesliga nella gara che vedeva giocare l'Eintracht Francoforte in casa del Wolfsburg, l'attaccante si \u00e8 infortunato al legamento crociato anteriore del ginocchio destro, costringendolo ad uno stop di alcuni mesi.\nIl 15 luglio 2015 rescinde il suo contratto con l'Eintracht Francoforte. Il 16 agosto 2015 segna al debutto nella partita vinta 4-0 dai Seattle Sounders contro Orlando City. Il 28 ottobre 2016 segna la rete decisiva contro Sporting Kansas City nella gara valida per i play-off Mls 2016. Con i Sounders si aggiudica la finale di conference e la finalissima MLS dell'11 dicembre, vinta ai rigori contro il Toronto di Sebastian Giovinco.\nNel gennaio 2017 torna in patria, dove veste per un quadriennio la maglia del . Rimasto svincolato alla fine del 2020, annuncia il ritiro dall'attivit\u00e0 agonistica nel luglio 2021.\nNazionale.\nCon la Nazionale del suo paese ha partecipato al , facendo coppia in attacco con Roque Santa Cruz e al in Sudafrica. Partecipa anche alla Copa America del 2011, e poi a quella del 2015.\nViene convocato per la Copa Am\u00e9rica Centenario del 2016."}
{"id": "901416", "revid": "599013", "url": "https://it.wikipedia.org/wiki?curid=901416", "title": "Euzebiusz Smolarek", "text": "Biografia.\n\u00c8 figlio dell'ex giocatore W\u0142odzimierz Smolarek.\nCarriera.\nClub.\nNel 2000 \u00e8 nei Paesi Bassi, al , dove gioca fino al gennaio del 2005, quando viene acquistato dal . Nel 2002 \u00e8 stato scoperto ad assumere sostanze dopanti. Nei primi sei mesi del 2005 mette a segno 3 gol, mentre alla fine della stagione successiva (2005-2006) risulta il miglior cannoniere dei giallo-neri in Bundesliga, con 13 reti. La stagione dopo segna 9 gol. Nell'estate del 2007 passa agli spagnoli del Racing Santander, mentre l'anno successivo viene prestato agli inglesi del Bolton Wanderers. Rientrato al Racing, il 10 agosto 2009 rescinde il contratto che lo legava al club spagnolo.\nDopo il ritorno in Polonia dove disputa 2 stagioni, tenta l'avventura in Qatar con l'Al-Khor ennesima stagione che lo porter\u00e0 allo svincolo per poi accasarsi nei Paesi Bassi con \nNazionale.\nCon la Polonia ha partecipato ai Mondiali 2006 e al .\nIl 1\u00ba aprile 2009 durante le qualificazioni al campionato mondiale 2010 nella partita contro il San Marino finita per 10-0 in favore dei polacchi, Smolarek ha dato un contributo alla squadra segnando 4 gol."}
{"id": "901419", "revid": "1168506", "url": "https://it.wikipedia.org/wiki?curid=901419", "title": "Banca d'Italia", "text": "La Banca d'Italia (giornalisticamente nota anche come Bankitalia) \u00e8 la banca centrale della Repubblica Italiana, parte integrante dal 1998 del sistema europeo delle banche centrali (SEBC). Si tratta di un organismo di diritto pubblico e il suo scopo \u00e8 quello di mantenere la stabilit\u00e0 dei prezzi e la stabilit\u00e0 e l'efficienza del sistema finanziario, in attuazione del principio della tutela del risparmio sancito dall'articolo 47 della Costituzione. La sede centrale \u00e8 Palazzo Koch a Roma, con sedi secondarie e succursali in tutta Italia, mentre l'attuale governatore \u00e8 Ignazio Visco, nominato il 20 ottobre 2011.\nStoria.\nNel 1863 la crisi del mercato monetario mondiale cre\u00f2 il panico e la corsa agli sportelli a ritirare la moneta metallica in cambio delle banconote. Il Governo italiano rispose nel 1866 introducendo il corso forzoso ed il corso legale della cartamoneta. Il governo fu accusato in questo modo di favorire i banchi d'emissione e ne nacque un lungo dibattito chiamato \"questione bancaria\" circa l'opportunit\u00e0 di avere uno o pi\u00f9 istituti d'emissione.\nLa legge Minghetti-Finali del 1873 costitu\u00ec il Consorzio obbligatorio degli istituti di emissione fra i sei istituti di emissione esistenti, la Banca Nazionale degli Stati Sardi, la Banca Nazionale Toscana, la Banca Toscana di Credito per le Industrie e il Commercio d'Italia, la Banca Romana, il Banco di Napoli e il Banco di Sicilia, ma la misura si rivel\u00f2 insufficiente.\nIn seguito allo scandalo della Banca Romana si rese necessario il riordino degli istituti di emissione. \nLa nascita.\nLa legge n. 449 del 10 agosto 1893 del governo Giolitti I istitu\u00ec la \"Banca d'Italia\" mediante la fusione di quattro banche: la Banca Nazionale nel Regno d'Italia (gi\u00e0 Banca Nazionale negli Stati Sardi), la Banca Nazionale Toscana, la Banca Toscana di Credito per le Industrie e il Commercio d'Italia e con la gestione liquidatoria della Banca Romana. Con una serie complessa di fusioni fra queste banche, si form\u00f2 l'attuale Banca d'Italia. Fautori dell'operazione furono alcune famiglie di banchieri, soci storici: Bombrini, Bastogi, Balduino.\nL'istituto godeva (insieme ai Banchi di Napoli e di Sicilia) del privilegio di emissione, inoltre fungeva da \"banca delle banche\" attraverso il risconto delle cambiali, ma non aveva poteri di vigilanza sulle altre banche. La banca rimaneva una societ\u00e0 per azioni di diritto privato e al suo vertice c'era un direttore. \nDal 1900 al 1928 fu direttore Bonaldo Stringher, che diede alla Banca il ruolo di gestore della politica monetaria italiana e di prestatore di ultima istanza, avvicinandola ad una moderna banca centrale. In particolare egli comprese che una banca centrale non pu\u00f2 avere come obiettivo la massimizzazione del profitto (che si ottiene stampando quanta pi\u00f9 cartamoneta) ma deve invece mirare alla stabilit\u00e0 dei prezzi.\nNel 1907 la Banca d'Italia coordin\u00f2 il salvataggio della \"Societ\u00e0 Bancaria Italiana\", grande finanziatrice della FIAT, operazione che termin\u00f2 con l'assorbimento della banca in crisi nella \"Banca Italiana di Sconto\".\nNel 1911 la banca centrale organizz\u00f2 il consorzio di salvataggio delle imprese siderurgiche (Acciaierie di Terni, Ilva e altre) di cui la Banca d'Italia era direttamente creditrice, finanziando l'operazione anche mediante l'emissione di banconote.\nNel 1912 fu costituito l\"Istituto di credito per la cooperazione\", con finalit\u00e0 sociali, guidato dalla Banca d'Italia e partecipato anche da enti pubblici, casse di risparmio, dal Monte dei Paschi di Siena, dalla Cassa di Previdenza, e dall'Istituto di Credito per le Cooperative di Milano. L'istituto nel 1929 fu trasformato dal suo direttore Arturo Osio nella Banca Nazionale del Lavoro.\nNel 1913 fu costituito il \"Consorzio Sovvenzioni\", guidato dalla Banca d'Italia e partecipato anche dai Banchi di Napoli e Sicilia, dal alcune casse di risparmio, dal Monte dei Paschi di Siena e dall'Istituto Bancario San Paolo di Torino. Nel 1922 il \"Consorzio\" salv\u00f2 la Ansaldo e ne assunse il controllo e nel 1923 fece lo stesso con il Banco di Roma.\nNello stesso 1913 Francesco Saverio Nitti elabor\u00f2 un progetto di legge che affidava alla Banca d'Italia la vigilanza sulle altre banche, ma le banche private riuscirono ad evitarne l'approvazione.\nNel 1914 la Banca d'Italia aiut\u00f2 il Banco di Roma, che aveva dovuto svalutare il capitale a causa di perdite riportate nelle attivit\u00e0 nel Mediterraneo orientale.\nDopo la prima Guerra mondiale, nel 1921, fu sempre la Banca d'Italia a guidare il consorzio che gest\u00ec la liquidazione della Banca Italiana di Sconto e salv\u00f2 il Banco di Roma nuovamente in crisi.\nUSA e Europa, nel XX secolo.\nNegli Stati Uniti iniziava la progressiva incorporazione degli istituti di credito locali, orientati al pareggio dei costi e alla piccola impresa, a favore delle grandi banche d'affari nazionali, che avevano struttura di bilancio e obbiettivi diametralmente opposti. \nPur con una formale separazione societaria (ma non patrimoniale e di gruppo) che non fu sufficiente a bloccare l'ascesa degli interessi politici ed economici dei grandi trust finanziari-industriali. Di fatto, semplicemente a scorrere i nomi degli ultimi compratori, questo piano \u00e8 continuato ininterrottamente anche nel dopoguerra fino agli anni 2000: si veda in proposito \"List of bank mergers in the United States\".\nSimilmente, l'antitrust e il diritto dell'Unione Europea nel dopoguerra non si dotarono mai di forti strumenti legislativi idonei a prevenire le derive antidemocratiche inclini agli interessi del complesso militare-industriale, dichiarando al contrario la legittima esistenza di situazioni di \"posizione dominante\" in tutti i settori dell'economia, laddove solo l'abuso poteva configurare una violazione di legge punita con sanzioni di tipo pecuniario, ma senza alcun potere di intervento nella gestione, organizzazione, o ingegneria finanziaria dei grandi gruppi.\nLa Legge Bancaria del 1926.\nPur con questi forti poteri regolatori e di intervento, lo Stato fascista lasci\u00f2 aggravare la crisi delle banche che facevano capo al Credito Nazionale, la banca del Partito Popolare.\nIn questo modo, il fascismo, che ugualmente mirava al controllo politico dell'emissione monetaria, intendeva colpire uno dei punti di forza elettorali e del sistema di imprese che orbitavano intorno alla politica industriale del mondo cattolico, sostenuta dagli istituti di credito.\nCon R.D.L. 6 maggio 1926 n\u00b0 812 la Banca d'Italia ottenne l'esclusiva dell'emissione della moneta (venne cos\u00ec abrogato il regio decreto del 28 aprile 1910, n. 204, che aveva confermato la prerogativa anche al Banco di Napoli ed al Banco di Sicilia). \nIl successivo R.D.L. 6 novembre 1926 n. 1830 affid\u00f2 alla Banca d'Italia il compito di vigilanza sulle casse di risparmio. Nel 1928 la Banca viene riorganizzata. Al direttore generale viene affiancato un governatore, dotato di poteri maggiori.\nIntanto, nel 1926 il Consorzio Sovvenzioni era stato trasformato in \"Istituto di Liquidazioni\", sempre sotto il controllo della banca centrale. Nel 1933 fu assorbito dal neonato Istituto per la Ricostruzione Industriale, autonomo dalla Banca d'Italia.\nMentre tutte le banche versavano in pessime condizioni, la Banca Nazionale del Lavoro del sedicente socialista Arturo Osio, nel 1929 incamer\u00f2 undici banche cattoliche, e nel '32 la Banca Agricola Italiana che aveva finanziato la SNIA Viscosa di Gualino.\nBanche ed economia degli anni '30.\nL'Italia degli anni '30 aveva un'economia agricola, un ridotto numero di famiglie industriali che si affidavano alla subfornitura di un indotto locale, formate da una miriade di piccole imprese a conduzione famigliare, non internazionali e la cui sopravvivenza dipendeva dai grandi gruppi industriali, a loro volta legati alle banche commerciali. \nIl risparmio dell'agricoltura confluiva nelle casse rurali, nelle banche popolari e del credito cooperativo che finanziavano la vita dell'artigianato, del piccolo commercio e dell'edilizia provinciali. Il mestiere delle banche era mettere d'accordo l'orizzonte di investimento nel breve periodo dei clienti, con gli investimenti di lungo periodo dei grandi gruppi (Risconto). Le banche nazionali si rivolgevano a quelle locali che avevano una grande raccolta di depositi a fronte di impieghi minori e a basso rischio.\nLa Cassa Depositi e Prestiti convogliava il risparmio postale a favore degli enti locali, degli istituti pubblici e delle infrastrutture, che erano un modo di riassorbire la disoccupazione di massa, tramite un vasto programma di opere pubbliche.\nLa Legge Bancaria del 1936: banca pubblica.\nCon la \"legge bancaria\" del 1936 (R.D.L. 12 marzo 1936, n\u00ba 375 ed altri, convertiti, con modificazioni, in legge 7 marzo 1938, n. 141) la Banca d'Italia divent\u00f2 istituto di credito di diritto pubblico e di propriet\u00e0 pubblica, in quanto gli azionisti privati erano stati espropriati e le loro quote assegnate ad enti pubblici. \nConseguentemente il titolo della Banca d'Italia fu cancellato dal listino di borsa.\nLa base ideologica della legge era che il risparmio \u00e8 materia di interesse nazionale e deve essere tutelato dallo Stato, principio sancito anche nella Costituzione repubblicana e concretizzato in primo luogo nella legge istitutiva del fondo di garanzia interbancario e nella politica dei salvataggi pubblici. Con altri decreti dello stesso anno le venne esteso il compito di vigilanza a tutte le banche italiane e le fu confermato il monopolio di emissione della moneta. La banca non ebbe pi\u00f9 la facolt\u00e0 di fare credito ai privati ma solo alle altre banche come prestatore di ultima istanza. Infine ebbe il potere di imporre alle altre banche di depositare presso la stessa banca centrale una quota delle disponibilit\u00e0; variando la quota la Banca d'Italia poteva operare strette o allargamenti del credito.\nLa legge fissava alcuni requisiti patrimoniali e gestionali minimi e necessari per garantire la gestione del rischio, la stabilit\u00e0 e la continuit\u00e0 operativa: capitale minimo, rapporto minimo tra impieghi e depositi, limiti di fido, accantonamenti a riserva obbligatoria.\nL'IRI e la guerra.\nDopo la \"defenestrazione\" di Bonaldo Stringher, gli subentr\u00f2 Alberto Beneduce costretto a ritirarsi nel 1936 dopo un \"infarto\" durante una riunione alla Banca dei Regolamenti Internazionali di Basilea. Essi concepirono il dovere delle banche verso l'interesse pubblico del Paese, come il soggetto che doveva raccogliere il risparmio per prestarlo agli imprenditori, come strumento di sviluppo e di crescita. Il processo doveva essere guidato da una \"Banca di circolazione\", che aumentasse la velocit\u00e0 di circolazione della moneta nell'economia reale.\nLa Banca centrale sostenne la politica monetaria fascista di difesa della stabilit\u00e0 della lira (nota come \"quota 90\"), mediante la contrazione degli sconti e delle anticipazioni, e di finanziamento delle enormi spese belliche tramite un'emissione illimitata di moneta (e la \"tassa da inflazione\", non progressiva col reddito), come oper\u00f2 Schacht sotto Hitler. \nOperativamente, il Governo emetteva e vendeva titoli di debito per finanziare la spesa militare, e l'industria militare reinvestiva i suoi profitti governativi nell'acquisto di tali titoli come un anticipo di fatto di futuri ordinativi, alimentando un circuito finanziario chiuso.\nQuesto meccanismo era detto \"circuito di capitali\".La \"stampa di biglietti\" e la scarsit\u00e0 di beni di consumo creavano una sovrabbondanza di moneta che si riversavano nei depositi bancari, permettendo una nuova espansione del credito, che era diretta a favore degli stessi settori economici, dato che lo Stato pagava alle banche un interesse sui Bot maggiore che ai risparmiatori. L'assorbimento del risparmio negli investimenti in capitale fisso era gi\u00e0 avvenuto nella Prima Guerra Mondiale e le industrie lavoravano con le capacit\u00e0 produttive esistenti. Senza consumi e investimenti, restava appunto la spesa pubblica dello Stato.\nLa guerra pot\u00e9 iniziare con un modesto prelievo fiscale e un'inflazione entro limiti della norma nei primi mesi, prima del mercato nero e delle tessere annonarie.\nLa situazione seguiva al conflitto di interessi fra Stato-imprenditore e Stato-banca, anche se nel nome di un fine ideologico superiore.\nNel 1938, il Governo decret\u00f2 il potere di nominare direttamente presidenti e vicepresidenti dei consigli di amministrazione delle banche.\nBeneduce aveva in progetto che una banca pubblica si accollasse il credito a lungo termine delle grandi imprese, finanziato con obbligazioni di pari durata per opere pubbliche, energia, industria. Dopo di loro la Banca Centrale tenne una politica monetaria di basso profilo, coerente con le direttive del fascismo.\nL'IRI oper\u00f2 diversamente, in accordo con le banche e industrie italiane che sostenevano il fascismo. Le banche rinunciarono ad esercitare un'opzione \"convertendo\" dei debiti in azioni (o ad una legge al riguardo), preferendo non entrare direttamente nella propriet\u00e0 dei gruppi industriali. \nI gruppi giravano i debiti bancari all'IRI che ne diventava la nuova titolare in cambio di azioni (al valore di libro, non sempre uguale a quello di borsa), fino a detenere il controllo della propriet\u00e0 e quindi della gestione.\nIl debito dell'IRI sal\u00ec a nove miliardi e mezzo di lire dell'epoca, di cui due terzi pagati entro la guerra, perch\u00e9 drasticamente diluiti dall'inflazione che ha l'effetto di abbassare il peso reale dei debiti fino ad annullare le partite contabili di emissione, ma anche di dimezzare il potere d'acquisto dei piccoli risparmiatori. Il restante debito fu saldato entro il 1953. L'IRI a sua volta aveva debiti verso la Banca d'Italia per cinque miliardi di lire: lo Stato emise per l'IRI titoli per un miliardo e mezzo, \"sterilizzando\" il debito che avrebbe dovuto ripagarsi con gli interessi \"di rendita\" maturati fino al 1971. Il cambio di ordinamento costituzionale e di moneta (cambio per la conversione), e l'inflazione fecero s\u00ec che l'IRI (e le industrie) pagarono alla Banca d'Italia meno di un terzo della somma.\nDopo l'armistizio dell'8 settembre le autorit\u00e0 tedesche pretesero la consegna della riserva aurea. 173 tonnellate d'oro furono trasferite dapprima presso la sede di Milano, e poi a Fortezza. Successivamente se ne persero le tracce.\nIl Dopoguerra.\nL'inflazione del Dopoguerra, dovuta anche alle Am-lire, fu combattuta con la stretta creditizia voluta dal governatore Luigi Einaudi, che fu ottenuta mediante la riserva obbligatoria sui depositi. Fu utilizzato in particolare lo strumento delle riserve obbligatorie delle banche presso la banca centrale, introdotto nel 1926 ma mai davvero applicato.\nNel 1948 venne conferito al governatore il compito di regolare l'offerta di moneta e decidere il tasso di sconto.\nLe banche universali erano quelle che avevano pi\u00f9 guadagnato dalla guerra e dall'inflazione (sotto il Regime di autorizzaziome del Comitato Interministeriale del Credito), con la maggiore crescita dei depositi.\nInsieme con la ripresa, si manifestarono le scorte speculative e fuga di capitali all'estero. I limiti di credito non erano pi\u00f9 collegati al patrimonio, perch\u00e9 i dati patrimoniali erano del tutto deformati dall'inflazione. \nLa stretta agli impieghi, la crisi di liquidit\u00e0 e la deflazione enaudiana spinsero gli operatori a finanziarsi mettendo sul mercato le scorte e con il rientro di capitali, bloccando in questo modo l'aumento dei prezzi; e ricorrendo all'autofinanziamento (anche non distribuendo profitti), aiutato dal fatto che l'inflazione aveva permesso di ammortizzare rapidamente immobilizzazioni il cui valore di libro era ormai nominale.\nDurante gli anni della Ricostruzione il governatore Donato Menichella govern\u00f2 l'emissione in modo graduale ed equilibrato: non attu\u00f2 manovre espansive per favorire la crescita, ma fu attento ad evitare che si creassero delle strette creditizie. In questo fu aiutato dal basso debito pubblico. Il suo programma di politica monetaria era la \"stabilit\u00e0 per lo sviluppo\". \nUna parte del risparmio bancario disponibile era convogliata annualmente al Tesoro per coprire il disavanzo di bilancio (nell'anno corrente), mentre durante il suo mandato il debito pubblico dello Stato non sal\u00ec mai oltre l'1% del PIL, fino al 1964.\nNegli anni sessanta il debito pubblico aument\u00f2 e anche l'inflazione. Il governatore Guido Carli fece una politica di stretta creditizia per arrestare l'inflazione, in particolare nel 1964. In generale sotto questo governatorato la Banca d'Italia ebbe un importante ruolo politico. Altre strette creditizie furono attuate fra il 1969 e il 1970 a causa della fuga di capitali all'estero e nel 1974 in conseguenza della crisi petrolifera.\nNel marzo 1979 il governatore della Banca d'Italia Paolo Baffi e il vicedirettore incaricato della vigilanza Mario Sarcinelli furono accusati dalla Procura di Roma di interesse privato in atti d'ufficio e favoreggiamento personale. Sarcinelli venne arrestato, e scarcerato solo a seguito della sospensione dagli incarichi relativi alla vigilanza, mentre Baffi evit\u00f2 il carcere a causa della sua et\u00e0. Nel 1981 i due verranno completamente assolti. In seguito emerger\u00e0 il sospetto che l'incriminazione fosse stata voluta dalla P2 per impedire alla Banca d'Italia di vigilare nei confronti del Banco Ambrosiano di Roberto Calvi.\nNel luglio 1981 venne avviata, per decisione dell'allora Ministro del tesoro Beniamino Andreatta, il \"divorzio\" fra lo Stato (Ministero del Tesoro) e la sua banca centrale. Da quel momento l'istituto non era pi\u00f9 tenuto ad acquistare le obbligazioni che il governo non riusciva a piazzare sul mercato, cessando quindi la monetizzazione del debito pubblico italiano che aveva eseguito dal secondo dopoguerra fino a quel momento. Tale decisione fu osteggiata dal Ministro delle finanze Rino Formica, il quale avrebbe voluto che la Banca d'Italia fosse tenuta a rimborsare almeno una quota di questi titoli, e si giunse dall'estate 1982 ad una serie di scontri verbali intra-governativi fra i due ministri nota come la Lite delle comari, cui segu\u00ec la caduta del secondo governo Spadolini pochi mesi dopo.\nIl Divorzio tra Ministero del Tesoro e Banca d'Italia viene tutt'ora considerato dalla dottrina economica come fattore di grande stabilizzazione dell'inflazione (passata da oltre il 20% del 1980 a meno del 5% degli anni a seguire) e presupposto centrale per garantire la piena indipendenza dell'organo tecnico di politica monetaria (banca centrale) dalle scelte legate alla politica fiscale (di competenza del governo), ma anche un fattore di notevole incidenza di crescita del debito pubblico italiano..\nLa legge del 7 febbraio 1992 n. 82, proposta dall'allora Ministro del tesoro Guido Carli, chiarisce che la decisione sul tasso di sconto \u00e8 di competenza esclusiva del governatore e non deve essere pi\u00f9 concordata di concerto con il ministro del Tesoro (il precedente decreto del presidente della Repubblica, viene modificato in relazione alla nuova legge con il DPR del 18 luglio).\nL'Euro e la riforma del 2006.\nIl d.lgs 10 marzo 1998 n. 43 sottrae la Banca d'Italia alla gestione da parte del governo italiano, sancendo l'appartenenza della stessa al sistema europeo delle banche centrali. Da questa data quindi la quantit\u00e0 di moneta circolante viene decisa in autonomia dalla Banca centrale. \nCon l'introduzione dell'Euro, il 1\u00ba gennaio 1999, la Banca perde cos\u00ec la funzione di presiedere alla politica monetaria nazionale. Tale funzione da allora viene esercitata collegialmente dal Consiglio direttivo della Banca centrale europea, di cui fa parte anche il governatore di Bankitalia.\nIl 13 giugno 1999 il senato della Repubblica, nel corso della XIII Legislatura discute il disegno di legge n. 4083 \u201cNorme sulla propriet\u00e0 della Banca d'Italia e sui criteri di nomina del Consiglio superiore della Banca d'Italia\u201d. Tale disegno di legge vorrebbe far acquisire dallo stato tutte le azioni dell'istituto, ma non viene mai approvato.\nIl 4 gennaio 2004 il settimanale \"Famiglia Cristiana\" riporta, per la prima volta nella storia, l'elenco dei partecipanti al capitale della Banca d'Italia con le relative quote. La fonte \u00e8 un dossier di \"Ricerche &amp; Studi\" di Mediobanca, diretta dal ricercatore Fulvio Coltorti, il quale, indagando a ritroso sui bilanci di banche, assicurazioni ed enti, ed annotando mano a mano le quote che segnalavano una partecipazione al capitale della Banca d'Italia \u00e8 riuscito a ricostruire gran parte dell'elenco dei partecipanti della massima istituzione finanziaria italiana.\nIl 20 settembre 2005 l'elenco degli azionisti viene reso ufficialmente disponibile da Bankitalia; fino a questo momento era considerato riservato. Il 19 dicembre 2005, dopo intense campagne di stampa e critiche al suo operato nell'ambito dello scandalo di Bancopoli, il governatore Antonio Fazio si dimette. Pochi giorni dopo, viene nominato al suo posto Mario Draghi, che si insedier\u00e0 il 16 gennaio 2006.\nLa legge 28 dicembre 2005, n. 262, nell'ambito di varie misure a tutela del risparmio, introduce per la prima volta un termine al mandato del governatore e dei membri del direttorio. Essa ha inoltre affrontato (articolo 19, comma 10) il tema della propriet\u00e0 del capitale della Banca d'Italia prevedendo la ridefinizione dell'assetto partecipativo dell'Istituto mediante un regolamento governativo da emanarsi entro tre anni dall'entrata in vigore della legge stessa. Tale regolamento avrebbe dovuto disciplinare le modalit\u00e0 di trasferimento delle quote in possesso di \u201csoggetti diversi dallo Stato o da altri enti pubblici\u201d. La delega operata dalla legge 262/2005 \u00e8 dunque venuta a scadenza senza che sia stato emanato il regolamento, ma il diritto alla titolarit\u00e0 delle quote degli attuali partecipanti \u00e8 comunque salvaguardato da una norma dello Statuto della Banca. Sulla base della legge 262/2005, Mario Draghi diventa il primo governatore ad avere un mandato a termine di sei anni, rinnovabile una sola volta per ulteriori sei anni.\nCon D.P.R. del 12 dicembre 2006 viene approvato il nuovo statuto che recepisce, tra le altre cose, le indicazioni della BCE e prevede\nDescrizione.\nStatus.\nLa Banca d'Italia \u00e8 un istituto di diritto pubblico come stabilito dalla legge bancaria del 1936 e dallo stesso statuto all'articolo 1, 1 comma. Anche la sentenza n. 16751 del 21 luglio 2006 delle sezioni unite della Corte Suprema di Cassazione - interpretando quanto previsto dalla legge bancaria del 1936, tuttora in vigore limitatamente ad alcuni articoli - ha affermato che la Banca d'Italia \"non \u00e8 una societ\u00e0 per azioni di diritto privato, bens\u00ec un istituto di diritto pubblico secondo l'espressa indicazione dell'articolo 20 del R.D. del 12 marzo 1936 n. 375\". \nLa Banca d'Italia \u00e8 quindi un ente pubblico: la particolarit\u00e0 secondo cui ha formalmente un capitale sociale - per il quale \"nel 1936, alcuni istituti misero delle quote per 300 milioni di lire\" - non altera questa natura, dalla quale discende che la sua gestione ha un ruolo pubblicistico, come compiti e poteri.\nLa banca, pertanto, segue regole di funzionamento differenti da quelle di una normale societ\u00e0 per azioni, come si evince anche dallo statuto, che assegna ai soci un numero di voti non proporzionale alle azioni possedute (limitando i voti dei soci maggiori). Come gli enti pubblici, la Banca Centrale persegue fini di pubblica utilit\u00e0 e gode del rapporto di sovraordinazione degli enti statali sui soggetti privati, fra i quali vige invece un rapporto di equiordinazione (secondo il diritto privato). Questo status rende le decisioni dell'istituto vincolanti per le banche, e nel contempo afferma che le attivit\u00e0 di vigilanza e la regolazione dell'offerta di moneta avvengono nell'interesse economico generale, che pu\u00f2 differire da quello dei soci proprietari. Lo status giuridico di ente pubblico esclude la possibilit\u00e0 di fallimento della Banca d'Italia e, tramite il suo intervento nei casi di crisi, fino al 2015 vi era anche la pratica impossibilit\u00e0 di fallimento delle banche private, garantendo la stabilit\u00e0 dell'intero sistema bancario italiano.\nPer preservare l'indipendenza dell'istituto dal potere politico \u00e8 previsto che le quote di partecipazione nel capitale della Banca d'Italia possano appartenere solo a banche e assicurazioni aventi sede in Italia, fondazioni (ex art. 27 del d.lgs n. 53/1999), enti ed istituti di previdenza e assicurazione con sede in Italia (ad esempio l'INPS), e fondi pensione. Nel 2014, con una legge (L. 5/2014), \u00e8 stato posto un limite massimo del 3% alla quota di partecipazione che ogni socio pu\u00f2 possedere al fine di ampliare il numero dei partecipanti. Per la parte eccedente il 3%, al socio non spettano n\u00e9 il diritto di voto n\u00e9 i dividendi.\nTale situazione \u00e8 da alcuni considerata un'anomalia foriera di possibili conflitti di interesse controllato-controllore, poich\u00e9 i partecipanti al capitale della Banca comprendono anche le banche sul cui operato la Banca d'Italia \u00e8 chiamata dalla legge a vigilare. Secondo lo statuto il potere dei partecipanti riguarda l'approvazione del bilancio e la nomina del Consiglio Superiore, al quale vengono solitamente eletti esponenti del mondo dell'economia e dell'industria, e non formali rappresentanti delle banche.\nIl Consiglio Superiore svolge funzioni amministrative, e partecipa con ruolo consultivo (ma vincolante) al processo di nomina del governatore, che dirige le attivit\u00e0 di vigilanza insieme al resto del direttorio.\nIl decreto legge 30 novembre 2013 n. 133 all'art. 5 stabilisce il divieto per il Consiglio Superiore e l'Assemblea dei Partecipanti di ingerenza con le funzioni pubbliche attribuite al Governatore e alla Banca di Italia dalle leggi italiane e dalle fonti comunitarie. Viene modificato il meccanismo di nomina e la composizione del Consiglio Superiore. \u00c8 composto dal Governatore e da 13 consiglieri. Il Consiglio stesso (ad opera di un comitato istituito al suo interno) prima della fine del mandato identifica i candidati della sua successiva elezione, che saranno poi sottoposti e scelti dalle Assemblee dei Partecipanti. Il governo italiano si riserva il diritto di presenziare alle sedute del Consiglio Superiore e dell'Assemblea Generale dei Partecipanti.\n\u00c8 inoltre sancito dall'art. 5 del DPR 398/2003 che \"la Banca d'Italia non pu\u00f2 concedere anticipazioni di alcun tipo\" al Ministero dell'economia e delle finanze; si evita cos\u00ec che la Banca d'Italia faccia credito allo Stato e che quest'ultimo possa pertanto avvantaggiarsi della struttura patrimoniale della stessa.\nFunzioni.\nLa Banca d'Italia svolge varie funzioni:\nInoltre, le filiali della Banca d'Italia svolgono dal 1907 la funzione di Tesoreria provinciale dello Stato. Questo incarico, ai sensi della legge n. 104/91, \u00e8 regolato da apposita convenzione tacitamente rinnovata di 20 anni in 20 anni, salvo disdetta di una delle parti da notificarsi all'altra parte almeno 5 anni prima della scadenza. Dal 1999, la Banca d'Italia svolge altres\u00ec, tramite la succursale di Roma sita in via dei Mille, la funzione di Tesoreria centrale.\nCapitale sociale e utili distribuiti.\nLa legge bancaria del 1936 fiss\u00f2 il capitale sociale in 300 milioni di lire, rappresentato da quote nominative di 1000 lire. Nel 1999, in vista dell'adozione dell'Euro, il capitale \u00e8 stato convertito in 156.000 euro. Nel 2008 ha realizzato un utile lordo di 679 milioni di euro, sulla base del quale ha pagato allo Stato euro 328 milioni di imposte sui redditi (pari a circa il 48,3% dell'utile lordo), realizzando cos\u00ec un utile netto di esercizio al lordo del fondo rischi generali di 351 milioni di euro.\nHa versato poi al Tesoro, a titolo di ripartizione dell'utile al netto di imposte, la somma di 105.111.415 euro (pari a circa il 59,99% dell'utile netto). Ai rimanenti 70.100.276 euro \u00e8 stata sottratta la somma di 35.042.338 euro destinata a riserva ordinaria e un'uguale cifra accantonata a riserva straordinaria. I restanti 15.600 euro sono stati sommati a 58.788.000 euro - a norma dell'art. 40 dello Statuto della Banca d'Italia, lo 0,50% \"a valere sul fruttato\" delle riserve, ordinaria e straordinaria, che al 31 dicembre 2007 erano di 11.757.789.000 euro - per un totale di 58.803.600 euro (196,012 euro per ogni quota di partecipazione) da ripartirsi fra i partecipanti diversi dallo Stato.\nIl decreto legge 30 novembre 2013, n. 133 (cosiddetto \"decreto IMU-Bankitalia\", convertito con modificazioni con legge n. 5 del 2014) ha rivalutato il capitale sociale elevandolo a 7,5 miliardi di euro; le quote nominative di partecipazione hanno assunto il valore di 25.000 euro ciascuna. La rivalutazione del capitale, ovviamente, incidendo in misura uguale su tutte le quote, ha lasciato invariato il peso relativo delle singole partecipazioni. Sempre in base alla legge in questione, le quote di partecipazione al capitale possono appartenere solamente a banche, imprese di assicurazione, enti ed istituti di previdenza aventi sede legale e amministrazione centrale in Italia. Ciascun partecipante non pu\u00f2 possedere, direttamente o indirettamente, una quota del capitale superiore al 3 per cento (art. 4, comma 5). La Banca di Italia pu\u00f2 effettuare operazioni di buy-back di proprie quote.\nPer le quote possedute in eccesso non spetta il diritto di voto ma, per un periodo di 24 mesi dalla promulgazione della legge, sono riconosciuti i relativi dividendi. Pertanto, al termine di questo periodo transitorio, le quote in eccesso rispetto alla soglia del 3% saranno \"sterilizzate\": non conferiranno diritto di voto n\u00e9 daranno titolo a ricevere dividendi.\nDistribuzione dei dividendi.\nAi partecipanti al capitale sono distribuiti dividendi per un importo massimo del 6% del capitale stesso: si tratta, quindi, di un importo massimo di 450 milioni di euro, da dividere fra tutti i partecipanti. \nI restanti utili sono destinati a distribuzione, o ad accantonamento, nelle misure e con le modalit\u00e0 che seguono: \nOrganizzazione.\nAmministrazione centrale.\nL'Amministrazione centrale della Banca d'Italia, sita in Roma, \u00e8 articolata in otto Dipartimenti (ciascuno dei quali fa capo a un Capo Dipartimento, dirigente di livello apicale) e 36 Servizi. Ogni Servizio \u00e8 a sua volta suddiviso in Divisioni e/o Uffici.\nLa maggior parte delle strutture dell'Amministrazione centrale si trova nel centro di Roma, spesso in palazzi di grande prestigio. Il governatore, ad esempio, ha i suoi uffici in via Nazionale, a palazzo Koch.\nNel 1999 alcuni servizi sono stati trasferiti nel \"Centro Donato Menichella\", un complesso di nuova costruzione, sito a Vermicino (Frascati). Si tratta dei Servizi legati all'informatica ed alle telecomunicazioni, all'organizzazione interna, agli appalti, alla gestione immobiliare.\nPi\u00f9 della met\u00e0 del personale della Banca d'Italia \u00e8 assegnato all'Amministrazione centrale.\nL'Unit\u00e0 di Informazione Finanziaria (UIF).\nIstituita ai sensi del d.lgs. n. 231/2007, esercita le proprie funzioni in ambito di contrasto al riciclaggio e al finanziamento del terrorismo in autonomia e indipendenza. La Banca d'Italia ne disciplina con regolamento l'organizzazione e il funzionamento.\nL'UIF si avvale di risorse umane e tecniche, di mezzi finanziari e di beni strumentali della Banca.\nStrutture Periferiche.\nFiliali.\nLe filiali della Banca d'Italia, fino al 2009, si suddividevano in \"sedi\" e \"succursali\", articolate su un modello in cui ogni Filiale aveva nel complesso le medesime funzioni.\nLe Sedi, lascito delle origini regionalistiche della Banca d'Italia, erano 14 ed erano insediate nelle citt\u00e0 di Ancona, Bari, Bologna, Cagliari, Firenze, Genova, Livorno, Milano, Napoli, Palermo, Roma, Torino, Trieste, Venezia.\nNei capoluoghi delle province rimanenti erano invece presenti delle succursali. Nelle province istituite dopo il 1992, ai sensi della legge n. 104/1991, non vi sono mai istituite nuove presenze della Banca facendosi invece riferimento alla filiale della provincia di provenienza.\nA Roma sono tuttora presenti tre diverse strutture: 'Roma Sede', 'Roma Succursale' e la filiale di 'Roma CDM' (gi\u00e0 denominata 'Roma Tuscolano' e ubicata presso il Centro Donato Menichella).\nIn passato anche le citt\u00e0 di Milano e Napoli avevano sia una sede che una succursale. Nel corso del 2005, in entrambe le citt\u00e0 si \u00e8 avuta l'unificazione di Sede e Succursale in un'unica struttura.\nNell'ultimo decennio si \u00e8 realizzata la ristrutturazione della rete periferica che ha comportato la chiusura di 33 filiali e la rimodulazione di altre 37: 25 specializzate nei servizi all'utenza (soprattutto legate alla funzione di Tesoreria provinciale dello Stato), 6 specializzate nel trattamento del contante, 6 unit\u00e0 delocalizzate specializzate in vigilanza, prive di autonomia e direttamente dipendenti dalla filiale sita nel rispettivo capoluogo regionale. Rimangono inalterate le funzioni delle 20 Filiali site nei capoluoghi regionali (cosiddette \"filiali regionali\") e di altre 6 Filiali cosiddette \"ad ampia operativit\u00e0\" (Brescia, Verona, Catania, Forl\u00ec, Bolzano, Salerno).\nIn definitiva, a un modello che poteva definirsi \"provincialistico\" in cui la Banca aveva una filiale in ciascuna provincia italiana (fatta eccezione per quelle istituite dopo il 1992) si \u00e8 passati a un modello \"regionalistico\" in cui la Filiale sita nel capoluogo regionale estende parte delle proprie competenze (sia istituzionali che di auto-amministrazione) anche sulle filiali site nelle restanti province regionali in cui permane una filiale della Banca.\nDelegazioni all'estero.\nLa Banca d'Italia mantiene tre delegazioni all'estero a Londra, New York e Tokyo. Nel corso del 2009 sono state chiuse le delegazioni di Bruxelles, Francoforte sul Meno e Parigi.\nQueste delegazioni curano i contatti con gli organismi internazionali e le istituzioni finanziarie locali.\nIl progetto di riforma organizzativa concluso nel 2009 ha previsto il rafforzamento della presenza della Banca in aree economiche emergenti (Cina, India e Brasile), con modalit\u00e0 snelle di insediamento. A tale proposito, il 17 luglio 2007 \u00e8 stato sottoscritto un protocollo d'intesa tra il governatore Mario Draghi e il ministro degli Affari Esteri Massimo D'Alema che regola le modalit\u00e0 di insediamento di personale della Banca presso gli uffici consolari all'estero.\nOrgani dell'istituto.\nGovernatori.\nIn ordine cronologico:\nDirettori generali.\nIn ordine cronologico:\nI membri del consiglio superiore.\nIl \"Consiglio superiore\" della Banca d'Italia nomina, su proposta del governatore, il direttore generale e i vice direttori generali, ed \u00e8 formato da tredici membri, ciascuno eletto presso ciascuna delle tredici sedi:\nI membri del consiglio durano in carica cinque anni e sono rieleggibili non pi\u00f9 di due volte.\nI partecipanti al capitale della Banca d'Italia.\nLo statuto della Banca centrale all'articolo 3 specifica le tipologie giuridiche dei soggetti che possono detenere quote del capitale sociale.\nPrima della revisione del 12 dicembre 2006, lo stesso articolo indicava invece che il pacchetto di controllo doveva essere detenuto da soggetti pubblici. La legge 28 dicembre 2005, n. 262, \"Disposizioni per la tutela del risparmio e la disciplina dei mercati finanziari\", prevedeva all'articolo 19, comma 10 (che non verr\u00e0 mai attuato):\nLa distribuzione delle quote \u00e8 rimasta sostanzialmente invariata dal 1948 ad oggi, e gli unici cambiamenti sono stati dovuti alle acquisizioni e fusioni bancarie avvenute nel frattempo. L'elenco dei principali partecipanti, indicato sul sito, \u00e8 il seguente:\nLa Banca d'Italia nel SEBC.\nLa Banca d'Italia, in quanto Banca Centrale Nazionale di uno dei 27 stati facenti parte dell\u2019Unione Europea (UE) \u00e8 una dei partecipanti al Sistema Europeo delle Banche Centrali (SEBC). Avendo l\u2019Italia adottato l\u2019Euro come valuta nazionale \u00e8 anche parte dell\u2019Eurosistema.\nSecondo quanto stabilito dal Trattato che istituisce la Comunit\u00e0 Europea (Trattato CE) e dallo Statuto che regola i limiti ed i poteri del SEBC, la Banca contribuisce alla definizione della Politica Monetaria nell\u2019Eurozona e si occupa di attuare a livello nazionale le decisioni prese in sede di Consiglio direttivo.\nGli altri compiti statutari del SEBC, svolti dalla Banca d'Italia, sono:\nNell\u2019ambito di quest\u2019ultimo compito la Banca d\u2019Italia, assieme alla Deutshe Bundesbank ed alla Banque de France (le 3CB) ha realizzato, e gestisce dal 2007, il sistema di regolamento lordo in tempo reale dei pagamenti all\u2019ingrosso: TARGET2. Le 3CB assieme al Banco de Espa\u00f1a hanno poi costituito un ulteriore consorzio, le 4CB, che ha implementato ne 2015 la piattaforma di regolamento delle transazioni in titoli: TARGET2 Securities. Pi\u00f9 di recente la Banca ha progettato e rilasciato TIPS, per la gestione dei pagamenti istantanei dell\u2019Eurosistema.\nA seguito dell\u2019emanazione delle normative conosciute come Unione Bancaria, la Banca partecipa al Meccanismo di vigilanza unico europeo (SSM). Assieme agli altri paesi firmatari condivide le politiche e l\u2019attuazione della vigilanza prudenziale del sistema bancario e promuove il mantenimento della stabilit\u00e0 del sistema finanziario. Interviene in caso di eventuali crisi bancarie secondo le funzioni attribuite dei regolamenti.\nLa Banca nell'ambito del compito di gestione della circolazione monetaria, ospita una delle 11 officine carte valori autorizzate dalla Banca Centrale Europea per la ricerca, lo sviluppo e la stampa delle banconote in euro. Cura la gestione del ciclo del contante e si occupa della lotta alla contraffazione della divisa europea.\nLe ulteriori funzioni svolte dalla Banca all\u2019interno del SEBC sono:\nRiserve auree.\nAl 2015 la banca d'Italia detiene un totale di 2.451,8 tonnellate d'oro.\nBibliografia.\nCollana storica della Banca d'Italia"}
{"id": "901421", "revid": "599013", "url": "https://it.wikipedia.org/wiki?curid=901421", "title": "Naohiro Takahara", "text": "Caratteristiche tecniche.\n\u00c8 una punta, destro, attaccante talentuoso dotato di fisicit\u00e0 e di una buona corsa, \u00e8 in grado di trovare la rete con il gol di prima intenzione, vanta sia precisione sia potenza di tiro, infatti \u00e8 capace di calciare anche da fuori area trovando il gol; inoltre \u00e8 molto bravo a segnare anche con i suoi tiri di testa ed \u00e8 un ottimo rigorista.\nCarriera.\nClub.\nJ\u00fabilo Iwata e Boca Juniors.\nNaohiro Takahara fa il suo esordio nel calcio professionistico militando nel J\u00fabilo Iwata a partire dal 1998 subito dopo aver concluso le scuole superiori, segner\u00e0 il suo primo gol nella partita di J1 League nella vittoria contro il Kyoto Sanga segnando la rete del 2-0, segner\u00e0 la sua prima doppietta nella vittoria per 6-2 contro il Vegalta Sendai in Coppa J. League. Sempre nello stesso anno, durante il campionato giapponese, segner\u00e0 la sua prima tripletta nella vittoria contro il JEF Chiba imponendosi per 6-2. Vincer\u00e0 la J. League 1999 dove per ben quattro volte sar\u00e0 autore di una doppietta, nella vittoria per 3-2 contro lo Bellmare Hiratsuka, in quella per 6-2 contro il Kyoto Sanga, contro l'Urawa Red Diamonds imponendosi per 4-3, e nella sconfitta contro il Cerezo Osaka per 3-2, infine la squadra si aggiudicher\u00e0 la vittoria contro lo Shimizu S-Pulse: il J\u00fabilo Iwata vincer\u00e0 per 2-1 la partita d'andata perdendo per il medesimo risultato quella di ritorno, le due squadre arriveranno ai rigori dove il J\u00fabilo Iwata vincer\u00e0 per 4-2, e Takahara segner\u00e0 uno dei rigori vincenti.\nViene ceduto in prestito al Boca Juniors, questo fa di lui il primo nipponico a militare nella Primera Divisi\u00f3n Argentina, giocando solo 7 partite con la squadra, segnando una sola rete contro il Lan\u00fas calciando la palla la quale viene respinta dal portiere, per poi calciarla una seconda volta dato che era ancora in gioco riuscendo cos\u00ec a segnare il gol del 6-1. Torner\u00e0 a giocare per il J\u00fabilo Iwata vincendo l'edizione 2002 della J1 League trascinando la squadra alla vittoria con 26 gol come miglior marcatore del campionato, segnando delle doppiette in varie vittorie come quella per 2-0 contro l'FC Tokyo e il Gamba Osaka, o qualla per 3-1 contro lo Yokohama F\u00b7Marinos, segner\u00e0 una tripletta nella vittoria per 4-0 contro Vegalta Sendai, e sar\u00e0 autore di 4 reti nella vittoria per 6-1 contro l'FC Tokyo.\nAmburgo e Eintracht Francoforte.\nGiocher\u00e0 in Germania nel club tedesco dell'Amburgo segnando la sua prima rete in Bundesliga grazie a un tiro di testa che permetter\u00e0 alla sua squadra di pareggiare per 1-1 contro il Bayern Monaco. Inoltre sar\u00e0 autore del gol del 4-0 nella vittoria ai danni del FC N\u00fcrnberg. Giocher\u00e0 come titolare per tutta la partita nella finale di DFB-Ligapoka il 28 luglio 2003 allo Stadion am Bruchweg segnando il gol del temporaneo 3-0 nella vittoria per 4-2 contro il Borussia Dortmund. Segner\u00e0 la sua prima rete in Coppa di Germania nell'edizione 2003-2004 con la rete che decider\u00e0 la vittoria su misura per 1-0 contro il Dinamo Dresda. Continuer\u00e0 a giocare per l'Amburgo fino al 2006, sar\u00e0 determinante quando segner\u00e0 la sua prima doppietta nel campionato tedesco nella vittoria per 2-1 contro l'Hertha Berlino.\nIn seguito giocher\u00e0 per l'Eintracht Francoforte segnando il suo primo gol con la maglia della sua nuova squadra nella vittoria per 2-0 contro il Siegen nella Coppa di Germania 2006-2007, e segner\u00e0 una doppietta ai quarti di finale contro il Kickers Offenbach nella vittoria per 3-0. Sar\u00e0 il primo calciatore giapponese a segnare una tripletta in Bundesliga nella vittoria contro l'Alemannia Aachen per 3-2. Sar\u00e0 autore della doppietta nel pareggio di 2-2 in UEFA Europa League contro il Fenerbah\u00e7e.\nUrawa Reds e Suwon Bluewings.\nTorner\u00e0 a giocare in Giappone nella prima divisione, vestendo la maglia dell'Urawa Red Diamonds con un trasferimento di 180 000 000 di yen, segnando una doppietta contro il Kyoto Sanga nella vittoria per 4-0, e segner\u00e0 il gol decisivo dell'1-0 nella vittoria contro l'Omiya Ardija, inoltre con un'altra doppietta aiuter\u00e0 la sua squadra a imporsi sul Montedio Yamagata per 3-2. Successivamente verr\u00e0 ceduto in prestito giocando in Corea del Sud nella K-League nella squadra del Suwon Samsung Bluewings segnando una doppietta nella vittoria per 4-2 contro l'FC Seul, inoltre segner\u00e0 un gol con un rigore trasformato nel pareggio per 1-1 contro il Sangmu FC.\nShimizu S-Pulse e Tokyo Verdy.\nTakahara giocher\u00e0 nuovamente nella J1 League militando nel Shimizu S-Pulse, sar\u00e0 autore di una doppietta contro l'Omiya Ardija nella vittoria per 4-1, e aprir\u00e0 le marcature nella vittoria per 2-1 contro il Montedio Yamagata. Segner\u00e0 una rete nella vittoria per 5-0 contro il Gainare Tottori nella Coppa dell'Imperatore. Giocher\u00e0 poi nella seconda divisione, la J2 League con la squadra del Tokyo Verdy segnando la sua prima rete in campionato con il gol del pareggio nell'1-1 contro il Giravanz Kitakyushu, inoltre su rigore aprir\u00e0 le marcature contro il Vissel Kobe per poi segnare il gol del 2-1 che sancir\u00e0 la vittoria, segner\u00e0 inoltre una doppietta nel pareggio per 3-3 contro il Tochigi SC, e con un calcio di rigore sar\u00e0 autore del gol che permetter\u00e0 alla sua squadra di vincere per 3-2 contro lo Yokohama FC, inoltre segner\u00e0 il gol del 2-1 nella vittoria contro il V-Varen Nagasaki.\nSagamihara e Okinawa SV.\nGiocher\u00e0 nella J3 League con la squadra del Sagamihara per due stagioni, con un rigore segner\u00e0 la rete del 3-0 nella vittoria contro il Blaublitz Akita, inoltre sar\u00e0 autore del gol 4-2 nella vittoria contro lo Yokohama SCC. Segner\u00e0 la rete del 3-1 nella vittoria ai danni del Fujieda MYFC e sar\u00e0 autore del gol del 2-0 nella vittoria contro il Nagano Parceiro.\nTakahara e il judoca Tadahiro Nomura fonder\u00e0 un club: l\"'Okinawa SV\" che milita nella Kyushu Soccer League di cui lui \u00e8 calciatore, allenatore e amministratore.\nNazionale.\nNaohiro Takahara viene convocato nella nazionale del Giappone Under-17 partecipando al mondiale giovane di Ecuador 1995 dove il Giappone viene eliminato nella fase a girone, Takahara segner\u00e0 una sola rete, marcando il gol del 2-1 nella vittoria contro gli Stati Uniti.\nVerr\u00e0 convocato come membro del Giappone Under-20 al mondiale in Nigeria del 1999 dove otterr\u00e0 l'argento, nella fase a girone segner\u00e0 una rete contro gli Stati Uniti nella vittoria per 3-1, durante gli ottavi di finale il Giappone pareggia contro il Portogallo per 1-1 per poi vincere 5-4 ai rigori, Takahara segner\u00e0 uno dei rigori vincenti, infine segner\u00e0 un gol nella semifinale contro l'Uruguay vinta per 2-1.\nNel 2000 viene convocato in nazionale maggiore trovando per la prima volta la rete nella partita vinta contro il Brunei per 9-0 segnando una doppietta. Ottiene la convocazione in nazionale olimpica per le Olimpiadi di Sydney, sar\u00e0 autore di una doppietta che decider\u00e0 la vittoria su 2-1 contro il Sudafrica, inoltre segner\u00e0 il gol del temporaneo 2-1 ai quarti di finale contro gli Stati Uniti anche se Peter Vagenas segner\u00e0 la rete del pareggio e la partita si concluder\u00e0 2-2 finendo ai rigori dove il Giappone verr\u00e0 eliminato per 5-4.\nGiocher\u00e0 all'Asian Cup 2000, dove nella fase a girone segner\u00e0 un gol nella vittoria contro l'Arabia Saudita per 4-1 e una tripletta nella vittoria per 8-1 contro l'Uzbekistan, inoltre ai quarti di finale segner\u00e0 un'altra rete nella vittoria per 4-1 contro l'Iraq infine Takahara si potr\u00e0 laureare campione d'Asia quando il Giappone batter\u00e0 un'altra volta l'Arabia Saudita in finale.\nIl 27 marzo 2002 disputer\u00e0 una partita amichevole contro la Polonia dove segner\u00e0 il gol del 2-0 che sancir\u00e0 la vittoria della nazionale giapponese. Viene convocato per partecipare alla FIFA Confederations Cup 2003 dove il Giappone verr\u00e0 eliminato nella fase a girone, Takahara giocher\u00e0 tutte e tre le partite. Il 20 agosto 2003 segner\u00e0 una doppietta nella vittoria per 3-0 nell'amichevole contro la Nigeria, mentre il 7 settembre 2005 segner\u00e0 un gol in un'amichevole molto combattuta contro l'Honduras vinta per 5-4. Il 30 maggio 2006 metter\u00e0 a segno una doppietta nell'amichevole che finir\u00e0 con un prestigioso pareggio contro la Germania.\nVerr\u00e0 convocato per partecipare al Mondiale 2006 dove il Giappone non riuscir\u00e0 a superare la fase a girone, Takahara giocher\u00e0 tutte e tre le partite. Il 24 marzo 2007 segner\u00e0 il gol del 2-0 nell'amichevole vinta contro il Per\u00f9\nPrender\u00e0 parte all'Asian Cup 2007, nella fase a girone segner\u00e0 una rete nel pareggio per 1-1 contro il Qatar, e realizzer\u00e0 una doppietta nella vittoria per 3-1 contro gli Emirati Arabi Uniti, ai quarti di finale contro l'Australia segner\u00e0 la rete del pareggio del 1-1 e la partita si concluder\u00e0 ai rigori, dove Takahara non riuscir\u00e0 a mettere a segno il suo tiro dal dischetto, anche se ci\u00f2 sar\u00e0 ininfluente ai fini della vittoria dove il Giappone si imporr\u00e0 per 4-3 venendo tuttavia eliminato dall'Arabia Saudita per 3-2 in semifinale.\nStatistiche.\nCronologia presenze e reti in Nazionale.\n "}
{"id": "901422", "revid": "767487", "url": "https://it.wikipedia.org/wiki?curid=901422", "title": "Juan Carlos Biondini", "text": "Originario di Jun\u00edn in Argentina, si trasferisce in Italia nel 1974; in meno di due anni diviene amico di Francesco Guccini, a lui presentato dalla comune conoscenza di Deborah Kooperman, cantautrice e chitarrista dei primi album del cantautore emiliano. Proprio quest'ultimo, notandolo, gli assegna la chitarra solista e talvolta la seconda voce in moltissimi dei suoi album, sia studio che live, come la parte di Sancho Panza in \"Don Chisciotte\". Sempre con Guccini si adopera anche come compositore in varie canzoni, come \"Cencio\", \"Le ragazze della notte\", \"Luna fortuna\", \"Il caduto\" e \"Scirocco\".\nBiondini collabora anche con altri artisti italiani: Paolo Conte per l'album \"Un gelato al limon\", Claudio Lolli per l'album \"Nove pezzi facili\", Bruno Lauzi, Vinicio Capossela, Sergio Endrigo, Leda Battisti e alcuni stranieri.\nInoltre, si cimenta anche in varie esibizioni personali e ha prodotto alcuni album, nei quali \u00e8 evidente una forte influenza musicale sudamericana."}
{"id": "901426", "revid": "228587", "url": "https://it.wikipedia.org/wiki?curid=901426", "title": "Giovanna d'Aragona", "text": ""}
{"id": "901427", "revid": "110157", "url": "https://it.wikipedia.org/wiki?curid=901427", "title": "Release (David Knopfler)", "text": "Release \u00e8 un album del 1983 di David Knopfler."}
{"id": "901437", "revid": "5792", "url": "https://it.wikipedia.org/wiki?curid=901437", "title": "ISBD", "text": ""}
{"id": "901439", "revid": "120923909", "url": "https://it.wikipedia.org/wiki?curid=901439", "title": "Russell Alan Hulse", "text": "Utilizzando il radiotelescopio di Arecibo, sull'isola di Porto Rico insieme al collega Joseph Hooton Taylor, nel 1974, dopo una ricerca a grande scala sulla rilevazione di pulsar, ne ha scoperte una dozzina che emettono regolari e rapidi fasci di onde radio.\nIn particolare l'irregolarit\u00e0 nell'emissione radio della \"pulsar doppia\" PSR 1913+16 ha portato i due a dedurre che la pulsar ha per compagna una stella alla quale \u00e8 legata in una stretta orbita.\nTale scoperta ha valso ad entrambi l'attribuzione del Premio Nobel per la fisica nell'anno 1993. Dal 2003 \u00e8 docente di fisica e matematica presso l'Universit\u00e0 del Texas a Dallas."}
{"id": "901443", "revid": "31886", "url": "https://it.wikipedia.org/wiki?curid=901443", "title": "Russell A. Hulse", "text": ""}
{"id": "901459", "revid": "729019", "url": "https://it.wikipedia.org/wiki?curid=901459", "title": "Legio V Macedonica", "text": "La Legio V \"Macedonica\" (\"Macedone\") fu una legione romana raccolta dal console Gaio Vibio Pansa Cetroniano e da Ottaviano nel 43 a.C.; la legione entr\u00f2 a far parte dell'esercito bizantino, scomparendo probabilmente nel 636, nella battaglia di Yarmuk contro gli Arabi.\nIl simbolo della legione era il toro, ma anche l'aquila fu utilizzata. La legione ricevette il \"cognomen\" \"Macedonica\" dal fatto che stazion\u00f2 in Macedonia per un certo periodo.\nStoria.\nCreazione e invio in Macedonia.\nLa Legio V fu una delle ventotto legioni di Ottaviano. Due \"quinte\" legioni sono attestate dalle fonti, la V \"Gallica\" e la V \"Urbana\", ed \u00e8 probabile che entrambe siano quella diventata poi la V \"Macedonica\". \u00c8 probabile che la legione abbia partecipato alla battaglia di Azio (31 a.C.), che segn\u00f2 la vittoria definitiva di Ottaviano su Marco Antonio e lo incoron\u00f2 signore assoluto della Repubblica romana.\nL'anno successivo la legione fu inviata a presidiare la Macedonia, nell'ambito del ri-schieramento delle legioni romane alla fine delle guerre civili. Dopo la permanenza in Macedonia, che termin\u00f2 nel 6 d.C. con l'invio a Oescus (Mesia), la V fu nota come \"Macedonica\" per i successivi sei secoli.\nRivolta in Giudea.\nNel 62 alcune vessillazioni della V combatterono al comando di Lucio Cesennio Peto contro i Parti in Armenia; dopo la sconfitta nella battaglia di Rhandeia, la vittoriosa controffensiva romana venne organizzata inviando in oriente tutta la V \"Macedonica\", assieme alla III \"Gallica\", alla VI \"Ferrata\" e alla X \"Fretensis\", sotto il comando di Gneo Domizio Corbulone.\nLa V era probabilmente ancora in oriente quando scoppi\u00f2 la prima guerra giudaica nel 66. L'imperatore Nerone affid\u00f2 il compito di sedare la rivolta ebraica al generale Tito Flavio Vespasiano, cui assegn\u00f2 le legioni V \"Macedonica\", X \"Fretensis\" e XV \"Apollinaris\". Nel 67 la citt\u00e0 galilea di Seffori si arrese pacificamente ai romani, e in seguito la \"Macedonica\" conquist\u00f2 la montagna del Garizim, il principale santuario dei Samaritani. Nell'\"Anno dei quattro imperatori\", il 68, fu speso dalla legione ad Emmaus, dove sono state ritrovate diverse tombe dei soldati della \"Macedonica\".\nDopo la nomina di Vespasiano ad imperatore e la sua partenza per Roma, il comando dell'esercito pass\u00f2 a suo figlio, il futuro imperatore Tito, che pose fine alla guerra. Terminata l'emergenza, la V ritorn\u00f2 nella sua provincia, in Mesia, nel 71. Nel 96 fu \"tribunus militum\" della legione il futuro imperatore Publio Elio Traiano Adriano.\nIn Dacia, a protezione della frontiera danubiana.\nDal 101 al 106 la legione fu impegnata in Dacia, nella campagna di Traiano contro le popolazioni locali, volta alla conquista della Dacia. Al termine della guerra (107) la V \"Macedonica\" rimase nella provincia appena annessa, di stanza a Troesimus sul delta del Danubio.\nQuando l'imperatore Lucio Vero inizi\u00f2 la propria campagna contro i Parti (161-166), la legione fu inviata in oriente, ma torn\u00f2 poi nella Dacia Porolissensis, con il campo elevato a Potaissa (moderna Turda, Romania).\nLa sicurezza della frontiera settentrionale costitu\u00ec un grosso problema per l'impero; quando l'imperatore Marco Aurelio si trov\u00f2 a dove combattere contro i Marcomanni, i Sarmati e i Quadi, la V rivide il campo di battaglia. All'inizio del regno di Commodo, la V \"Macedonica\" e la XIII \"Gemina\" sconfissero ancora una volta i Sarmati, sotto il comando di quei Pescennio Nigro e Clodio Albino che contesero a Settimio Severo la porpora imperiale.\nQuando la V sconfisse un esercito di mercenari in Dacia, nel 185 o nel 187, ricevette il titolo onorifico di \"Pia Constans\" (\"Pia e affidabile\") o \"Pia Fidelis\" (\"Pia e leale\").\nDal III secolo all'impero bizantino.\nPur restando di stanza a Potaissa per tutto il III secolo, la V \"Macedonica\" combatt\u00e9 in diverse occasioni, guadagnandosi onori ed encomi. L'imperatore Valeriano confer\u00ec alla V i titoli \"III Pia III Fidelis\" (\"Tre volte pia, tre volte leale\"); suo figlio, Gallieno, onor\u00f2 la legione con i titoli \"VII Pia VII Fidelis\", mentre i titoli vennero conferiti per la quarta, quinta e sesta volta in occasione, probabilmente, dell'utilizzo della legione come parte del \"comitatus\" (esercito mobile) dell'imperatore contro gli usurpatori Ingenuo e Regaliano (260, Mesia). Una vessillazione combatt\u00e9 anche contro l'usurpatore Vittorino (Gallia, 269\u2013271).\nLa legione torn\u00f2 ad Oescus nel 274, dopo che l'imperatore Aureliano decise di ritirarsi dalla sponda orientale del Danubio rinunciando alla Dacia. Il compito della \"Macedonica\" nei secoli successivi fu quello di proteggere la provincia. L'unit\u00e0 di cavalleria creata da Gallieno fu definitivamente separata dalla legione dall'imperatore Diocleziano (284-305), divenendo parte del suo \"comitatus\". Tale unit\u00e0 fu inviata in Mesopotamia, dove fu impegnata vittoriosamente contro i Sasanidi nel 296, e poi a Menfi in Egitto, dove si trovava ancora all'epoca dell'impero bizantino. Al tempo della \"Notitia dignitatum\" suoi distaccamenti (\"vexillationes\") erano posti sotto il comando del \"Magister militum per Orientem\", risultando ormai di fatto una unit\u00e0 militare indipendente dalla \"legione madre\" (\"legio comitatensis\").\nLa V \"Macedonica\" fu probabilmente distrutta nella battaglia di Yarmuk (636) contro gli Arabi."}
{"id": "901465", "revid": "21880", "url": "https://it.wikipedia.org/wiki?curid=901465", "title": "Fissazione del carbonio", "text": ""}
{"id": "901466", "revid": "1313191", "url": "https://it.wikipedia.org/wiki?curid=901466", "title": "Fotosintesi CAM", "text": "La fotosintesi CAM (acronimo di \"Crassulacean Acid Metabolism\", ossia metabolismo acido delle crassulacee) \u00e8 un ciclo metabolico di fissazione del carbonio che consente di ottimizzare l'attivit\u00e0 fotosintetica in ambienti estremi, quali quelli desertici.\nLa fotosintesi CAM, attuata nelle Crassulaceae, nelle Cactaceae e in alcune specie di altre famiglie (es. \"Ananas\", \"Agave\", \"Sedum\", ecc.), \u00e8 un adattamento xerofitico vero e proprio perch\u00e9 consente lo svolgimento della fotosintesi anche con gli stomi chiusi. Nelle vie metaboliche ordinarie delle piante C3 e delle piante C4, infatti, la fotosintesi necessita dell'apertura degli stomi affinch\u00e9 si svolgano gli scambi gassosi (ingresso della CO2 e uscita dell'O2). In caso di chiusura degli stomi, pertanto, le piante non svolgono la fotosintesi.\nProcesso.\nNelle piante a metabolismo CAM si svolge una via metabolica alternativa che rappresenta un'evoluzione adattativa del ciclo di Calvin, proprio delle piante C3. La fase luminosa e la fase di fissazione sono infatti separate nel tempo. Durante la notte la pianta apre gli stomi, permettendo l'ingresso dell'anidride carbonica che si addizioner\u00e0 al fosfoenolpiruvato (detto anche \"PEP\", un composto a 3 atomi di carbonio) - tale reazione \u00e8 catalizzata dall'enzima fosfoenolpiruvato carbossilasi - formando degli acidi carbossilici a quattro atomi di carbonio (\"C4\"); prevalentemente viene formato ossaloacetato (forma ionica dell'acido ossalacetico). In seguito un'altra reazione, catalizzata dall'enzima malato deidrogenasi, ridurr\u00e0 l'ossaloacetato a acido malico (forma ionica dell'acido L-malico, anch'esso un acido carbossilico a quattro atomi di carbonio) che verr\u00e0 accumulato nei vacuoli. Il giorno seguente, a stomi chiusi, quando vi sar\u00e0 bisogno di produrre anidride carbonica, gli acidi C4 accumulati nel corso della notte verranno rotti, producendo piruvato (che verr\u00e0 poi fosforilato da ATP ritornando acido fosfoenolpiruvico, detto anche \"PEP\") e appunto anidride carbonica che verr\u00e0 metabolizzata nel ciclo di Calvin.\nLa via metabolica CAM ha un'efficienza fotosintetica molto bassa, tuttavia permette lo svolgimento della fotosintesi in condizioni ambientali che impedirebbero le altre vie. Il mantenimento degli stomi chiusi durante il giorno fa s\u00ec che non vi sia dispersione di acqua.\nUn aspetto interessante del metabolismo CAM consiste nel fatto che, pur avendo una base genetica, il meccanismo \u00e8 innescato dalle condizioni ambientali: la fotosintesi CAM si svolge infatti in condizioni di clima arido, ma in occasione di giornate umide, ad esempio dopo un temporale, le piante CAM svolgono il ciclo di Calvin secondo il meccanismo delle piante C3. La fotosintesi CAM, pertanto, va intesa come una risorsa metabolica integrativa che consente il proseguimento dell'attivit\u00e0 vegetativa anche in condizioni proibitive."}
{"id": "901467", "revid": "110157", "url": "https://it.wikipedia.org/wiki?curid=901467", "title": "Cut the Wire", "text": "Cut the Wire \u00e8 un album del 1986 di David Knopfler."}
{"id": "901470", "revid": "767487", "url": "https://it.wikipedia.org/wiki?curid=901470", "title": "Arthur e la vendetta di Maltazard (film)", "text": "Arthur e la vendetta di Maltazard (\"Arthur et la vengeance de Maltazard\") \u00e8 un film del 2009 scritto e diretto da Luc Besson, girato in parte in animazione e in live action.\nIl film \u00e8 tratto dall'omonimo romanzo scritto dallo stesso Besson, ispirato ad un'idea di C\u00e9line Garcia. Il film \u00e8 il seguito di \"Arthur e il popolo dei Minimei\" dello stesso autore.\nTrama.\nLa storia riprende circa 10 mesi dopo gli avvenimenti del primo episodio \"Arthur e il popolo dei Minimei\". Arthur, il protagonista riesce a superare le prove per diventare un membro degli indigeni, riconciliandosi con la natura. Nel frattempo, il padre cattura un'ape e sta per ucciderla, ma mentre prende lo spray insetticida, Arthur la libera e quest'ultima per vendetta, lasciando illeso il ragazzo, punge Armand. Quest'ultimo trova in seguito l'alveare e progetta di distruggerlo, ma gli indigeni e il nonno gli impediscono di farlo. Stanco di tutto ci\u00f2, fa i bagagli e obbliga la moglie e il figlio a seguirlo, ma Arthur riceve un chicco di riso con su scritto \"Aiuto\" mandato dai Minimei.\nRivela l'accaduto al nonno, il quale progetta quindi di andare a salvarli, con disappunto di Daisy, sua moglie, che ha paura di perderlo di nuovo. Per fortuna, durante una sosta Alfred, il cane del nonno, raggiunge Arthur lungo la strada e riesce a sostituirlo nella macchina e Arthur scappa, tornando dal nonno. Tutto \u00e8 pronto e con il raggio di luna il passaggio sta per aprirsi, ma proprio a mezzanotte, una grossa nuvola nera copre la luna e il passaggio si chiude. Capendo di essere alle strette, Arthur chiede al capo degli indigeni se c'\u00e8 un modo per rimpiazzare il raggio di luna e il capo risponde che pu\u00f2 usare le funi, un sistema molto rischioso (quasi mortale), che fu inventato prima del telescopio e che consiste nel legare la persona attorno a delle funi magiche e stringendole per estrarre via tutta l'acqua dal corpo. Dopo aver sopportato le sofferenze di tale pratica, Arthur entra nel mondo dei Minimei, e il capo degli indigeni avverte il nonno che se perder\u00e0 il raggio di luna il giorno dopo, per ritornare nel suo mondo dovr\u00e0 aspettare 10 lune (circa 9/10 mesi).\nNel frattempo Arthur capita nella discoteca e l\u00ec trova il dj Max, suo vecchio amico, che gli rivela che Betameche \u00e8 stato catturato dalle guardie degli Unicorni; mentre Max crea un diversivo con l'aiuto di un suo amico, Arthur libera Betameche e insieme scappano. In seguito, avendo un incubo, la nonna si sveglia e si accorge che il marito Archibald non c'\u00e8 e lo trova mentre parla con gli indigeni, scoprendo tutto. Anche i genitori, scoperto l'inganno di Alfred, ritornano a casa, ma hanno un incidente con un montone, che rompe la loro auto. Riescono a tornare a casa e l\u00ec scoprono quanto avvenuto, ma il nonno e gli indigeni li rassicurano. La mattina seguente Arthur e Betameche cavalcano una farfalla, ma poi cadono su una ragnatela e si imbattono in un ragno. Incredibile ma vero, Betameche d\u00e0 uno schiaffo al ragno e con un lecca-lecca lo addomestica (avendo lavorato in una fattoria di ragni da ragazzino) e l'aracnide li porta al villaggio. Mentre il ragno se ne va, i due entrano al villaggio e l\u00ec scoprono che la festa era stata cancellata. Tuttavia, non appena tutti vedono Arthur, la festa viene all'istante riorganizzata e Arthur racconta a tutti della richiesta di aiuto, ma tutti si mettono a ridere, dicendo che i Minimei comunicano solo con le foglie. Dopo la festa, Miro racconta ad Arthur di Selenia, la quale, rimasta delusa dall'assenza di Arthur, se n'era andata e gli racconta di tutti i preparativi che ella aveva fatto per ricevere Arthur. Ad un tratto, dalla porta si vede Selenia la quale \u00e8 tenuta in ostaggio da Maltazard.\nInizialmente, Arthur offre la sua vita per Selenia, ma Maltazard rifiuta e racconta che dopo l'amara sconfitta inflittagli nel film precedente, il contrabbandiere gli parl\u00f2 della cucina della casa dove si poteva osservare chi entrava e chi usciva ed egli vedeva tutti gli abitanti (Daisy, Archibald il nonno e i genitori di Arthur) e ascoltando le conversazioni del piano superiore, scopr\u00ec tutto. Ma quando ud\u00ec anche della partenza progettata dal padre, egli gli mand\u00f2 la richiesta di aiuto, obbligando un ragno a spedire il messaggio al ragazzo. In seguito, Maltazard si dirige al passaggio, minacciando di portare con s\u00e9 Selenia per poi ucciderla e schiavizzare la famiglia di Arthur, ma Miro ha un'idea e quando Arthur lancia a Maltazard il porta-oggetti di Betameche, Miro attiva la leva del passaggio e spedisce Maltazard fuori, salvando la vita a Selenia, la quale bacia Arthur appassionatamente, felice di rivederlo.\nNel frattempo, Maltazard viene catturato da uno scarabeo, il quale lo vuole divorare, ma accade una cosa incredibile: Maltazard comincia a crescere sempre di pi\u00f9 fino a diventare altissimo; il povero scarabeo viene poi mangiato da Maltazard. Ma c'\u00e8 di peggio: Miro attivando la leva del passaggio non sapeva che ci\u00f2 avrebbe causato degli effetti collaterali e tutti scoprono che il passaggio \u00e8 esploso, lasciando Arthur all'insignificante statura di 2 millimetri. Nella scena finale, appare Maltazard che con un semplice \"buh!\" spaventa gli animali del bosco circostante; al che, egli comincia a ridere follemente, preparandosi a conquistare il mondo.\nDistribuzione.\nIl film \u00e8 uscito in Italia il 30 dicembre 2009.\nSequel.\nIl sequel del film si chiama \"Arthur e la guerra dei due mondi\" (\"Arthur et la guerre des deux mondes\") ed \u00e8 stato pubblicato in Francia il 22 agosto 2010. Il film in America \u00e8 uscito direttamente su DVD il 22 marzo 2011 insieme al secondo film."}
{"id": "901473", "revid": "767487", "url": "https://it.wikipedia.org/wiki?curid=901473", "title": "Deeds of Flesh", "text": "I Deeds of Flesh sono una band brutal death metal di San Luis Obispo, California nato nel 1993.\nStoria.\nSono conosciuti per aver fondato la Unique Leader Records, un'etichetta discografica dedita esclusivamente al death metal. La loro musica pu\u00f2 essere descritta come una combinazione della velocit\u00e0 furiosa dei Napalm Death con il death metal rabbioso dei Suffocation, altre caratteristiche sono i riff atonali, tremolo picking e breakdown.\nIl 29 novembre 2018, il chitarrista Erik Lindmark \u00e8 deceduto all'et\u00e0 di 46 anni per sclerosi. Nel comunicato della pagina Facebook, l'etichetta Unique Leader Records, fondata dallo stesso Lindmark, ha affermato che non pubblicher\u00e0 nuovi album a gennaio per riassettare il proprio catalogo."}
{"id": "901474", "revid": "114395791", "url": "https://it.wikipedia.org/wiki?curid=901474", "title": "Yoshiaki Kawajiri", "text": "Biografia.\nDopo essersi diplomato alla scuola superiore di Yokohama nel 1968, cominci\u00f2 a lavorare per alcuni anni come animatore alla Mushi Production, fino alla sua chiusura nel 1973. Entr\u00f2 quindi alla Madhouse e negli anni settanta fu promosso a direttore dell'animazione (\"sakkan\"), debuttando poi come regista nel 1984 con \"SF shinseiki Lensman\" insieme al pi\u00f9 esperto Kazuyuki Hirokawa.\nInteressato ad un tipo di animazione pi\u00f9 cupo, diresse il secondo episodio dell'\"omnibus movie\" \"Manie-Manie - I racconti del labirinto\", dal titolo \"Hashiru otoko\" (\"L'uomo che correva\"), ed in seguito la Madhouse lo scelse per dirigere un cortometraggio di 35 minuti basato su racconti di Hideyuki Kikuchi, uscito col titolo \"Y\u014dj\u016b toshi\" (\"La citt\u00e0 delle bestie incantatrici\"). La produzione rimase cos\u00ec impressionata dal lavoro che gli chiese di farne un lungometraggio. Kawajiri accett\u00f2, ed in meno di un anno complet\u00f2 quello che sarebbe stato il suo primo film, dall'idea iniziale al montaggio finale. Dopo il successo commerciale e di critica riscosso dal film, uscito nel 1987, Kawajiri si guadagn\u00f2 molta pi\u00f9 libert\u00e0, ed ebbe la possibilit\u00e0 di cominciare a scrivere e disegnare un proprio film ambientato nel Giappone feudale ed ispirato alle gesta dell'eroe popolare giapponese \"Jubei Yagyu\", dal titolo \"Jubei Ninpucho\" (\"Ninja Scroll\"), che per\u00f2 vedr\u00e0 la luce solo nel 1993. Nel frattempo, nel 1988 conclude il dittico iniziato con \"Y\u014dj\u016b toshi\" realizzando il lungometraggio OAV \"Makai toshi Shinjuku\" (\"Demon City Shinjuku\").\nTra i successivi lavori di regia figurano i due OAV di \"\" del 1989 e i tre OAV di \"Cyber City Oedo 808\" dell'anno seguente. Dopo l'uscita di Ninja Scroll, scrive e dirige, tra l'altro, i 4 OAV di \"Birdy the Mighty\" nel 1996, il film \"Vampire Hunter D - Bloodlust\" nel 2000, e la serie TV \"X\" nel 2001. Riconosciuto ormai a livello internazionale grazie all'uscita anche in Occidente di Ninja Scroll, nel 2002 non a caso viene chiamato dai fratelli Wachowski a partecipare ad \"Animatrix\", opera d'animazione collettiva ispirata alla saga di Matrix che ha visto coinvolti i migliori \"anime maker\" giapponesi, di cui scrive e dirige il quinto episodio, \"Program\", e dirige il sesto, \"World record\". Nel 2007 dirige il film d'animazione \"Highlander - The search for vengeance\" (\"Highlander - Vendetta immortale\"), ispirato al celebre film dal vivo \"Highlander - l'ultimo immortale\"."}
{"id": "901481", "revid": "125269847", "url": "https://it.wikipedia.org/wiki?curid=901481", "title": "Naomi Campbell", "text": "Soprannominata la \"Venere Nera\", \u00e8 stata inserita dalla rivista \"People\" tra le 50 donne pi\u00f9 belle del mondo. Ha un patrimonio di 60 milioni di dollari.\nBiografia.\nNaomi Campbell \u00e8 nata a Streatham, un quartiere a sud di Londra, dalla diciottenne Valerie Morris, una ballerina di origini giamaicane; in accordo ai desideri della madre, Naomi non ha mai incontrato suo padre, che ha abbandonato Valerie quando era incinta di quattro mesi ed \u00e8 rimasta senza nome sul suo certificato di nascita. Ha acquisito il cognome Campbell dal secondo marito di sua madre. Ha un fratellastro, Pierre, nato nel 1985. Naomi \u00e8 di ascendenza afro-giamaicana, cos\u00ec come sino-giamaicane attraverso la nonna paterna, il cui cognome era Ming.\nNaomi ha trascorso i suoi primi anni di vita a Roma, dove sua madre ha lavorato come ballerina di danza moderna. Al ritorno a Londra, ha vissuto con parenti mentre sua madre viaggiava in Europa con la compagnia di ballo \"Fantastica\". Dall'et\u00e0 di tre anni, ha frequentato la \"The Barbara Speake Stage School\", e a dieci \u00e8 stata ammessa all'accademia d'arte drammatica \"Italia Conti Academy of Theatre Arts\", dove ha studiato danza classica. Ha frequentato anche la \"Dunraven School\".\nNaomi \u00e8 molto impegnata nel sociale, dando un contributo alla lotta contro la povert\u00e0 in Africa, mentre nel 2005 partecip\u00f2 agli aiuti per i sopravvissuti dell'uragano Katrina; insieme a Iman e Bethann Hardison \u00e8 portavoce della campagna \"Diversity Coalition\", che denuncia le case di moda che in qualche modo penalizzano le modelle nere. \u00c8 la proprietaria di Goldeneye, la tenuta giamaicana in cui Ian Fleming scrisse i libri di James Bond.\nCarriera.\nModella.\nNell'aprile 1986 Naomi appare sulla copertina di \"Elle\" e, sempre nello stesso anno, \u00e8 tra le modelle che posano per Terence Donovan per il calendario Pirelli 1987. Nell'agosto 1988 \u00e8 la prima donna nera ad apparire sulla copertina di \"Vogue\" (prima in Francia e successivamente in Inghilterra) e di \"Time Magazine\".\n\u00c8 stata testimonial nelle campagne pubblicitarie di molte case di moda tra le quali: Fendi, Prada, Ralph Lauren, Alessandro Dell'Acqua, Burberry, Valentino, Versace, Roberto Cavalli, Yves Saint Laurent, Dolce &amp; Gabbana, Louis Vuitton, Dsquared\u00b2, Chlo\u00e9, Emanuel Ungaro, Guess?, Iceberg, Escada, Yohji Yamamoto, Lee Jeans, Pinko e molte altre, e della casa cosmetica Pupa Milano\nNella sua carriera ha sfilato per tutte le pi\u00f9 grandi case di moda al mondo come: Versace, Valentino, Givenchy, Anna Sui, Louis Vuitton, Dolce &amp; Gabbana, Gianfranco Ferr\u00e9, Chanel, Fendi, Prada, Roberto Cavalli, Christian Dior, Herm\u00e8s, Blumarine, Tommy Hilfiger, Yves Saint Laurent, Jean Paul Gaultier, Marc Jacobs, John Galliano, Dsquared\u00b2, Vivienne Westwood, Rocco Barocco, Ralph Lauren, Oscar de la Renta, Zac Posen e moltissime altre.\nHa posato senza veli per la rivista \"Playboy\", ed ha partecipato al noto libro fotografico di Madonna \"Sex\". Nel 1996, 1997, 1998, 2000, 2002, 2003 e 2005 ha partecipato all'annuale sfilata di Victoria's Secret.\nNel 2009 \u00e8 diventata il nuovo volto di Dsquared\u00b2 insieme alla top Linda Evangelista. Nello stesso anno \u00e8 testimonial, insieme a Claudia Schiffer ed Eva Herzigov\u00e1, di \"Anthology Fragrance\", prima collezione di profumi di Dolce &amp; Gabbana.\nNel 2013 partecipa allo show \"The Face\", accanto a Karol\u00edna Kurkov\u00e1 e Coco Rocha nel format americano, Caroline Winberg ed Erin O'Connor in quello britannico, talent dove, in competizione tra di loro, hanno il compito di trovare la supermodel del futuro.\nNel 2015 torna a sfilare a Parigi per Givenchy e viene scelta come testimonial primavera/estate di Burberry, accanto alla modella Jourdan Dunn, e in quella autunno/inverno di La Perla. Nel mese di ottobre appare sulla copertina di \"Vogue Brazil\" accanto alla modella Mariacarla Boscono e al direttore creativo di Givenchy Riccardo Tisci. Nel 2016 la casa editrice Taschen le dedica un libro in due volumi dal titolo \"L'arte della bellezza. L'ascesa di Naomi Campbell all'Olimpo delle celebrit\u00e0, tra i grandi della moda e della fotografia\", in cui si ripercorrono i suoi trent'anni di carriera. Il libro, a cura di Josh Baker, ha un costo di 2000 euro.\nIl 22 settembre 2017 \u00e8 tornata eccezionalmente in passerella alla settimana della moda di Milano per rendere omaggio a Gianni Versace nel ventennale della sua scomparsa, insieme alle colleghe Carla Bruni, Claudia Schiffer, Cindy Crawford e Helena Christensen. Nel 2018 appare per la quarta volta sul Calendario Pirelli, dopo le edizioni del 1987, 1995 e 2005, fotografata da Tim Walker e ispirato alla fiaba \"Alice nel paese delle meraviglie\". Il 4 giugno 2018 ha ricevuto il \"Fashion Icon Award\", premio assegnato dall'associazione Council of Fashion Designers of America alle personalit\u00e0 del mondo della moda che si sono distinte nell'arco dell'anno.\nAttrice.\nNaomi debutta come attrice in televisione. Nel 1988 appare infatti in tre episodi della famosa serie \"I Robinson\". Successivamente partecipa anche ad un episodio della serie \"Willy, il principe di Bel-Air\", accanto a Will Smith.\nIl debutto nel cinema avviene nel 1991, con il film \"Cool as Ice\". Successivamente Naomi interpreta altri film, venendo diretta anche da Spike Lee, in \"Girl 6 - Sesso in linea\" (1996). Nel 1997 fa un piccolo cameo nel film Hollywood brucia. L'unico ruolo da protagonista \u00e8 in \"Testimone scomoda\" (1999). Nel 2003 ha preso parte ad un episodio della serie d'azione \"Fastlane\", al fianco di Tiffany Thiessen e Peter Facinelli. Nel 2006 interpreta il cortometraggio della Pirelli \"The Call\", diretto da Antoine Fuqua per il web.\nNel 2015 viene scelta nel cast della quinta stagione della serie horror antologica \"American Horror Story\", al fianco di Lady Gaga. Nello stesso anno compare anche nella serie televisiva \"Empire\". Dal 2017 entra nel cast ricorrente della serie televisiva \"Star\".\nCantante.\nNaomi esord\u00ec nel 1978, all'et\u00e0 di otto anni, in un videoclip di \"Is This Love\", di Bob Marley. Successivamente partecip\u00f2 a videoclip per cantanti come Michael Jackson, Madonna, Notorious B.I.G., George Michael, Puff Daddy e Macy Gray.\nDebutta come cantante nel 1992 con il singolo \"Cool As Ice\" tratto dall omonimo film dello stesso anno in collaborazione con il rapper Vanilla Ice.\nNel 1995 il vero debutto da solista con il singolo \"Love and Tears\", contenuto nell'album \"Baby Woman\", che vendette 1 milione di copie nel mondo. L'album per\u00f2 non fu molto gradito dalla critica, e nel Regno Unito si posizion\u00f2 soltanto al settantacinquesimo posto nelle classifiche.\n\"Baby Woman\" \u00e8 stato per\u00f2 un successo in Giappone, dove in collaborazione con Toshinobu Kubota, \"La La La Love Song\", il secondo singolo di \"Baby Woman\", \u00e8 diventato una delle \"theme song\" di \"Long Vacation\", un famoso Dorama giapponese del 1996, diventando presto il successo n\u00ba 1 in Giappone, con il singolo che ha venduto circa 1.856.000 copie.\nVita privata.\nLe relazioni.\nCampbell, che non ha mai incontrato il suo padre biologico, riconosce nei produttori discografici Quincy Jones e Chris Blackwell una figura paterna. L'ex presidente sudafricano Nelson Mandela la nomin\u00f2 come la sua \"nipotina ad honorem\". La prima volta conobbe Mandela nel novembre 1994, quando il Congresso Nazionale Africano la invit\u00f2 a recarsi in Sudafrica per incontrare il loro leader. In precedenza aveva donato il ricavato da un servizio fotografico in Tanzania per l'ANC. Nel corso degli anni, Campbell ha prestato sostegno a molte delle campagne politiche e cause umanitarie di Mandela.\nNon \u00e8 mai stata sposata. Nel 1993 ebbe una relazione con il bassista degli U2, Adam Clayton: i due si incontrarono nel febbraio dello stesso anno in quanto quando a Clayton venne chiesto in un'intervista se c'era qualcosa nel mondo che desiderava e che non aveva mai avuto, lui rispose: \"Un appuntamento con Naomi Campbell\". I due si sono separati l'anno successivo. Nel 1998 ebbe inizio una relazione con l'allora team principal della Formula 1 Flavio Briatore; i due furono coinvolti in un rapporto altalenante fino alla loro separazione nel 2003. Naomi ritiene ora Briatore suo \"tutore\".\nIl 18 maggio 2021 ha annunciato di essere diventata madre di una bambina all'et\u00e0 di 51 anni.\nLa tossicodipendenza e la riabilitazione.\nNel 1999, Naomi Campbell \u00e8 entrata in un programma di riabilitazione dopo anni di dipendenza dalla cocaina e dall'alcol. A proposito del fatto di aver assunto droga di sua iniziativa nel 1994, la Campbell dichiar\u00f2 nel 2005: \"Mi stavo divertendo. Vivevo questa vita viaggiando per il mondo e avendo persone che mi davano qualsiasi cosa. Ma la droga \u00e8 molto brutta\". Nel 2002, Campbell ha denunciato il Daily Mirror, dopo che il giornale ha pubblicato un rapporto della sua tossicodipendenza, compresa una fotografia di lei che lasciava una riunione della Narcotici Anonimi. L'Alta Corte ha ordinato \u00a3 3.500 in danni dal Daily Mirror. Nello stesso anno la sentenza \u00e8 stata ribaltata dalla Corte d'appello, che ha ordinato alla Campbell di pagare \u00a3 350.000 di spese legali del giornale, ma nel 2004 la Camera dei lord ha ripristinato la sentenza dei danni dell'Alta corte.\nDoppiatrici italiane.\nNelle versioni in italiano dei suoi film, Naomi Campbell \u00e8 stata doppiata da:\nNella cultura di massa.\nNaomi Campbell appare in versione \"papera\" nella storia Disney \"Paperino e la iella in passerella\", pubblicata nel 1996 e in cui viene chiamata \"Maoni Soupbell\".\nUn altro personaggio con le fattezze della Campbell \u00e8 Marie Laveau, presente in tre avventure di Zagor: \"Vendetta vudu\", \"La regina della citt\u00e0 morta\" e \"Le donne guerriere\"."}
{"id": "901483", "revid": "2196166", "url": "https://it.wikipedia.org/wiki?curid=901483", "title": "Monastero di Valle Christi", "text": "Il monastero di Santa Maria in Valle Christi \u00e8 un monastero cattolico in rovina nella frazione di San Massimo nel comune di Rapallo, in Liguria. L'ex complesso monastico duecentesco \u00e8 inserito nella lista dei monumenti nazionali italiani; \u00e8 uno dei pochi superstiti esempi dell'architettura gotica del territorio ligure.\nStoria.\nSecondo alcuni documenti presenti nell'Archivio di Stato di Genova, e trascritti dallo storico locale Arturo Ferretto, si \u00e8 potuto apprendere che la fondazione del monastero abbia avuto origine dal volere di una nobildonna genovese: Altilia Malfanti, vedova De Mari, e della sorella Tibia (o Tiba). Come affermano i documenti storici pare che siano state le due sorelle - proprietarie del terreno - a suggerire la costruzione di un convento di monache dell'Ordine dei Cistercensi, con l'intenzione poi di ritirarsi esse stesse alla vita monacale.\nUn attestato rogato il 3 aprile del 1204 dall'arcivescovo di Genova Ottone Ghilini conferm\u00f2 la donazione del terreno, ponendo cos\u00ec le basi per l'edificazione dell'edificio conventuale. Alla fine dei lavori, intorno al 1206, il monastero venne affidato - come su espressa richiesta delle due donne genovesi - all'ordine cistercense gi\u00e0 presente a Tiglieto (abbazia di Santa Maria alla Croce), a Borzone (abbazia di Sant'Andrea) e a Genova. Proprio al convento genovese di Santa Maria dello Zerbino fu dato il ruolo di amministrazione del nuovo monastero che, come ascritto in un documento del 7 aprile 1206, risult\u00f2 essere gi\u00e0 abitato da suore.\nLe monache di clausura cistercensi insisteranno nel monastero per quasi trecento anni, annoverando, fra di loro, suore dal nome illustre come Carinzia Visconti (nipote del pontefice Gregorio X) e guadagnandosi fama di operosit\u00e0 e santit\u00e0. Il monastero ebbe un notevole sviluppo e nella chiesa fu venerata la reliquia di san Biagio, donata alle monache probabilmente da un capitano genovese, al seguito di Gaspare Spinola nella fortunata spedizione del 1380.\nNel 1502 ad abitare il convento rimasero solo due suore e, poich\u00e9 nuove norme giuridiche-religiose ne prevedevano la soppressione di quei conventi monastici con meno di cinque suore, le monache furono quindi trasferite in monasteri vicini. Dopo un fallito tentativo d'insediamento di monaci cistercensi di Tagliata, il complesso monasteriale fu riabilitato nel 1508 grazie al nuovo inserimento di un gruppo di religiose di clausura dell'Ordine di Santa Chiara.\nLa convivenza delle monache nel monastero fu resa per\u00f2 difficoltosa a causa dell'accentuato isolamento - ancora oggi il complesso \u00e8 distante alcuni chilometri dal centro storico rapallese - e dalla insalubrit\u00e0 del luogo, tanto \u00e8 vero che diciassette religiose su ventidue chiederanno nel tempo il trasferimento in altri monasteri. Inoltre, tra i veri decreti emanati dal Concilio di Trento nella met\u00e0 del XVI secolo, diverse norme decretarono la necessit\u00e0 dei conventi ad essere il pi\u00f9 vicino possibile ai centri abitati, questo a causa delle sempre pi\u00f9 frequenti invasioni e sbarchi di pirati saraceni, evento che nel borgo di Rapallo si verific\u00f2 il 4 luglio 1549.\nIl monastero, data la sua notevole lontananza dal pi\u00f9 vicino centro sicuro, venne pertanto dichiarato soppresso (ma non sconsacrato) con un breve pontificio di papa Gregorio XIII del 9 agosto 1572. Tuttavia alcune monache rifiutarono l'allontanamento e solo nel 1573 l'arcivescovo genovese Cipriano Pallavicino pot\u00e9 dichiarare ufficialmente chiuso il monastero. Le cronache narrano che i beni esistenti furono inventariati e venduti; il capo di san Biagio, veneranda reliquia, ed una tela del pittore Domenico Fiasella furono consegnate alla locale basilica dei Santi Gervasio e Protasio. L'intero complesso monastico e le sue terre furono vendute sempre nel 1572 ad un certo Agostino o Nicol\u00f2 Bardi, per la somma di 10.155 lire genovesi, con l'obbligo della manutenzione della chiesa, dove avrebbe officiato la funzione religiosa un cappellano.\nNon si conoscono ancora oggi i motivi dell'accentuata decadenza del monastero poich\u00e9 sia nel 1788 che nel 1858 diversi documenti ne attestino il discreto stato di conservazione: nel 1788 \u00e8 in piedi il maestoso campanile, gran parte della chiesa e parte, ancora, del chiostro, formato, tutt'attorno al cortile interno, da piccole doppie colonnine di marmo bianco con sopra archi a sesto acuto; il sindaco rapallese Ambrogio Tasso riport\u00f2, in uno scritto del 1858, l'ancora discreta conservazione del complesso accennando l'integrit\u00e0 del chiostro anche trent'anni prima.\nL'incuria delle autorit\u00e0 ed il malvolere degli abitanti aggravarono il disfacimento del monastero, le cui mura sgretolandosi fornirono materiale per la costruzione di case coloniche, mentre gli edifici attornianti la chiesa ed il chiostro divennero il focolare ed il ricovero per le famiglie dedite al lavoro dei campi.\nNel 1903 l'ormai abbandonato monastero fu dichiarato monumento nazionale italiano, portando cos\u00ec i primi veri e concreti restauri dell'immobile - ridotto gi\u00e0 un rudere - a cura dell'architetto Alfredo d'Andrade.\nRicostruzioni consistenti si notano nel corpo dell'edificio conventuale attaccato al transetto di destra. Questi interventi devono essere stati attuati nel restauro compiuto dal D'Andrade e, forse, anche l'arcone a sesto acuto della portineria-foresteria, sotto cui passava la mulattiera, che appare in mattoni apocrifi. Buona parte del corpo della portineria-foresteria suddetta appare ricostruito, ma ben ricomposto. Qualche sostituzione di elementi lapidei, abbastanza evidente, si rileva nella parte esistente del corpo della chiesa, soprattutto attorno ad alcune finestre.\nIl 26 febbraio 1955 l'allora ministro per la Pubblica Istruzione Angelo Raffaele Jervolino dichiar\u00f2 la zona di Valle Christi di notevole interesse pubblico, ai sensi della legge n. 1497 del 29 giugno 1939.\nDopo gli interventi conservativi degli ultimi anni del Novecento, svolti sotto la direzione scientifica di Benito Paolo Torsello, oggi il complesso \u00e8 teatro di importanti manifestazioni culturali e teatrali, specie nel periodo estivo, ed inserito all'interno del campo da golf cittadino.\nDescrizione.\nGli esterni.\nDel complesso restano alcuni cospicui avanzi che ne permettono la lettura.\nLa chiesa del monastero \u00e8 in stile gotico-romanico, con pianta a forma di croce latina. L'abside maggiore - rivolto ad est come le altre due presenti - presenta una volta a crociera in conci squadrati, sporgendo poco fuori dal muro perimetrale rispetto alle due absidi laterali. Il fondo dell'abside \u00e8 piatto, raro esempio rimasto di questa tipologia gotico-cistercense: in Genova si contano rari esempi di tale forma, modificata nei secoli successivi per ospitare un coro pi\u00f9 esteso (tra i rarissimi esempi superstiti la chiesa del Carmine). Quelle laterali contengono due cappelle che si affacciano sul transetto ed hanno una pianta quadrangolare, tipiche nelle chiese cistercensi.\nL'elemento di maggior spicco resta la torre campanaria che, alta, ancora oggi svetta con la sua struttura in cotto, fortemente costolata, scandita dagli archetti pensili ed alleggerita su ogni prospetto da trifore marmoree. Termina con l'alta cuspide a quattro falde aperta ciascuna da un incisivo vuoto che concorre ad alleggerire ulteriormente il volume delle coperture. La sua forma che, almeno originariamente, assomiglia molto alla celebre basilica dei Fieschi di San Salvatore dei Fieschi nel comune di Cogorno, \u00e8 impostata sull'incrocio della navata con il transetto: essa sovrasta con la sua solida mole l'edificio sacro di cui restano in elevazione solo le strutture che fanno corpo per sostenere l'alta struttura.\nIl corpo conventuale, in parte diruto e molto deperito, era di tre piani e doveva comprendere un piano terreno per uso agricolo, con cantine ed altro, dispensa, cucine, mensa e, ai piani superiori, alloggi per 20-30 suore, sia per dormitori, che per ambienti di lavoro e preghiera.\nI tre lati della fabbrica conventuale ed il corpo della chiesa chiudevano, all'interno, un chiostro rettangolare con portico a colonnette di marmo bianco, di cui si vede ora solo la forma planimetrica rivelata da residui di fondazioni e da un pozzo. Un altro pozzo o fontana per i viandanti ed i pellegrini, v'era certamente sulla via, dall'altra parte della chiesa, a lato del protiro, ove s'intravedono indizi oltre la stradetta stessa.\nInvece a valle di essa, contro il muro della chiesa, doveva esserci il cimitero, come rilevano le moltissime ossa umane ed una tomba a lastre di pietra grezza; anche a monte si dovette poi estendere detto cimitero come si arguisce da altri resti; altre tombe, sempre in lastre di pietra, sono nel pavimento del portico del chiostro, a ridosso della chiesa e anche nel terreno a fianco dell'abside verso sud.\nGli interni.\nIl presbiterio e i due lati del transetto sono coperti da volte a crociera in mattoni; le cappelle laterali sono invece chiuse con volte a botte in pietra. La convergenza dei muri laterali delle cappelle crea un effetto prospettico aumentando la profondit\u00e0 dei piccoli ambienti.\nSul perimetro del braccio destro del transetto \u00e8 costruita la torre nolare, sostenuta da tre archi a sesto acuto e dal muro laterale del transetto verso ovest. I costoloni della crociera sono in mattoni sagomati in rotondo, mentre la chiave di volta \u00e8 un concio in pietra a forma di croce dai bracci uguali, arrotondati, con due cerchi concentrici al centro e figurine a rilievo sui bracci. L'accesso alla chiesa direttamente dal chiostro era ricavato dentro la navata, sul lato destro, dove si nota ancora un lieve ribassamento del pavimento.\nDell'antica decorazione interna della chiesa rimangono i resti intonacati di una zebratura bianca e nera. Fu sfruttata molto la luce del sole mattutino, grazie alla presenza nell'abside maggiore di un rosone e due finestre.\nLa leggenda.\nL'ubicazione poco soleggiata del convento, che favorisce la crescita di muschi e licheni, e lo stato di quasi totale abbandono, esaltano il fascino un po' lugubre delle strutture gotiche, delle volte a crociera basse e buie, della totale assenza di ogni compiacimento decorativo, secondo la ferrea regola cistercense.\nSi narra che in tempi molto antichi, una suora, follemente innamorata di un pastore, abbia trasgredito alla regola di castit\u00e0 rimanendo incinta e che per punizione sia stata murata viva, con la sua bambina appena nata, in una cella del convento. Molti asseriscono che nelle notti senza luna un lamento struggente sale dalle antiche pietre e si diffonde nella campagna."}
{"id": "901484", "revid": "1543377", "url": "https://it.wikipedia.org/wiki?curid=901484", "title": "Convertiplano", "text": "Il convertiplano \u00e8 un velivolo che genera portanza e spinta per mezzo di uno o pi\u00f9 propulsori ad elica montati su gondole motore rotanti, o rotori basculanti, di solito poste all'estremit\u00e0 di un'ala fissa o per mezzo di un motore montato nella fusoliera con alberi di trasmissione capaci di trasferire potenza all'assieme dell'elica montato sull'estremit\u00e0 dell'ala. Esso combina la capacit\u00e0 di portanza verticale dell'elicottero con la velocit\u00e0 e l'autonomia di un convenzionale velivolo ad ala fissa. Per il volo in verticale, le eliche sono ruotate in modo tale che il loro piano di rotazione sia orizzontale, generando portanza esattamente come in un elicottero. Man mano che il velivolo acquisisce velocit\u00e0, le eliche sono progressivamente inclinate in avanti, con il piano di rotazione che alla fine diventa verticale. In questo modo l'ala fornisce la portanza, e l'elica fornisce spinta comportandosi da motore. Siccome le eliche possono essere configurate in maniera tale da essere pi\u00f9 efficienti per la propulsione ed inoltre evitano i problemi caratteristici del tipo di stallo dell'elicottero, i convertiplani possono raggiungere velocit\u00e0 maggiori degli elicotteri.\nUn convertiplano a rotori basculanti differisce da un velivolo ad ali basculanti solo per il fatto che esso ruota solo il propulsore e non tutta l'ala. Tale caratteristica guadagna efficienza nel volo verticale a discapito di quella nelle operazioni STOL/STOVL.\nStoria.\nL'idea di costruire un velivolo VTOL usando delle eliche, come un elicottero, alle estremit\u00e0 alari risale al 1930. Il primo progetto che ricorda un convertiplano moderno risale al Maggio 1930 e fu realizzato da George Lehberger, ma tale progetto non venne ulteriormente sviluppato. Durante la seconda guerra mondiale, un prototipo tedesco, il Focke-Achgelis Fa 269, venne sviluppato a partire dal 1942, ma non vol\u00f2 mai.\nDue prototipi successivamente arrivarono a volare, ossia il velivolo monoposto Transcendental Model 1-G ed il biposto Transcendental Model 2, entrambi alimentati da un singolo motore a pistoni. Lo sviluppo inizi\u00f2 sul Model 1-G nel 1947, sebbene questo non volasse sino al 1954. Il Model 1-G vol\u00f2 per circa un anno prima di un incidente nella baia di Chesapeake il 20 luglio 1955, nel quale il velivolo fu distrutto ma senza ferite serie per il pilota. Il Model 2 venne sviluppato e vol\u00f2 poco dopo, ma l'aeronautica militare statunitense ritir\u00f2 i fondi in favore del Bell XV-3, per cui esso non vol\u00f2 oltre i test di hovering. Il Transcendental 1-G \u00e8 il primo convertiplano ad aver volato e portato a termine la maggior parte della transizione in volo da elicottero a aeroplano.\nCostruito nel 1953, il velivolo sperimentale Bell XV-3 vol\u00f2 fino al 1966, dimostrando la concretezza del concetto del convertiplano e raccogliendo dati circa le migliorie tecniche necessarie per i progetti futuri.\nUno sviluppo di tecnologia correlato \u00e8 il velivolo \"tiltwing\". Sebbene due progetti, il Canadair CL-84 Dynavert ed il LTV XC-142, siano stati tecnicamente dei successi, nessuno dei due entr\u00f2 in produzione a causa di altre problematiche. I convertiplani hanno di solito una migliore efficienza in \"hovering\" rispetto ai \"tiltwing\", ma minore rispetto agli elicotteri.\nNel 1968 la Westland Aircraft mostr\u00f2 i suoi progetti - un piccolo velivolo sperimentale (WE 01C) ed un velivolo da 68 posti (We 028) - alla mostra internazionale e esposizione di volo di Farnborough.\nNel 1972, con i fondi della NASA e dell'Esercito statunitense, la Bell Helicopter Textron cominci\u00f2 lo sviluppo del XV-15, un convertiplano di ricerca bimotore. Furono costruiti due esemplari per migliorare il progetto del convertiplano e esplorare l'inviluppo operativo di volo per applicazioni militari e civili.\nNel 1981, sulla base dell'esperienza acquisita con il XV-3 ed il XV-15, la Bell e la Boeing Helicopters cominciarono a sviluppare il V-22 Osprey, un convertiplano militare bimotore per la United States Air Force ed il corpo dei Marines statunitensi.\nLa Bell e la Boeing cooperarono per lo sviluppo di un convertiplano commerciale, ma la Boeing si ritir\u00f2 nel 1998 e subentr\u00f2 la Agusta per il Bell/Agusta BA609. Questo velivolo venne rinominato come AW609 in seguito al trasferimento di tutta la propriet\u00e0 alla AgustaWestland nel 2011. La Bell ha anche sviluppato un convertiplano drone, il TR918 Eagle Eye.\nAnche la Russia aveva alcuni progetti di convertiplani, per lo pi\u00f9 a pilotaggio remoto come il Mil Mi-30, e ne ha cominciato un altro nel 2015.\nTra il 2005 ed il 2010, la Bell e Boeing hanno nuovamente stretto un patto di cooperazione per portare a termine uno studio concettuale di un Quad TiltRotor (QTR) pi\u00f9 grande per il programma dell'esercito statunitense \"Joint Heavy Lift\" (JHL). Il QTR \u00e8 una versione a quattro eliche del V-22 pi\u00f9 grande, con due ali fisse e quattro eliche che possono ruotare.\nNel gennaio 2013, la FAA ha definito normative per il rumore del convertiplano per adeguarsi alle normative ICAO. La certificazione per il rumore costa 588.000 dollari, tanto quanto per un grande elicottero.\nL'AgustaWestland afferma di avere costruito un convertiplano elettrico nel 2013, chiamato Project Zero, con le eliche all'interno dell'apertura alare.\nNel 2013, l'amministratore delegato della Bell Helicopter, John Garrison, ha affermato che la Bell avrebbe preso il comando delle operazioni per lo sviluppo del V-280 Valor, in collaborazione con la Lockheed Martin.\nNel 2014, il programma Clean Sky 2 (dell'Unione europea e dell'industria) ha finanziato l'AgustaWestland ed i suoi partner con 328 milioni di dollari per sviluppare un progetto di \"convertiplano civile di nuova generazione\" per il mercato straniero, con la \"Revisione di Progetto Critica\" entro la fine del 2016- Gli obiettivi sono: sezioni alari mobili, posti passeggeri da 19 a 22, primo volo nel 2021, velocit\u00e0 di crociera di 300 nodi, velocit\u00e0 massima di 330 nodi, quota massima di 25000 piedi, ed una autonomia di 500 miglia nautiche.\nTecnica.\nI due motori sono tra loro indipendenti, ma collegati tramite un asse di trasmissione che, in caso di cedimento di uno dei due, ripartisce la potenza del motore residuo su entrambe le eliche, fornendo la capacit\u00e0 di atterrare o, peso e condizioni meteo permettendo, di proseguire la rotta. Le ali forniscono una portanza, mancante nell'elicottero, che lascia alle eliche, quando orientate in avanti, soltanto il compito di esercitare la trazione per l'avanzamento del velivolo.\nQuando i rotori sono orientati verso l'alto, possono comunque basculare entro un arco di una trentina di gradi, che si estende anche all'indietro rispetto alla verticale dell'asse di rotazione. Questo permette al convertiplano il volo all'indietro tipico dell'elicottero, oltre all'avanzamento lento ed al volo a punto fisso, detto \"hovering\"."}
{"id": "901485", "revid": "2051852", "url": "https://it.wikipedia.org/wiki?curid=901485", "title": "Reiko Nakamura", "text": "Specializzata nel dorso ha vinto una medaglia di bronzo alle Olimpiadi di Atene 2004.\nIl 23 febbraio 2008 ha stabilito il nuovo primato mondiale dei 200\u00a0m dorso in vasca corta con il tempo di 2'03\"24, migliorando il precedente limite di 2'03\"62, nuotato dalla statunitense Natalie Coughlin."}
{"id": "901486", "revid": "124747246", "url": "https://it.wikipedia.org/wiki?curid=901486", "title": "Season for Assault", "text": "Season for Assault \u00e8 il secondo album del gruppo neozelandese 8 Foot Sativa, pubblicato il 14 giugno 2003 dalla Intergalactic Records, il 12 aprile 2004 fu pubblicato in Australia e su scala mondiale il 13 settembre dalla Black Mark Records. Questo album fu l'ultimo della band con il cantante Justin \"Jackhammer\" Niessen e il primo con il nuovo batterista Sam Sheppard."}
{"id": "901488", "revid": "21880", "url": "https://it.wikipedia.org/wiki?curid=901488", "title": "Glossine", "text": ""}
{"id": "901489", "revid": "1451528", "url": "https://it.wikipedia.org/wiki?curid=901489", "title": "Boeing Rotorcraft Systems", "text": "La Boeing Rotorcraft Systems, gi\u00e0 Boeing Helicopters, \u00e8 un'industria statunitense che produce elicotteri. \u00c8 parte della Boeing Integrated Defense Systems, una delle tre divisioni principali della Boeing Company. Lo stabilimento principale ha sede a Ridley Township (Pennsylvania), un quartiere periferico di Filadelfia.\nStoria.\nLa Boeing Helicopters deriva le sue origini dalla Piasecki Helicopter Corporation fondata a Morton (Pennsylvania). Nel marzo 1956, la societ\u00e0 venne rinominata Vertol Aircraft Corporation. Vertol era l'abbreviazione di Vertical takeoff and landing. La Vertol aveva progettato e aveva in produzione il CH-46 Sea Knight e il CH-47 Chinook. Fu comprata dalla Boeing nel 1960 e rinominata Boeing Vertol. Il nome attuale Boeing Helicopter Division \u00e8 stato adottato nel 1987.\nQuando la Boeing acquis\u00ec la McDonnell Douglas, le attivit\u00e0 della Hughes Helicopters basate a Mesa (Arizona) furono accorpate con quelle della Boeing Helicopters. Un anno e mezzo pi\u00f9 tardi, la Boeing mantenne la linea di produzione militare, di cui fa parte l'AH-64 Apache e cedette la linea di produzione civile alla MD Helicopter Holdings Inc., una sussidiaria indiretta della Dutch Company, RDM Holding Inc.\nTrasporti urbani.\nPer buona parte degli anni settanta la Boeing Vertol risent\u00ec della contrazione delle commesse di elicotteri avvenuta verso la fine della guerra del Vietnam e tent\u00f2 di diversificare il prodotto entrando nel mercato ferroviario, nella speranza di acquisire contratti governativi di questo tipo. In questo periodo la Boeing Vertol produsse il \"US Standard Light Rail Vehicle\" (commercializzato come Boeing LRV). Si trattava di un tentativo di creare una carrozza di tram standardizzata da impiegare in diverse citt\u00e0, ma il programma venne cancellato a causa di una grande quantit\u00e0 di problemi che causarono perdite per milioni di dollari alla Boeing e ai due primi clienti, le aziende dei trasporti di Boston e San Francisco.\nRispetto al fallimento dell'LRV, molto meglio and\u00f2 il programma di costruzione delle carrozze per metropolitane che si rivel\u00f2 un relativo successo, tanto che negli anni '90 molti convogli erano ancora in uso, nonostante i venti anni di servizio. La Boeing Vertol decise comunque di abbandonare il mercato ferroviario a causa di una offerta sottocosto fatta dai concorrenti in un contratto strategico e in seguito alla rinascita del mercato aeronautico che port\u00f2 a contratti militari pi\u00f9 redditizi."}
{"id": "901490", "revid": "110615714", "url": "https://it.wikipedia.org/wiki?curid=901490", "title": "Biscotti del Lagaccio", "text": "I biscotti del Lagaccio (in genovese \"bescheutti do Lagasso\") sono biscotti originari del quartiere del Lagaccio, a Genova.\nQuesto tipo di biscotto veniva un tempo chiamato, soprattutto nell'ovadese, anche \"biscotto della salute\" (in genovese \"bescheutti da sal\u00fbte\"). In realt\u00e0, si tratta due prodotti distinti provenienti dalla medesima, antica tradizione ligure e del basso Piemonte.\nMentre un tempo la principale differenza fra i due era la presenza fra gli ingredienti del Lagaccio di liquore o essenza di anice, nel corso del XX secolo i due prodotti si sono sempre pi\u00f9 differenziati a livello merceologico e commerciale. Il Biscotto del Lagaccio si \u00e8 affermato come prodotto di nicchia, pi\u00f9 simile alla \"pasticceria secca\", grazie all'attivit\u00e0 sia di produttori artigianali che di piccole aziende locali.\nIl Biscotto della Salute (o Biscotto Salute, nella denominazione commerciale) ha visto svilupparsi dai primi del Novecento una importante produzione industriale, con buone fortune commerciali, identificandosi, diversamente dal Lagaccio, pi\u00f9 come fetta biscottata dolce, da prima colazione, che non come prodotto di pasticceria.\nStoria.\nI Biscotti del Lagaccio o semplicemente \"Lagacci\" nacquero nel 1593 nel quartiere del Lagaccio, a Genova, nei pressi del bacino artificiale omonimo voluto da Andrea Doria, colmato negli anni sessanta, dove all'epoca un forno incominci\u00f2 a produrre questo tipo di biscotti.\nAll'origine erano semplici fette di pane biscottate che servivano per la conservazione in barca. \u00c8 molto adatto per le prime colazioni o per spuntini. Tuttora \u00e8 prodotto da alcune industrie dolciarie intorno a Genova e, in generale, in Liguria e a Ovada e Voltaggio, nel basso Piemonte.\nValori nutrizionali.\nI valori nutrizionali si riferiscono a 100 g di prodotto"}
{"id": "901497", "revid": "767487", "url": "https://it.wikipedia.org/wiki?curid=901497", "title": "Cristo sat\u00e1nico", "text": "Cristo Sat\u00e0nico, pubblicato nel 2006, \u00e8 un album del gruppo Death metal Asesino che fa da seguito a Corridos de muerte. Nell'album sono presenti come ospiti Andreas Kisser (con il nome Sepulculo) e Jamey Jasta (con il nome El Odio)."}
{"id": "901498", "revid": "2187786", "url": "https://it.wikipedia.org/wiki?curid=901498", "title": "Nassiryia - Per non dimenticare", "text": "Nassiryia - Per non dimenticare \u00e8 una miniserie televisiva in 2 puntate prodotta dalla Taodue Film e andata in onda luned\u00ec 12 e marted\u00ec 13 marzo 2007 su Canale 5.\nProduzione.\nLa miniserie \u00e8 ispirata agli avvenimenti del 12 novembre 2003 quando, nella citt\u00e0 irachena di Nassirya, la base \"Maestrale\" del contingente italiano impegnato nella missione di pace \"Antica Babilonia\" fu obiettivo di un attacco terroristico che port\u00f2 alla morte immediata di 19 carabinieri, quattro soldati dell'esercito e due civili. I feriti furono 20, tra cui 15 carabinieri, quattro militari e un civile.\nTrama.\nUn contingente italiano dei carabinieri (MSU) viene inviato a Nassiriya (Iraq) per svolgere un'azione di pace nei confronti della popolazione irachena. I carabinieri operano per rimettere in sesto la caserma, addestrare le forze pubbliche e presidiare al regolare svolgimento delle elezioni. Un film drammatico che racconta un frammento di storia contemporanea fino a quella tragica mattina del 12 novembre 2003 dove nessuno avrebbe mai immaginato ci\u00f2 che sarebbe successo veramente, la Strage di Nassiriya."}
{"id": "901501", "revid": "122583759", "url": "https://it.wikipedia.org/wiki?curid=901501", "title": "Nina \u017divanevskaja", "text": "Biografia.\n\u00c8 nata a Kujby\u0161ev, oggi denominata Samara, nella Repubblica Socialista Federativa Sovietica Russa. \nA livello giovanile ha gareggiato per l'Unione Sovietica ai Europei giovanili di Anversa 1991 vincendo l'oro nei 100 metri dorso e oro nei 200 morso dorso, precedendo su entrambe le distanze la tedesca Cathleen Stolze, la sua avversaria pi\u00f9 forte dell'epoca.\nAgli Leeds 1992 ha rappresentato la Russia e si \u00e8 aggiudicata l'oro nei 100 metri dorso, battendo nuovamente Cathleen Stolze, e l'argento nei 200 metri dorso, dove \u00e8 stata preceduta dalla tedesca.\nHa vinto una medaglia di bronzo alle Olimpiadi di nella staffetta 4x100\u00a0metri misti della . \nDopo la squalifica per doping del 1996, ha ripreso a gareggiare sotto la bandiera della Spagna, dopo avere acquisito la cittadinanza per il matrimonio con il suo allenatore, lo spagnolo Francisco Medina.\nAlle Olimpiadi di ha vinto un'altra medaglia di bronzo, questa volta nei 100\u00a0m dorso.\nDopo il ritiro dall'attivit\u00e0 agonistica \u00e8 divenuta allenatrice del Club di Nuoto di Torremolinos di Malaga."}
{"id": "901509", "revid": "1347902", "url": "https://it.wikipedia.org/wiki?curid=901509", "title": "Podol'sk", "text": "Podol'sk (anche traslitterata come \"Podolsk\") \u00e8 una citt\u00e0 industriale nell'Oblast' di Mosca, situata sul fiume Pachra, un tributario della Moscova, 43 km a sud della capitale; \u00e8 il capoluogo amministrativo del distretto omonimo. \u00c8 una delle citt\u00e0 pi\u00f9 grandi dell'intero oblast', eccezion fatta naturalmente per la capitale stessa che per\u00f2 \u00e8 amministrativamente a s\u00e9 stante.\nStoria.\nLa citt\u00e0 si svilupp\u00f2 dal villaggio di \"Podol\" (\"\u041f\u043e\u0434\u043e\u043b\"), fondato nel 1627, il quale nel 1781 si vide concedere dalla zarina Caterina II lo \"status\" di citt\u00e0.\nFin da prima della Rivoluzione d'Ottobre Podol'sk era soprattutto un centro industriale, specializzato nel comparto meccanico; questo carattere si \u00e8 poi mantenuto nell'epoca sovietica, quando la citt\u00e0 era uno dei poli industriali della zona di Mosca. La base dell'economia cittadina non \u00e8 sostanzialmente mutata nemmeno al giorno d'oggi, nonostante un certo periodo di crisi susseguente all'instaurarsi di nuovi regimi di mercato che ha portato a un vistoso calo di popolazione (209.200 abitanti nel 1989).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "901511", "revid": "113405053", "url": "https://it.wikipedia.org/wiki?curid=901511", "title": "Zelenograd", "text": "Zelenograd (traducibile come \"citt\u00e0 verde\") , \u00e8 un distretto di Mosca, costituito il 1\u00ba giugno 2012 a compimento di un programma di ampliamento dei confini amministrativi della citt\u00e0. \nAmministrazione.\nZelenograd \u00e8 suddivisa in 5 quartieri: \nStoria.\nIl distretto \u00e8 recentissimo, essendo stata fondata appena nel 1958, come centro per lo sviluppo dell'industria elettronica nell'allora Unione Sovietica.\nLa cerchia urbana odierna comprende l'ex villaggio di \"Krjukovo\", dove nella seconda guerra mondiale ebbe luogo una battaglia che segn\u00f2 l'inizio della controffensiva dell'Armata Rossa contro la Wehrmacht."}
{"id": "901513", "revid": "287204", "url": "https://it.wikipedia.org/wiki?curid=901513", "title": "\u017dukovskij (Oblast' di Mosca)", "text": "\u017dukovskij \u00e8 una citt\u00e0 della Russia europea centrale, compresa nell'oblast' di Mosca; sorge lungo il fiume Moscova, a circa 40 km dalla capitale in direzione sud-est.\nIl primo insediamento urbano sul posto risale al 1930, ed aveva nome \"Stachanovo\", dal nome del minatore Aleksej Grigor'evi\u010d Stachanov. Pi\u00f9 tardi, nel 1947, l'insediamento fu promosso a citt\u00e0 e ribattezzato con l'attuale nome, che le deriva da uno dei padri dell'ingegneria aeronautica, Nikolaj Egorovi\u010d \u017dukovskij.\nProprio questo comparto industriale \u00e8 ancora il principale della citt\u00e0, insieme con altri, meno importanti ma tuttavia di un certo rilievo nel panorama cittadino: alimentare, cartario e del legno.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "901515", "revid": "110157", "url": "https://it.wikipedia.org/wiki?curid=901515", "title": "\u017deleznodoro\u017enyj (Oblast' di Mosca)", "text": "\u017deleznodoro\u017enyj (in russo \"\u0416\u0435\u043b\u0435\u0437\u043d\u043e\u0434\u043e\u0440\u043e\u0301\u0436\u043d\u044b\u0439\") \u00e8 una citt\u00e0 della Russia europea centrale, compresa nell'oblast' di Mosca, da cui dista circa 20 km.\nLa sua storia comincia nel 1861, quando un piccolo villaggio venne fondato vicino alla stazione ferroviaria di \"Obiralovka\" (\"\u041e\u0431\u0438\u0440\u0430\u0301\u043b\u043e\u0432\u043a\u0430\"); nel 1938 fu ribattezzata \u017deleznodoro\u017enyj (che in russo vuole proprio dire \"ferroviario\", \"della ferrovia\"), mentre nel 1952 fu elevata al rango di citt\u00e0. Il continuo sviluppo ha portato, nel corso dei decenni, all'assorbimento di alcuni preesistenti villaggi situati nelle immediate vicinanze.\nLa stazione ferroviaria si trova a circa 30\u00a0km da Mosca, collegata con essa alla stazione \"Kurskaja\", sulla linea Mosca-Vladimir-Ni\u017enij Novgorod.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "901516", "revid": "287204", "url": "https://it.wikipedia.org/wiki?curid=901516", "title": "Toro di Osborne", "text": "I tori di Osborne sono gli animali simbolo di una campagna pubblicitaria del gruppo commerciale Osborne che si occupa di vino, brandy, sherry e acqua minerale.\nStoria.\nNel 1956, l'azienda vitivinicola Osborne incaric\u00f2 l'agenzia pubblicitaria Azor per lo studio di un simbolo rappresentativo di una delle sue pi\u00f9 caratteristiche bevande, e la collocazione di cartelloni pubblicitari sull'autostrada. Fu cos\u00ec che il progetto che rappresenta la sagoma di un toro proposto dall'artista Manolo Prieto venne scelto.\nOggi, il toro Osborne \u00e8 uno dei marchi pi\u00f9 famosi di Spagna sia dentro che fuori dai confini. Questa figura \u00e8 diventata un riferimento nel mondo della grafica moderna. In questo senso, il Toro, come simbolo internazionalmente conosciuto, ha ricevuto numerosi premi ed \u00e8 protagonista di rilievo in mostre ufficiali ed eventi culturali.\nLa sua figura \u00e8 stata d'ispirazione ad innumerevoli artisti, pittori, fotografi e grafici che lo hanno riprodotto nelle loro opere.\nLa sagoma del toro Osborne \u00e8 un marchio registrato di propriet\u00e0 del Gruppo Osborne. \u00c8 riconosciuto nei principali fori internazionali come \"marchio di fama\", ampiamente valutato e associato alla sua origine aziendale. Pertanto, il suo uso \u00e8 unico al suo proprietario, Gruppo Osborne, che possiede tutti i diritti d'autore.\nLe sagome nere di toro di circa quattro metri di altezza vennero poste ai bordi delle strade spagnole pi\u00f9 importanti, inizialmente costruite in legno, poi in metallo, arrivando a un'altezza di quattordici metri.\nIl simbolo \u00e8 divenuto popolare in Italia con l'edizione del film spagnolo \"Prosciutto, prosciutto\" di Bigas Luna (1992), noto per l'esordio dell'attrice Pen\u00e9lope Cruz e la partecipazione delle italiane Anna Galiena e Stefania Sandrelli. La sagoma \u00e8 presente simbolicamente per buona parte della pellicola per venire castrata da uno dei protagonisti.\nLa regione dove sono presenti in maggiore quantit\u00e0 \u00e8 l'Andalusia (23), mentre sono assenti in Murcia, Cantabria, Catalogna, Ceuta. In Galizia viene adottata la sagoma di una vacca, in antagonismo politico con quello del toro.\nAttualmente il marchio \u00e8 diventato simbolo nazionale e utilizzato nella vendita come adesivo per auto, gadget e souvenir."}
{"id": "901517", "revid": "80339", "url": "https://it.wikipedia.org/wiki?curid=901517", "title": "Podolsk", "text": ""}
{"id": "901519", "revid": "78273", "url": "https://it.wikipedia.org/wiki?curid=901519", "title": "Zheleznodorozhnyj", "text": ""}
{"id": "901520", "revid": "1005847", "url": "https://it.wikipedia.org/wiki?curid=901520", "title": "Zheleznodorozhny", "text": ""}
{"id": "901521", "revid": "599013", "url": "https://it.wikipedia.org/wiki?curid=901521", "title": "Piz Pal\u00f9", "text": ""}
{"id": "901522", "revid": "59434", "url": "https://it.wikipedia.org/wiki?curid=901522", "title": "Nicol\u00f2 V (antipapa)", "text": ""}
{"id": "901529", "revid": "1711941", "url": "https://it.wikipedia.org/wiki?curid=901529", "title": "Costantina (Algeria)", "text": "Costantina (, in francese \"Constantine\") \u00e8 una citt\u00e0 dell'Algeria nordorientale di circa abitanti, capoluogo del distretto omonimo e della provincia omonima. Si trova a circa dalla costa del Mar Mediterraneo. \nVicino al luogo dove oggi si trova Costantina sorgeva nell'antichit\u00e0 la citt\u00e0 di Cirta, capitale della Numidia dal 300 al 46 a.C. e poi passata sotto la dominazione romana. Fu l'imperatore Costantino I, nel 313 d.C., a dare alla citt\u00e0 il nome attuale. \u00c8 stata la capitale del dipartimento francese di Costantina sino al 1962.\nLa citt\u00e0, che si estende su un raggio di una quindicina di chilometri formando un agglomerato urbano di circa abitanti, sorge a dalla costa del Mar Mediterraneo ed \u00e8 il maggiore centro dell'Algeria orientale e il suo principale polo commerciale, nonch\u00e9 la terza citt\u00e0 pi\u00f9 popolosa del paese dopo Algeri e Orano. Spesso viene detta \"citt\u00e0 dei ponti\" per via dei numerosi ponti che connettono varie colline, vallate e gole su cui \u00e8 costruita.\nSociet\u00e0.\nNel corso del periodo coloniale, a Costantina si stabil\u00ec una cospicua comunit\u00e0 pied-noir. In seguito all'indipendenza del paese, la citt\u00e0 attir\u00f2 una vasta immigrazione dalle circostanti regioni rurali.\nLe antiche famiglie di Costantina conservano specificit\u00e0 culturali, in gran parte derivate dalla cultura araba andalusa, che le distinguono dalla popolazione di origine immigrata. Tra le principali famiglie antiche della citt\u00e0 si citano i Abdelmoum\u00e8ne (stabilitisi nel XV secolo), i Acheuk-Youcef, i Ali-Khodja, i Bachtarzi (di origine turca), i Benabdallah-Khodja, i Benattar, i Benazieb, i Benazzouz, i Benbadis, i Bencheikh-el-Fegoun (stabilitisi nel XV secolo), i Bencheikh-el-houcine, i Bendjelloul, i Benelbedjaoui, i Benelmadjat, i Benelmouffok, i Benhacine, i benkartoussa, i Benmosbah, i Bennamoun, i Benghersallah, i Benotmane (di origine turca), i Bensouiki, i Bentchikou, i Benbakir, i Bentobbal, i Benyahia, gli Elhadef el okki (di origine siriana), i Fathallah (di origine siriana), i Khaznadar (originari di Chio), i Koutchouk Ali (di origine turca), i Louadfel, i Nemdil e i Tchanderli-Braham.\nGeografia.\nRilevante centro industriale e culturale, la citt\u00e0 \u00e8 situata nell'Algeria orientale, a est della capitale Algeri e a est di S\u00e9tif, a nord di Batna, a nord-ovest di T\u00e9bessa, a sud di Jijel, e rispettivamente e a sud-ovest di Skikda e Annaba. La citt\u00e0 si adagia su una serie di colline e depressioni, che rendono il territorio molto eterogeneo.\nClima.\nCostantina \u00e8 caratterizzata da un clima mediterraneo con temperature che oscillano di molto. La media delle precipitazioni varia dai 500 a l'anno. D'inverno la temperatura minima raggiunge i e d'estate la massima pu\u00f2 toccare anche i .\nEconomia.\nI settori tradizionalmente pi\u00f9 sviluppati a Costantina sono il terziario e quello commerciale. Importante nodo per il commercio dei cereali e l'abbigliamento, \u00e8 il polo di riferimento per l'intera economia dell'Algeria orientale. Lo sviluppo industriale conobbe un significativo impulso non prima del 1975. \nSport.\nLa principale societ\u00e0 calcistica cittadina \u00e8 il CS Constantine.\nAmministrazione.\nCostantina \u00e8 gemellata con:"}
{"id": "901531", "revid": "94647", "url": "https://it.wikipedia.org/wiki?curid=901531", "title": "Meliuso", "text": ""}
{"id": "901532", "revid": "339392", "url": "https://it.wikipedia.org/wiki?curid=901532", "title": "Toro de osborne", "text": ""}
{"id": "901533", "revid": "1812835", "url": "https://it.wikipedia.org/wiki?curid=901533", "title": "Mario Petri", "text": "Biografia.\nFiglio di un piccolo commerciante di carbone, manifest\u00f2 da giovanissimo la passione per la musica, iniziando a fare serenate su commissione. Si spost\u00f2 in seguito a Roma, dove venne avviato allo studio del canto dal maestro Mario Cusmic, che ne scopr\u00ec la possente voce di basso.\nDebutt\u00f2 nel 1947 e l'anno successivo esord\u00ec alla Scala di Milano con \"Oedipus rex\" di Stravinskij; in tale occasione assunse il nome d'arte con il quale \u00e8 noto.\nAcquis\u00ec fama grazie all'intuizione di Herbert von Karajan, che lo fece conoscere al grande pubblico nel 1950, di nuovo alla Scala, come protagonista di \"Don Giovanni\". Apparve inoltre a Roma, Firenze, Napoli, Verona e partecip\u00f2 alle celebrazioni radiofoniche per il cinquantenario della morte di Verdi nel 1951, interpretando \"I Lombardi alla prima crociata\" e \"Simon Boccanegra\". A Firenze nel 1953 fu nel cast della storica ripresa di \"Medea\" con Maria Callas e importante \u00e8 anche il \"Don Giovanni\" della RAI nel 1960, di cui \u00e8 reperibile il filmato. Apparve inoltre a Salisburgo, Glyndebourne ed Edimburgo e, al di fuori dell'Europa, soltanto a Dallas nel 1965.\nIl repertorio fu prevalentemente rivolto a Mozart (\"Don Giovanni\", \"Le nozze di Figaro\"), Rossini (\"L'italiana in Algeri\", \"La Cenerentola\", \"Semiramide\", \"Mos\u00e8 in Egitto\"), oltre a diversi titoli verdiani. Una prestanza fisica importante quale quella vocale lo rese famoso in particolare per il personaggio di Don Giovanni, mentre un'altra delle parti per cui \u00e8 maggiormente ricordato \u00e8 Arkel in \"Pell\u00e9as et M\u00e9lisande\". Tra i ruoli come baritono figurano Macbeth, Il Marchese di Posa, Jack Rance.\nA partire dagli anni sessanta fu anche attore cinematografico in una serie di film d'avventura in costume.\nSpos\u00f2 una ballerina classica da cui ebbe un figlio e una figlia, la scrittrice e traduttrice Romana Petri. Mor\u00ec all'et\u00e0 di 63 anni a seguito di un ictus."}
{"id": "901542", "revid": "930062", "url": "https://it.wikipedia.org/wiki?curid=901542", "title": "Voli spaziali con equipaggio umano", "text": "Questa lista, ordinata cronologicamente, include tutti i voli spaziali con equipaggio umano che hanno raggiunto un'altitudine di almeno 100 km ossia la definizione della Federazione Aeronautica Internazionale (abbreviato FAI) di volo spaziale. Sono anche inclusi i voli per i quali era prevista una quota di almeno 100\u00a0km ma che a causa di vari incidenti non l'hanno raggiunta. Gli Stati Uniti d'America adottano una definizione diversa di volo spaziale, richiedendo un'altitudine minima di 80\u00a0km (~50 miglia) Durante gli anni sessanta 13 voli rientrarono nella definizione americana di volo spaziale ma di questi solo 2 furono considerati dal FAI. Questi due voli sono inclusi nella lista, per l'elenco completo si veda la voce North American X-15.\nListe dettagliate.\nNota: la lista parte dal 1961 perch\u00e9 \u00e8 l'anno del primo volo umano nello spazio.\nSommario.\nLa serie di lanci per le stazioni spaziali Saljut, Skylab, Mir e per l'ISS e i vari agganci effettuati in orbita non sono elencati separatamente. Per maggiori dettagli si faccia riferimento alle liste dettagliate sopra."}
{"id": "901549", "revid": "1652635", "url": "https://it.wikipedia.org/wiki?curid=901549", "title": "Antonio Conte (disambigua)", "text": ""}
{"id": "901550", "revid": "228587", "url": "https://it.wikipedia.org/wiki?curid=901550", "title": "Autobahn (autostrada)", "text": "Il termine Autobahn \"strada per automobili\" (o Bundesautobahn, \"autostrada federale\", abbreviato BAB) indica in Germania le autostrade. Lo stesso termine \u00e8 adottato anche in Austria, Svizzera e Alto Adige per indicare le rispettive autostrade. \nSono famose nel mondo per l'assenza, in buona parte di esse, del limiti di velocit\u00e0: vi \u00e8 solo assegnata la \"velocit\u00e0 raccomandata\" di dal 1974; il 25% dell'estensione totale \u00e8 sottoposto a limiti locali dovuti alla geometria del tracciato o a condizioni climatiche o gestionali.\nSistema autostradale.\nCome nelle autostrade delle altre nazioni, le \"Autobahnen\" devono avere almeno due corsie per ogni carreggiata (separate da spartitraffico), sono prive di intersezioni a raso e l'accesso \u00e8 limitato ai veicoli a motore capaci di sostenere una velocit\u00e0 minima di .\nLa prima \"Autobahn\" tedesca fu completata nel 1932, e collegava Colonia e Bonn.\nCiascuna carreggiata era affiancata da una corsia di circa di larghezza, costituita da vari materiali; le corsie laterali su molte \"Autobahnen\" furono allargate a 120\u00a0cm di larghezza quando si \u00e8 capito che le auto necessitavano di pi\u00f9 spazio per lasciare l'autostrada in sicurezza. Nel dopoguerra le banchine furono asfaltate e nelle tratte pianeggianti la velocit\u00e0 massima era di 160\u00a0km/h, ma limiti pi\u00f9 ristretti furono adottati nei tratti collinari o montuosi.\nIl sistema di numerazione correntemente in uso \u00e8 stato introdotto nel 1974. Tutte le Autobahnen sono indicate con la lettera maiuscola \"A\" seguita da uno spazio e da un numero (ad esempio \"A 8\").\nLe Autobahnen principali attraversano tutta la Germania ed hanno una singola cifra, di solito le pari per le direttrici est-ovest e le dispari per le direttrici nord-sud. Alcune direttrici non sono tuttavia facilmente distinguibili.\nAutobahnen pi\u00f9 corte, che hanno un'importanza regionale (per esempio connettendo due grandi citt\u00e0 o due regioni tedesche) hanno una doppia cifra (per esempio la A 24 connette Berlino e Amburgo). Il sistema \u00e8 il seguente:\nCi sono infine Autobahnen molto corte, di importanza locale (per esempio le tangenziali o la A 555 da Colonia a Bonn); di solito la prima cifra \u00e8 simile a quella delle autostrade vicine, a seconda della regione.\nStoria.\nL'idea della costruzione della rete delle Autobahnen venne espressa per la prima volta durante la Repubblica di Weimar, ma tranne il circuito AVUS in Berlino, le costruzioni erano lente, e la maggior parte dei progetti non andava oltre la fase di pianificazione a causa dei problemi economici e della debolezza politica del momento. Uno dei progetti, di iniziativa privata, fu il cosiddetto \"HaFraBa\" in cui era prevista una \"strada per sole auto\" (il nome \"Autobahn\" arriv\u00f2 solo nel 1929) attraversando la Germania da Amburgo nel nord, attraversando centralmente Francoforte sul Meno e arrivando a Basilea, in Svizzera (da cui il nome: Ha[mburg] Fra[nkfurt] Ba[sel]). Parte dell'HaFraBa fu completato negli anni trenta e nei primi anni quaranta, ma fu interrotto dallo scoppio della seconda guerra mondiale.\nPochi giorni dopo la presa del potere da parte dei nazisti nel 1933, Adolf Hitler approv\u00f2 un ambizioso progetto di costruzione delle Autobahnen e nomin\u00f2 Fritz Todt come Ispettore Generale delle strade. Ben presto oltre uomini lavorarono in cantieri in tutta la Germania. Quanto il programma per la creazione di posti di lavoro e le migliorate infrastrutture, fondamentali per gli sforzi di rinascita economica, il progetto costitu\u00ec un grande successo. Un altro, non improbabile, intento sottostante al progetto delle Autobahnen, oltre alla creazione di unit\u00e0 nazionale ed al rafforzamento di un ruolo centralizzato, \u00e8 stato quello di dare mobilit\u00e0 per gli spostamenti delle milizie (vedi Architettura nazista). \nLe Autobahnen costituirono il primo sistema di strade ad alta velocit\u00e0 ed accesso controllato del mondo, con il primo tratto da Francoforte a Darmstadt aperto nel 1935. Questo tratto rettilineo \u00e8 stato utilizzato per i tentativi di \"record\" da parte delle squadre corse da Grand Prix della Mercedes-Benz e dell'Auto Union fino all'incidente mortale del corridore Bernd Rosemeyer all'inizio del 1938.\nSviluppo della lunghezza complessiva (alla fine del):\n1935 - \n1936 - 1\u00a0086\u00a0km\n1937 - 2\u00a0010\u00a0km\n1938 - 3\u00a0046\u00a0km\n1939 - 3\u00a0300\u00a0km\n1940 - 3\u00a0736\u00a0km\nA fronte dei \u00a0km di \"Bundesautobahnen\" nel 2012.\nNel corso della seconda guerra mondiale parte della rete autostradale venne asfaltata per permettere la conversione delle Autobahnen in piste aeroportuali di supporto. Gli aeroplani furono inoltre nascosti in numerose gallerie o camuffati nei boschi lungo le strade. A parte questi dettagli le Autobahnen non ebbero importanza rilevante nel conflitto. I veicoli a motore non erano infatti in grado di competere con i treni sul trasporto delle merci, sia per quanto riguarda la velocit\u00e0 che per la quantit\u00e0. E i carri armati non avrebbero potuto usarle sia per il peso, sia per i cingoli che avrebbero frantumato il manto stradale. Inoltre la generale penuria di benzina che la Germania sopport\u00f2 durante la gran parte del periodo bellico, come anche il numero relativamente basso di autocarri e veicoli a motore fortemente richiesti per il supporto diretto alle operazioni militari, abbass\u00f2 ulteriormente l'interesse per le Autobahnen come infrastruttura strategica. Pertanto la maggior parte di merci militari e prodotti continuarono ad essere trasportate su ferrovia. Alla fine della guerra, parecchi tratti di autostrade erano in cattive condizioni, gravemente danneggiate dai pesanti bombardamenti degli Alleati e dalle demolizioni militari. Per di pi\u00f9 la loro costruzione sub\u00ec un arresto nel 1943, a causa della crescente fame di risorse assorbite dall'impegno bellico, e cos\u00ec migliaia di chilometri rimasero incompleti.\nNella Germania Ovest, subito dopo la guerra, moltissime Autobahnen furono subito riparate. Negli anni cinquanta, il governo della Germania Occidentale fece ripartire il piano di costruzione delle autostrade, investendo per nuovi tracciati e per migliorare quelli gi\u00e0 esistenti. I lavori di conclusione dei tratti autostradali durarono molti anni, addirittura alcuni di essi sono stati aperti al traffico solo negli anni ottanta. Alcuni tratti attraversati dalla Cortina di ferro furono completati solo nel 1990 con la riunificazione della Germania. Alla fine alcuni tratti non furono mai completati quando furono trovati altri percorsi pi\u00f9 agevoli. Alcuni di questi tratti attraversanti il paesaggio, formano un esempio di archeologia industriale facilmente visibili dalle fotografie satellitari.\nLe Autobahnen della Germania Est (DDR), e quelle delle antiche province tedesche della Prussia dell'Est, Est Pomerania e Slesia (che dopo il conflitto si trovavano in Polonia e nell'Unione Sovietica) .\nSituazione attuale.\nOggi la rete tedesca delle Autobahnen si estende per una lunghezza di circa (al 1\u00ba gennaio 2012), terza al mondo dopo la rete statunitense delle Interstate Highway e del National Trunk Highway System (NTHS) della Repubblica Popolare Cinese.\nMolti tratti sono oggi all'avanguardia, con tre corsie di marcia pi\u00f9 la corsia di emergenza; altri sono invece ancora al livello originale con due corsie per senso di marcia, senza corsia di emergenza e rampe di accesso brevi. Un esempio di queste due tipologie si pu\u00f2 vedere nella A 9, Monaco - Berlino: uscendo da Monaco l'autostrada inizia con quattro corsie per senso di marcia pi\u00f9 la corsia di emergenza; in seguito, dopo aver lasciato la Turingia ed essere entrati nel territorio della ex-Germania Est, ci sono ancora tratti a sole due corsie e senza corsia di emergenza (ci sono solo rare piazzole con un telefono arancio-giallo). Attualmente sono in corso lavori per portare l'intera Autobahn a tre corsie.\nUn altro grande progetto coinvolge la A 6 nel tratto finale ad oriente, per collegare Norimberga e Amberg con l'autostrada ceca D 5 (Rozvadov - Praga).\nLimiti di velocit\u00e0.\nPer alcuni veicoli sono imposti ristretti limiti di velocit\u00e0:\nLe Autobahnen sono famose per essere tra le poche strade pubbliche al mondo senza limiti di velocit\u00e0 generale per autoveicoli e motocicli, \nla maggior parte delle tratte senza limiti di velocit\u00e0 si trovano fuori dalle aree pi\u00f9 densamente popolate. Un esempio ne \u00e8 la A 8 tra Stoccarda e Monaco. Caratteristiche costruttive: ad esempio i raggi di curvatura sono in media pi\u00f9 ampi di quelli che si trovano sulle altre autostrade europee; questo consente, soprattutto quando si percorre una curva a sinistra, una visibilit\u00e0 in avanti molto superiore che permette di accorgersi per tempo se qualcuno sta frenando bruscamente; in ci\u00f2 aiuta anche il fatto che generalmente tra la corsia di sinistra e il guard rail c'\u00e8 ancora un certo margine di spazio che, sempre nelle curve a sinistra, favorisce la visibilit\u00e0. A ci\u00f2 aggiungiamo che i cartelli stradali hanno scritte a caratteri cubitali che consentono di essere compresi anche a velocit\u00e0 elevate e che le corsie di accelerazione sono in genere molto lunghe: quest'ultima particolarit\u00e0 permette anche agli autocarri pi\u00f9 pesanti di immettersi in autostrada ad una velocit\u00e0 sufficientemente elevata e tale da non costringere chi sopraggiunge in quell'istante nella corsia di destra a repentini e pericolosi cambi di corsia; lo stesso dicasi per quelle di decelerazione, essendo molto lunghe \u00e8 possibile effettuare tutta la staccata su di esse evitando di rallentare troppo l'andatura anzitempo. Anche i cambi di pendenza sono generalmente pi\u00f9 dolci a tutto vantaggio della visibilit\u00e0.\nLimiti di velocit\u00e0 sono comunque applicati agli svincoli e negli altri punti pericolosi, come tratti con lavori in costruzione o con lavori in corso. I limiti sui tratti non in costruzione sono in genere di 100\u00a0km/h, 120\u00a0km/h e qualche volta di 130\u00a0km/h; nei tratti in costruzione il limite \u00e8 di solito posto a 80\u00a0km/h, ma pu\u00f2 essere anche meno (60\u00a0km/h o addirittura 40\u00a0km/h). Alcuni tratti hanno limiti particolari se la strada \u00e8 bagnata. Alcuni limiti sono stati invece introdotti per ridurre l'inquinamento ed il rumore.\nI limiti di velocit\u00e0 possono essere anche impostati temporaneamente tramite un sistema di controllo dinamico del traffico che mostra i relativi segnali stradali. Anche se non ci sono limiti la velocit\u00e0 consigliata \u00e8 comunque non pi\u00f9 di 130\u00a0km/h, che prende il nome di \"Richtgeschwindigkeit\"; questo non \u00e8 un limite vincolante, ma restare coinvolti in un incidente mentre si sta andando a velocit\u00e0 superiori pu\u00f2 portare ad essere considerati in parte responsabili dell'accaduto in base al principio del \"Erh\u00f6hte Betriebsgefahr\" (secondo il quale l\u2019assicurazione non \u00e8 fatta per coprire le sciocchezze dell\u2019assicurato, ma i suoi errori in buona fede). .\nIn media, circa la met\u00e0 delle autostrade tedesche \u00e8 priva di limiti di velocit\u00e0, circa un terzo ha dei limiti permanenti mentre il resto ha dei limiti temporanei o variabili.\nNelle zone senza limiti non ci sono normalmente restrizioni per quanto riguarda il sorpasso, ad eccezione del divieto di sorpasso a destra. La corsia di destra di un'autostrada \u00e8 generalmente affollata di camion che spesso tentano di sorpassarsi. Questa situazione viene chiamata \"Elefantenrennen\" cio\u00e8 \"corsa degli elefanti\". In alcune zone con solo due corsie per ciascuna direzione di marcia ci sono delle particolari restrizioni al sorpasso per camion e automobili con rimorchio. La domenica e in occasione di alcune feste nazionali i camion non possono circolare a partire dalle 22 del giorno precedente, ad eccezione dei veicoli che trasportano merci deperibili e pochi altri, ad esempio mezzi militari.\nTutti i veicoli che non riescono a raggiungere i 60\u00a0km/h non possono circolare in autostrada, nonostante questo non sia un problema per la maggior parte dei veicoli moderni, questo impedisce la circolazione a piccoli mezzi come i Quad o gli Scooter. Per rientrare in questi limiti alcuni mezzi particolari, ad esempio mezzi per trasporto gru o altri carichi speciali, hanno una velocit\u00e0 di design di 62\u00a0km/h, indicata solitamente da un simbolo bianco con un \"62\" nero.\nPedaggi.\nGermania internazionale. \nDal gennaio 2005 esiste un pedaggio speciale per i camion pesanti pi\u00f9 di 12 tonnellate. Il governo federale ha stipulato un contratto con una societ\u00e0 privata, la Toll Collect GmbH, per la riscossione dei pedaggi autostradali. Il sistema \u00e8 basato su transponder montati sui veicoli e sensori installati lungo le strade, un sistema simile al Telepass in Italia. Nelle fasi iniziali ci furono gravi ritardi che causarono la perdita di diversi milioni di euro in pedaggi. Un effetto di questa nuova politica sui pedaggi \u00e8 l'aumento del traffico pesante sulle strade secondarie. \u00c8 in corso un dibattito sull'allargamento del pedaggio anche alle automobili, ma i sondaggi indicano questo eventuale provvedimento come molto impopolare, per cui tutti i politici dei principali partiti assicurano che questa modifica non sar\u00e0 mai attuata.\nLeggi di circolazione e applicazione.\nLa rete autostradale \u00e8 pattugliata da automobili della polizia senza contrassegni e da motociclette dotate di telecamere. Questo permette di applicare le leggi sul rispetto della distanza di sicurezza, che in altri paesi risultano difficili da provare in giudizio.\nAlcune leggi particolari sono:"}
{"id": "901551", "revid": "125699400", "url": "https://it.wikipedia.org/wiki?curid=901551", "title": "Mossos d'Esquadra", "text": "Policia de la Generalitat \u2013 Mossos d'Esquadra (IPA: ; in catalano significa letteralmente \u00abmozzi di squadra\u00bb o \u00abragazzi di squadra\u00bb), \"Policia de la Generalitat\u2013 Mozos de Escuadra\" (in spagnolo) \u00e8 il corpo di polizia regionale della comunit\u00e0 autonoma spagnola della Catalogna.\nStoria.\nLa fondazione.\nLe sue origini si rintracciano nel XVIII secolo, tra l'anno 1719 e il 1721, attestandosi come la seconda forza di polizia pi\u00f9 antica d'Europa, dopo le Compagnie Barracellari della Regione Autonoma della Sardegna le cui origini risalgono al 1560. Negli anni i Mossos d'Esquadra hanno passato varie vicissitudini. Tornano nel 1874 fino al 1939, sciolti dal nuovo regime franchista. Ricostituiti nel 1950 come guardie dei locali della Deputazione di Barcellona, dal 1980 questo corpo di polizia passa agli ordini del governo autonomo regionale (Generalitat de Catalunya).\nRifondati nel 1983 come polizia autonoma della Catalogna, corpo con competenze integrali di polizia, con una legge del Parlamento della Catalogna.\nNel 1994 ebbe inizio un processo di sostituzione delle funzioni di ordine pubblico e sicurezza urbana appartenute al Cuerpo Nacional de Polic\u00eda e alla Guardia Civil, che dal 2008 hanno mantenuto nella regione solo i compiti di pertinenza esclusivamente statale, tra cui il terrorismo, l'immigrazione clandestina e il controllo delle frontiere.\nPeriodo anni 2000.\nDal 1\u00ba novembre del 2005 i Mossos d'Esquadra hanno piene competenze nella citt\u00e0 di Barcellona. Il processo di sostituzione delle funzioni della polizia statale \u00e8 terminato negli ultimi mesi del 2008.\nCompetenze.\nDal 2008 hanno competenze sul traffico e tutte le funzioni di polizia stradale, di ordine pubblico, e pubblica sicurezza in tutto il territorio della Catalogna, con 17.000 agenti distribuiti in nove regioni di polizia, oltre a 1.200 agenti che sono dedicati al controllo del traffico.\nFormazione.\nLa formazione si svolge presso l\"'Institut de Seguretat P\u00fablica de Catalunya\" (Istituto di Pubblica Sicurezza della Catalogna) (fino al 2007 \"Escola de Policia de Catalunya\") situato nella citt\u00e0 di Mollet del Vall\u00e8s, dove oltre ai Mossos, polizia locale e polizia portuale vengono formati anche agenti forestali, agenti carcerari e vigili del fuoco della regione."}
{"id": "901559", "revid": "20654", "url": "https://it.wikipedia.org/wiki?curid=901559", "title": "Voli spaziali con equipaggio umano dal 1961 al 1969", "text": "La seguente \u00e8 una lista dettagliata dei voli spaziali con equipaggio umano dal 1961 al 1969. Sono inclusi tutti i voli che hanno raggiunto un'altitudine di almeno 100 km ossia la definizione della Federazione Aeronautica Internazionale di volo spaziale. Gli Stati Uniti adottano una definizione diversa di volo spaziale, richiedendo un'altitudine minima di 80 km (~50 miglia) Durante gli anni sessanta 13 voli rientrarono nella definizione americana di volo spaziale ma di questi solo 2 furono considerati dal FAI. Questi due voli sono inclusi nella lista, per l'elenco completo si veda la voce North American X-15."}
{"id": "901560", "revid": "15756", "url": "https://it.wikipedia.org/wiki?curid=901560", "title": "Volterrano", "text": "Biografia.\nLa principale fonte per la ricostruzione della biografia del Volterrano \u00e8 la vita scritta da Filippo Baldinucci, suo amico diretto. \u00c8 ritenuta attendibile, nonostante lo scrittore stesso lamenti in apertura di non aver ricevuto dall'artista, a causa della sua modestia, tutte le notizie di cui avrebbe avuto bisogno per stilare un resoconto pi\u00f9 dettagliato. A questa fonte si aggiungono i documenti d'archivio legati per lo pi\u00f9 a pagamenti, disponibili solo per alcuni lavori.\nOrigini.\nNacque a Volterra nel 1611 (data fornita dal Baldinucci), figlio dello scultore locale Gaspare Franceschini, fu avviato alla pratica artistica dal padre, per diventare poi apprendista, sempre a Volterra, del fiorentino Cosimo Daddi.\nSi fece notare da Ludovico Guarnacci, uno dei suoi primi committenti, e da Curzio Inghirami, fratello del pi\u00f9 potente Giulio, segretario di Cristina di Lorena. Proprio Giulio lo introdusse nell'ambiente fiorentino e fece s\u00ec che nel 1628 entrasse a bottega da Matteo Rosselli, uno degli artisti pi\u00f9 quotati allora attivi in citt\u00e0. Per via della pestilenza, il Franceschini torn\u00f2 a Volterra un anno dopo, dove dipinse una serie di affreschi che sono tra le sue prime opere note: una \"Purificazione\" in Sant'Agostino, un'\"Assunta\" gi\u00e0 nella congregazione dei Cappellani della cattedrale e ora nell'oratorio di Sant'Antonio Abate (1631) e il \"Sogno di Elia\" nell'abbazia di San Giusto (1632, perduti invece gli affreschi nella volta e nel coro). Si tratta di lavori dove si legge l'influenza del Rosselli, anche se una certa rigidit\u00e0 compositiva risente ancora del provincialismo dei suoi primi passi.\nPrimi successi a Firenze.\nTornato a Firenze, fu cinque mesi nella bottega di Giovanni da San Giovanni, mettendo mano sia all'affresco d'altare nella chiesa di San Felice in Piazza, sia alla decorazione della sala dell'Udienza negli appartamenti estivi di palazzo Pitti (oggi detta Sala di Giovanni da San Giovanni nel Museo degli argenti), dove gli viene attribuito un pennacchio con un monocromo di piume in un vaso (1635). Dopo la morte del suo maesto (1636), che era il principale artista della corte medicea, sempre per l'interessamento del conterraneo Giulio Inghirami, il Franceschini viene presentato ufficialmente a corte, facendo esporre una sua opera (un perduto affresco portatile detto \"paniera\", di cui restano un paio di disegni preparatori) a palazzo Pitti.\nGli effetti di tale iniziativa non si fecero attendere, tanto che gi\u00e0 un anno dopo don Lorenzo de' Medici gli affid\u00f2 l'importante compito di affrescare nella villa La Petraia un ciclo di affreschi nei loggiati del cortile, sul tema dei \"Fasti medicei\", elaborato da alcuni letterati tra cui Ludovico Incontri. A questa importante impresa il Volterrano lavor\u00f2 per quasi dieci anni, dalla fine del 1636 al 1647, con una lunga pausa tra il 1639 e il 1641 per visitare, a spese di Don Lorenzo, l'Italia del Nord e conoscere le pi\u00f9 avanzate conquiste pittoriche di quelle zone. Fu quindi a Bologna, a Ferrara, a Venezia, a Parma e ancora a Mantova, Modena e Novellara (dove lavor\u00f2 per Alfonso Gonzaga), e probabilmente anche a Roma.\nAl suo ritorno lo stile degli affreschi, interrotti a met\u00e0, segn\u00f2 una decisa evoluzione: dallo stile ancora basato sul preciso disegno, mutuato dal Rosselli e da Giovanni da San Giovanni, pass\u00f2 a forme pi\u00f9 fluide e colori pi\u00f9 solari, derivati dalle influenze di Paolo Veronese, di Pietro da Cortona e, soprattutto, Correggio. Il 14 novembre 1646 \u00e8 registrato l'ultimo pagamento per il ciclo della Petraia, per un compenso totale di 1.304 ducati, superiore alla media dell'epoca, a testimonianza della sua raggiunta maturit\u00e0 artistica, assai apprezzata dalla committenza.\nApprofittando delle pause invernali, l'artista aveva anche realizzato nel frattempo importanti lavori a Firenze, come un affresco con \"San Michele Arcangelo caccia Lucifero e altri diavoli\" nella compagnia dei battuti della chiesa di San Michele a Castello (1637), la \"Vigilanza e Sonno\" nella villa medicea di Castello (1641-42, entrambi commissionati dallo stesso Don Lorenzo), uno nell'oratorio dei Vanchetoni (1639-40) e gli affreschi della cappella Orlandini-Concini in Santa Maria Maggiore (1642), che Mina Gregori indic\u00f2 come prima opera pubblica inequivocabilmente \"barocca\" a Firenze. A questo ciclo si aggiunse poi quello della \"Gloria di santa Cecilia\" nella cappella Grazzi della basilica della Santissima Annunziata (1643-44), primo suo lavoro nel complesso servita. In queste prove l'artista dimostr\u00f2 gi\u00e0 una piena maturit\u00e0 e uno stile destinato a diventare il suo marchio di fabbrica pi\u00f9 apprezzato, con un allargamento della lezione toscana verso forme pi\u00f9 libere e barocche.\nArtista dell'aristocrazia fiorentina.\nDiventato tra gli artisti pi\u00f9 apprezzati del momento, dipinse nel corso degli anni cinquanta numerose opere religiose, tele da cavalletto e alcuni affreschi nei palazzi della nobilt\u00e0 fiorentina, come a palazzo della Gherardesca (per Guido della Gherardesca), al palazzo di Valfonda (per Cosimo Riccardi), a palazzo Niccolini (per Filippo Niccolini), al palazzo di San Clemente (per Tommaso Guadagni e i suoi figli), a palazzo Taddei (per Vincenzo Giraldi), alla villa medicea di Castello (per il cardinale Giovan Carlo de' Medici, opere staccate e oggi nel Museo Bardini di Firenze). Per il cardinale dipinse anche un famoso ritratto, di cui restano anche alcune repliche, e alcune celebrate opere quali lo \"Staffiere liutista col moro Giovannino\" (1662 circa) e la \"Burla del Pievano Arlotto ai commensali\" (1643-44), che faceva parte di una serie perduta.\nImportante successo fu anche il ciclo nella Cappella Colloredo nell'Annunziata, dove decor\u00f2 la volta e i pennacchi (1650-52), ottenendo un compenso quasi raddoppiato durante la stima finale (da 240 a 400 ducati).\nNel 1651 il marchese Niccolini, in previsione della decorazione della sua cappella in Santa Croce, gli finanzi\u00f2 una nuova serie di viaggi di formazione: nell'agosto 1651 in Emilia (Bologna, Modena, Sassuolo e Parma) e nel febbraio-aprile 1653 a Roma, dove affresc\u00f2 anche una stanza del palazzo del Bufalo alle Fratte. Se negli affreschi a palazzo Niccolini si nota una certa ascendenza emiliana, \u00e8 solo dopo il viaggio romano che l'artista mette mano, con una rinnovata fastosit\u00e0 (derivata dal Lanfranco, da Pietro da Cortona e da Gian Lorenzo Bernini), alla volta della cappella Niccolini, compiuta nel 1658-59, coi peducci terminati nel 1661. L'artista, che incass\u00f2 ben 1400 scudi per l'impresa.\nNel 1652 nel frattempo si era immatricolato all'Accademia delle arti del disegno e ne divenne accademico effettivo nel 1654. Visse nella casa in via Capponi, che fu di Andrea del Sarto e di Federico Zuccari.\nPer i vecchi patroni Inghirami dipinse inoltre, in quegli anni, una pala con la \"Madonna e santi\" (1659) per la badessa Marzia Inghirami di Santa Chiara, oggi nella Pinacoteca civica.\nL'occasione francese.\nNel 1664 l'abate Luigi Strozzi, emissario fiorentino del potente ministro Jean-Baptiste Colbert, gli commission\u00f2 un'importante opera destinata ad essere donata al re di Francia: la \"Gloria di Luigi XIV che trionfa sul Tempo\" (oggi alla Reggia di Versailles), che gli avrebbe potuto aprire le porte di una carriera internazionale alla della corte del re Sole, attentissimo alle novit\u00e0 provenienti dall'Italia.\nIspirata agli schemi de recenti affreschi di Pietro da Cortona a palazzo Pitti (specialmente quelli della volta della Sala di Saturno, 1663-1665), l'opera non riscosse il successo sperato. Presto se ne scord\u00f2 l'artefice, tant'\u00e8 vero che fu a lungo attribuita a Ciro Ferri.\nPittore affermato a Firenze.\nAttivo fino a pochi anni prima della morte, il Volterrano fu sempre molto richiesto a Firenze e in Toscana, toccando vari generi, dalla pittura allegorica e mitologica alle opere devozionali, dal ritratto ala decorazione parietale. Gli anni sessanta, settanta e ottanta sono ricchi di commissioni, sebbene l'iniziale libert\u00e0 e spregiudicatezza giovanile si stempera ormai in forme pi\u00f9 consolidate, talvolta appesantite dalla retorica barocca. Spicca comunque la preferenza compositiva per le linee ascensionali e per la visione \"da sott'in su\", che gli ha fatto talvolta guadagnare l'appellativo di \"Correggio toscano\".\nTra i suoi committenti si ritrovano i nomi della nobilt\u00e0 volterrana e fiorentina, quali gli Incontri (\"Elemosina di san Luigi dei Francesi\" nella chiesa di Sant'Egidio), i marchesi Gerini (\"Andata al Calvario\" e \"Riposo durante la fuga in Egitto\"), i cardinali Carlo (\"Sacra Famiglia\", perduta) e Leopoldo de' Medici (\"Assunzione\" nella Santissima Annunziata, 1671, e \"Pala di San Filippo Benizi\"), il principe Mattias (una perduta \"Vittoria e Fama\" nella villa medicea di Lappeggi), fino al granduca Cosimo III (\"Madonna in gloria\" nella chiesa di Santa Lucia alla Castellina, 1682). Fuori Firenze, invi\u00f2 opera a Pescia (\"San Carlo Borromeo che comunica gli appestati\") e a Pisa (pala dell'altare maggiore della chiesa della certosa di Pisa, 1681).\nA inizio degli anni ottanta prese avvio il suo ultimo e pi\u00f9 impegnativo lavoro per la basilica della Santissima Annunziata, la decorazione ad affresco della grande volta della tribuna con la \"Gloria della Vergine\". Commissionata da Cosimo III gi\u00e0 nel 1676, fu realizzata con l'aiuto dell'allievo Cosimo Ulivelli tra il settembre 1680 e l'agosto 1683.\nCome ritrattista effigi\u00f2, tra le personalit\u00e0 pi\u00f9 importanti, il giovane Cosimo III, ancora principe, papa Alessandro VII e l'amico Filippo Baldinucci.\nFu inoltre consulente dello scrittore Giovanni Cinelli, restauratore per il gran principe Ferdinando, perito per l'arciduca Ferdinando Carlo d'Austria, con cui visit\u00f2 l'Italia settentrionale tra il 1662 e il 1663.\nNegli anni pi\u00f9 tardi, nonostante l'anzianit\u00e0 e un'apoplessia, riusc\u00ec comunque a compiere opere estreme, come l'affresco nella villa Medicea del Poggio Imperiale (\"Ascensione di santa Maria Maddalena\", oggi staccato e nei depositi di palazzo Pitti) e quelli nella \"Sala delle Allegorie\", entrambi per Vittoria Della Rovere.\nMor\u00ec il 7 gennaio del 1690 (stile comune, 1689 secondo l'uso fiorentino) e fu sepolto nella sede della compagnia di San Benedetto Bianco, presso la Santa Maria Novella.\nOpere.\nAttivissimo disegnatore, tra i massimi della sua epoca, ha lasciato un corpus grafico molto consistente (si parla di almeno 400 fogli), sparso nelle maggiori istituzioni pubbliche e collezioni private."}
{"id": "901569", "revid": "1655166", "url": "https://it.wikipedia.org/wiki?curid=901569", "title": "Russell Page", "text": "Studi\u00f2 alla \"Slade School\" di Londra prima che la passione per le piante lo spingesse ad intraprendere la carriera di \"garden designer\" nel 1928. Fu partner di Geoffrey Jellicoe, ma la loro partnership non dur\u00f2 a lungo a causa di problemi di natura finanziaria.\nDopo aver lavorato per un lungo periodo in Francia, dal 1945 al 1962 (anno in cui diede alle stampe il suo libro \"L'educazione di un giardiniere\"), fu chiamato in Italia dal musicista suo connazionale William Walton per collaborare alla realizzazione dell'imponente giardino nella sua tenuta di Ischia, nota come La Mortella.\nTra i suoi lavori pi\u00f9 interessanti, oltre a quello di Ischia, vanno ricordati i giardini della sede PepsiCo di Purchase, New York, quelli del castello di Leeds (vicino a Maidstone) e Port Lympne nel Kent, Longleat e Sturford Mead nel Wiltshire, Overbury Court, il parco di Worcestershire and West Wycombe e Buckinghamshire.\nIn Italia ha progettato il giardino botanico della Tenuta di San Liberato, Bracciano, quello della Villa d'Agli\u00e8 sulla collina di Torino, parco registrato tra i parchi storici d'Italia e il parco della tenuta dei Conti Brandolini d'Adda a Vistorta, Sacile. Ha inoltre progettato il parco \"La Landriana\" presso Tor San Lorenzo (Roma), di propriet\u00e0 della nobildonna Lavinia Taverna, poi da essa parzialmente modificato.\n\u00c8 scomparso nel 1985 all'et\u00e0 di 78 anni.\nOggi Page \u00e8 considerato uno dei principali maestri del \"garden design\" e nella cura delle piante."}
{"id": "901573", "revid": "643662", "url": "https://it.wikipedia.org/wiki?curid=901573", "title": "Monteruscello", "text": ""}
{"id": "901574", "revid": "339392", "url": "https://it.wikipedia.org/wiki?curid=901574", "title": "Carcinoma del pancreas", "text": ""}
{"id": "901575", "revid": "339392", "url": "https://it.wikipedia.org/wiki?curid=901575", "title": "Cancro al pancreas", "text": ""}
{"id": "901578", "revid": "140509", "url": "https://it.wikipedia.org/wiki?curid=901578", "title": "Un uomo in crisi. Canzoni di morte. Canzoni di vita", "text": "Un uomo in crisi: Canzoni di morte. Canzoni di vita \u00e8 il secondo album del cantautore Claudio Lolli; fu pubblicato nel 1973.\nDescrizione.\nL'album contiene nove canzoni: ciascun lato del disco presenta un brano introduttivo seguito da una terna di canzoni concettualmente unite fra loro \u2013 \u00abcanzoni di morte\u00bb sul lato A e \u00abcanzoni di vita\u00bb sul lato B \u2013 pi\u00f9 una chiosa finale, rappresentata dal brano \"Un bel mattino\".\nLe tre \u00abcanzoni di morte\u00bb presentano una visione pessimistica della vita, nei suoi aspetti personali (\"La guerra \u00e8 finita\", \"Morire di leva\") e sociali (\"Hai mai visto una citt\u00e0\"); nelle tre \"canzoni di vita\", Lolli propone una via d'uscita al nichilismo attraverso la ricerca della parte pi\u00f9 profonda del nostro essere (\"Un uomo nascosto\"), nell'impegno politico (\"Quello l\u00ec\") e nel coraggio di prendere fra le mani la propria vita per cambiarla (\"La giacca\"). Conclude l'album il brano \"Un bel mattino\" nel quale, a fronte dell'ineluttabilit\u00e0 della morte, l'autore ricorda: \u00abMa oggi amore dobbiamo andare, gi\u00f9 nella strada, dobbiamo lottare\u00bb.\nMusicalmente il disco ripete le atmosfere del primo, forse con una cupezza in pi\u00f9 e meno soluzioni ritmiche; tra i musicisti in evidenza l'allora violinista di Alan Sorrenti, la statunitense Talia Toni Marcus, che nello stesso anno suoner\u00e0 anche in Opera buffa e l'anno seguente in Stanze di vita quotidiana entrambi di Francesco Guccini e che, anni dopo, aggiungendo anche il nome originale (Talia) e ritornata a vivere negli Stati Uniti, diventer\u00e0 la violinista di Van Morrison; inoltre partecipa all'incisione Stefan Grossman, uno dei pi\u00f9 grandi maestri del fingerpicking, allievo di Gary Davis e autore anche di molti manuali di questa tecnica chitarristica, e i due fratelli Enzo ed Elio Volpini, membri del gruppo di progressive L'Uovo di Colombo.\nTracce.\nTesti e musiche di Claudio Lolli."}
{"id": "901581", "revid": "287204", "url": "https://it.wikipedia.org/wiki?curid=901581", "title": "La modificazione", "text": "La modificazione \u00e8 un romanzo di Michel Butor pubblicato nel 1957 a Parigi. Nello stesso anno furono pubblicati \"La Jalousie\" di Alain Robbe-Grillet, \"Le Vent\" di Claude Simon e \"Tropisme\" di Nathalie Sarraute. Tutte opere considerate rappresentative del Nouveau roman. \nTrama.\nIl romanzo narra il viaggio fisico e interiore di un uomo da Parigi verso Roma. \u00c8 suddiviso in tre parti.\n\"Parte prima\". L\u00e9on Delmont narra il viaggio in treno che intraprende da Parigi, dove dirige la filiale parigina di una casa produttrice di macchine da scrivere romana, verso Roma. Questo non \u00e8 un viaggio d'affari come quelli che compie regolarmente. \u00c8 partito per raggiungere l'amante, C\u00e9cilie, perch\u00e9 ha infine deciso di rompere con la moglie Henriette, far\u00e0 venire C\u00e9cilie a Parigi, le trover\u00e0 un lavoro e andranno a abitare in un piccolo appartamento. Egli \u00e8 fermamente deciso a lasciare la moglie ma non pu\u00f2 fare a meno di pensare alla sua famiglia e al passo che ha intenzione di fare. Il treno arriva a Digione.\n\"Parte seconda\". Nel corso del viaggio, via via che Roma si avvicina, si mescolano i quadri delle due citt\u00e0, Parigi che sente fredda e austera e Roma calda e assolata, la Parigi della moglie e Roma dell'amante. Pensa ai viaggi precedenti, pensa a C\u00e9cile, pensa a Henriette, pensa al passato che \u00e8 a Parigi, pensa al futuro che si trova a Roma. Nella notte mentre il treno attraversa la frontiera tutto si confonde e si mescola.\n\"Parte terza\". Mentre Roma si avvicina l'intenzione iniziale di L\u00e9on si fa sempre pi\u00f9 impalpabile. Giunge alla conclusione che quello che ama di C\u00e9cile \u00e8 l'immagine di Roma e che farla venire a Parigi non sarebbe pi\u00f9 la stessa cosa. Decide di modificare il suo progetto iniziale. Arrivato a Roma non andr\u00e0 da C\u00e9cile e torner\u00e0 a Parigi da solo.\nCommento.\nIn questo romanzo \u00e8 narrato il viaggio fisico da Parigi verso Roma e interiore di un uomo, L\u00e9on Delmont che ha preso la decisione di lasciare la moglie per l'amante che vive a Roma. La narrazione \u00e8 in seconda persona plurale e al presente. Un \"voi\" che \u00e8 la voce del narratore ma che parla in primo luogo a se stesso, che racconta ma quasi spiega a se la sua crisi interiore di fronte alla decisione iniziale che poi modifica nel corso del viaggio. \n\u00c8 un monologo interiore che non trascura la minuziosa descrizione di quella realt\u00e0 momentanea che L\u00e9on vive. Quella del viaggio, le stazioni di cui legge i nomi sui pannelli, i suoi compagni di viaggio che salgono, scendono dal treno, si muovono nella carrozza, escono entrano dallo scompartimento, passeggeri che sono attori della sua narrazione personale. Il viaggio che \u00e8 anche una fuga dalla grigia quotidianit\u00e0 di Parigi, dalla moglie, al sogno e al desiderio, nella mediterranea Roma, dall'amante. Butor ci racconta con un monologo interiore, un flusso di coscienza, frammentato dagli avvenimenti del viaggio e dagli oggetti stessi, di un uomo che in fondo, quasi alla met\u00e0, si rende conto che l'amante rappresenta per lui l'immagine della citt\u00e0 eterna e che non avrebbe nessun posto a Parigi. Il desiderio \u00e8 nell'assolata Roma. \nQuell'amore C\u00e9cilie-Roma esiste perch\u00e9 all'altra parte, all'inizio del viaggio, c'\u00e8 una Henriette-Parigi. Che C\u00e9cilie a Parigi non sarebbe la stessa cosa. Ma questa consapevolezza \u00e8 sofferta, esce fuori da una tormentata elaborazione di passato e presente durante tutto il viaggio. La dimensione degli oggetti e la loro descrizione precisa e minuziosa non \u00e8 qui preponderante come nei romanzi di Robbe-Grillet ed \u00e8 invece l'aspetto psicologico e la dimensione della coscienza che sono centrale. E il flusso dei suoi pensieri mostra questa coscienza, a noi ma anche al narratore stesso, questo viaggio nell'anima."}
{"id": "901584", "revid": "33689", "url": "https://it.wikipedia.org/wiki?curid=901584", "title": "Cannibal Holocaust 2", "text": ""}
{"id": "901587", "revid": "163662", "url": "https://it.wikipedia.org/wiki?curid=901587", "title": "L'idiota", "text": "L'idiota (in russo: \u0418\u0434\u0438\u043e\u0301\u0442, \"Idi\u00f3t\") \u00e8 un romanzo di F\u00ebdor Dostoevskij. Considerato uno dei massimi capolavori della letteratura russa, vuole rappresentare \u201c\"un uomo positivamente buono\"\u201d, un Cristo del XIX secolo. \nL'opera ha avuto diversi adattamenti teatrali, cinematografici e televisivi. Nel corso del romanzo \u00e8 pi\u00f9 volte citato e discusso dai personaggi il quadro \"Il corpo di Cristo morto nella tomba\" di Hans Holbein il Giovane. Dostoevskij aveva visto il dipinto nel 1867 a Basilea e ne era rimasto fortemente impressionato.\nGenesi dell'opera.\nLa stesura fu contemporanea all'esilio dello scrittore, dovuto ai debiti: ebbe inizio a Ginevra nel settembre del 1867, prosegu\u00ec a Vevey (sul lago di Ginevra), a Milano, e termin\u00f2 nel gennaio del 1869 a Firenze. Una targa al numero 22 di Piazza de' Pitti ricorda la permanenza dell'autore nel palazzo per quasi un anno. L'opera nel frattempo usc\u00ec a puntate a partire dal 1868 sulla rivista \"Russkij vestnik\" (il Messaggero russo), mentre in forma unica fu presentata l'anno successivo.\nIn una lettera del 1867 indirizzata allo scrittore Apollon Nikolaevi\u010d Majkov Dostoevskij descrisse il nucleo poetico del romanzo a cui stava lavorando: \n\u00c8 importante sottolineare come l'aggettivo \"buono\" usato nella lettera fosse nell'originale russo \"prekrasnyj\", che indica lo splendore della bellezza e della bont\u00e0 insieme. Nel libro viene detto che il principe personifica la bellezza e la grandezza caratteriale.\nTrama.\nParte I.\nIl principe Lev Nikol\u00e0evi\u010d My\u0161kin ritorna in Russia dopo un soggiorno in Svizzera in una clinica dove si era cercato di guarirlo dall'epilessia. Rimasto privo di mezzi, alla morte di una zia spera di ricevere in Russia la sua eredit\u00e0. Durante il viaggio in treno incontra Parf\u00ebn Rog\u00f2\u017ein, il figlio squattrinato di un ricco mercante morto di recente, che, come il principe, torna a reclamare l'eredit\u00e0, e L\u00e8bedev, un funzionario. Durante la conversazione salta fuori il nome di Nast\u00e0s'ja Fil\u00ecppovna, di cui Rog\u00f2\u017ein \u00e8 follemente innamorato. Dopo essersi accomiatato dagli altri due a San Pietroburgo, dove il principe si ferma per fare visita all'ultima My\u0161kin ancora in vita, Elizav\u00e8ta Prok\u00f2f'evna, egli si reca nell'appartamento di questa e ne incontra il marito, il generale Epan\u010din, e il suo segretario Gavr\u00ecla Ardali\u00f2novi\u010d. Gavrila gli mostra il ritratto della sua possibile futura sposa, la stessa Nastas'ja amata da Rogo\u017ein.\nQui il narratore inserisce la storia di Nastas'ja. Scampata da bambina all'incendio della sua propriet\u00e0 in campagna e rimasta orfana, viene aiutata da un amico del padre, Afan\u00e0sij Iv\u00e0novi\u010d T\u00f2ckij, che la sistema in una tenuta che l'uomo visita ogni estate. Accorgendosi della bellezza di Nastas'ja, ormai sedicenne, Tockij la rende sua amante per i periodi che passa alla tenuta, fino a che, cinque anni dopo, Nastas'ja ricompare alla sua porta a San Pietroburgo, pretendendo e ottenendo di vivere in citt\u00e0 a sue spese. Tockij, che al momento della vicenda ha cinquantacinque anni, vorrebbe sposarsi, ma \u00e8 intimorito dalla possibile reazione di Nastas'ja; decide quindi di far maritare anche lei e propone a Gavrila di prenderla in moglie con la promessa di 75.000 rubli per accollarsi una donna disonorata. Gavrila per\u00f2 \u00e8 incerto; egli ama infatti Agl\u00e0ja, la figlia minore del generale Epan\u010din; Nastas'ja annuncer\u00e0 alla festa di compleanno, che si terr\u00e0 quella sera, se accetter\u00e0 di sposare Gavrila. Qui la parentesi su Nastas'ja si chiude e la vicenda ricomincia.\nEpan\u010din invita il principe a unirsi a sua moglie e alle sue figlie, Aleks\u00e0ndra, Adela\u00ecda e Agl\u00e0ja, per la colazione. La conversazione cade sul soggiorno del principe in Svizzera, sul suo amore per i bambini e infine sulla pena di morte. Poich\u00e9 la famiglia di Gavrila affitta camere, il principe lo segue a casa sua, dove incontra il padre di Gavrila, il vecchio demente Ardali\u00f2n Aleks\u00e0ndrovi\u010d \u00ccvolgin [\"pronuncia: \u00ccvolghin\"], sua madre, la sorella Varv\u00e0ra e il fratellino K\u00f2lja, oltre agli affittuari l'usuraio Iv\u00e0n Petr\u00f2vi\u010d Pt\u00eccyn e Ferdy\u0161\u010denko. La situazione si complica improvvisamente con l'arrivo di Nastas'ja che vuole incontrare la futura suocera prima delle nozze, e di Rog\u00f2\u017ein con un gruppo di amici ubriachi, che vuole attaccare briga con Gavrila. Rog\u00f2\u017ein accusa Gavrila di sposarsi solo per i 75.000 rubli e finisce per offrirne 100.000 pur di avere Nastas'ja. Nella confusione Varv\u00e0ra d\u00e0 a Nastas'ja della \u201csvergognata\u201d, insulto a cui Gavrila risponde cercando di schiaffeggiare la sorella. Il principe My\u0161kin si intromette, prendendosi lo schiaffo destinato a Varvara, e ha parole di ammonimento, ma anche di stima, per Nastas'ja, che non reputa essere cos\u00ec come la dipingono. Prima di andarsene, Nastas'ja parla all'orecchio della madre di Gavrila e afferma di non essere una donna perduta.\nRitiratosi in camera, il principe ottiene le scuse di Gavrila per lo schiaffo. Poi, mentre sta uscendo di casa, riceve un biglietto dal generale \u00ccvolgin, che lo indirizza in una taverna dove si sta ubriacando. Il principe, dopo avergli pagato da bere con i suoi ultimi rubli, gli strappa la promessa di portarlo quella sera in casa di Nastas'ja perch\u00e9 deve compiere una missione, a suo dire, importante. Prima di portarlo da Nastas'ja, il generale passa dalla sua amante M\u00e0rfa Bor\u00ecsovna Ter\u00e8nt'eva. L\u00ec il principe incontra il figlio di questa, Ippol\u00ect, un ragazzo malato molto amico di Kolja, che, come lui e con lui, vorrebbe sfuggire alla sua famiglia scapestrata, magari andando ad abitare in un appartamento in affitto. \u00ccvolgin si addormenta ubriaco sul divano di Marfa, e Kolja si offre di accompagnare il principe da Nastas'ja.\nA casa della ragazza My\u0161kin incontra, oltre a Nastas'ja, la sua amica Dar'ja, Tockij, Epan\u010din, Gavrila, Ferdy\u0161\u010denko e Pticyn, intenti a festeggiare il compleanno di Nastas'ja. Durante la festa si decide di raccontare ognuno l'azione pi\u00f9 abbietta mai compiuta; concluso il gioco, Nastas'ja, indebolita dalla febbre e resa poco lucida dallo champagne, fa decidere a My\u0161kin se debba sposarsi o no. Il principe si mostra timorosamente contrario e Nastas'ja, nello stupore generale, conferma che non sposer\u00e0 Gavrila. Mentre Nastas'ja sta andando via, arriva Rog\u00f2\u017ein con la sua banda e i 100.000 rubli promessi. Nastas'ja sembra accettare il denaro, rinfacciando a tutti che non ha altra scelta, poich\u00e9 nessuno la prenderebbe senza dote. A questo punto My\u0161kin si offre di sposarla anche senza dote, riconoscendola una ragazza onesta; si offre di lavorare se non dovessero avere i soldi, ma esibisce anche la lettera di un avvocato che lo indica come futuro erede di tre milioni di rubli.\nTutti festeggiano il principe e la sua ricchezza tranne Rog\u00f2\u017ein, che gli impone di rinunciare a Nastas'ja. Anche la ragazza gli espone i suoi dubbi: \u00e8 una donna disonorata, e non vuole rovinare un innocente quale \u00e8 il principe. Quindi chiede a Rogo\u017ein il denaro. Presi i soldi, nella sorpresa generale, getta i 100.000 rubli nel fuoco, sfidando Gavrila, che avrebbe accettato i 75.000 rubli per sposarla, ad andarli a riprendere, e impedendo agli altri di sottrarre il denaro alla distruzione. Infine la ragazza, dopo aver salvato i soldi dal fuoco ed averli donati al privo di sensi Gavrila, svenuto nel tentativo di salvaguardare il suo onore non raccattando il denaro dalle fiamme, se ne va con Rogo\u017ein a Ekaterinh\u00f2f, un distretto di San Pietroburgo.\nParte II.\nIl principe prosegue per Mosca per ottenere la sua eredit\u00e0. Nastas'ja, dopo la notte di baldoria a Ekaterinhof, fugge da Rogo\u017ein e trova rifugio a Mosca, dove il suo amante la inseguir\u00e0 e la ritrover\u00e0 solo per perderla di nuovo. Anche My\u0161kin scompare da Mosca lasciando i suoi affari agli attendenti. Intanto Kolja e Varvara prendono a frequentare le figlie del generale Epan\u010din; nel corso di pochi mesi Adela\u00ecda viene promessa sposa a un principe benestante e giovane. Un giorno Kolja consegna ad Agl\u00e0ja uno strano biglietto del principe My\u0161kin, in cui egli si interessa alla sua salute e felicit\u00e0. Stupita, Aglaja nasconde il biglietto in una copia del \"Don Chisciotte\".\n\u00c8 giugno, e la famiglia del generale Epan\u010din si trasferisce a P\u00e0vlovsk per passarvi l'estate. My\u0161kin si reca a casa di L\u00e8bedev, dove trova Ippol\u00ect malato e il nipote di Lebedev, che reclama del denaro dallo zio. Qui il principe scopre che anche Nastas'ja \u00e8 a P\u00e0vlovsk, ospite di D\u00e0r'ja Aleks\u00e8evna. My\u0161kin va a trovare Rogo\u017ein, da cui viene informato che questi e Nastas'ja si sono riconciliati; tuttavia Rogo\u017ein teme ancora che Nastas'ja possa cambiare idea e non sposarlo, poich\u00e9 in realt\u00e0 la ragazza ama My\u0161kin e l'unico motivo per cui non sta con lui \u00e8 perch\u00e9 crede di non meritarselo. Il principe presagisce che le possa succedere qualcosa di tremendo; al contempo fa per la prima volta la sua comparsa il pugnale di Rogo\u017ein, che ricomparir\u00e0 in seguito.\nSegue un capitolo in cui il principe espone le sue idee sulla religione e sul Cristo; My\u0161kin e Rogo\u017ein si scambiano le croci che portano, diventando cos\u00ec \u201cfratelli\u201d. Alla fine dell'incontro Rogo\u017ein abbraccia il principe e gli dice che rinuncia a Nastas'ja a suo favore. Nonostante questo, mentre My\u0161kin vaga per S. Pietroburgo, si accorge che qualcuno lo sta seguendo e che questi non \u00e8 altro che Rogo\u017ein, il quale sta per pugnalarlo, ma un attacco epilettico salva il principe dall'aggressione. Rogo\u017ein fugge. Fortunatamente sopraggiunge Kolja e presta soccorso al principe.\nLo rivediamo poco tempo dopo a Pavlovsk, dove trascorre la convalescenza in una villa che ha affittato da L\u00e8bedev, e dove incontriamo anche un gruppo di nichilisti, gli stessi che erano con Rogo\u017ein alla festa di Nastas'ja. I nichilisti leggono l'articolo del loro amico Keller, in cui il principe My\u0161kin viene ritratto come un ricco sciocco che ha truffato il medico che lo aveva curato. Tra di loro c'\u00e8 anche Burd\u00f2vskij, presunto figlio illegittimo, quindi erede, del tutore di My\u0161kin, che non gli ha lasciato nulla. Vista la cospicua eredit\u00e0 del principe, Burd\u00f2vskij pretende che egli ripaghi quanto il suo presunto padre ha speso per le sue cure.\nMy\u0161kin si offre di dare a Burdovskij del denaro, affermando che in realt\u00e0 non gli sono mai stati dati i tre milioni e che non crede affatto di avere davanti l'erede del suo benefattore. Burdovskij rifiuta, ma Gavrila porta le prove che il principe \u00e8 nel giusto. Tutti vengono a sapere che Nastas'ja \u00e8 a Pavlovsk. Intanto la generalessa Epan\u010din chiede spiegazioni a My\u0161kin riguardo al biglietto che aveva scritto ad Aglaja. Il principe rassicura che l'ama solo come un fratello, sebbene quando avesse scritto il biglietto ne fosse innamorato.\nParte III.\nAglaja chiede appuntamento al principe, e cos\u00ec pure Nastas'ja, il cui nuovo obiettivo \u00e8 far sposare Aglaja e My\u0161kin. Rogo\u017ein, credendo all'amore di My\u0161kin per Aglaja, \u00e8 tranquillo.\nIl nichilista Ippol\u00ect legge a My\u0161kin, Rogo\u017ein, Kolja, Keller e vari altri la sua lettera di addio al mondo. Successivamente cerca di spararsi, ma la pistola non funziona a causa della mancanza della capsula e Ippolit sviene. Non \u00e8 chiaro se si tratti solo di una messinscena o se il ragazzo volesse davvero uccidersi.\nMy\u0161kin incontra Aglaja, la quale vuole fuggire all'estero perch\u00e9 si vergogna della sua famiglia. Il principe le parla del suo amore per Nastas'ja, che in realt\u00e0 \u00e8 solo tenera piet\u00e0 ma egli rivela anche il turbamento che Nastas'ja gli provoc\u00f3 durante il periodo trascorso a Mosca. Aglaja gli rivela come Nastas'ja voglia farla sposare con lui (credendo che solo in questo modo il principe possa essere felice) e My\u0161kin si adopera per far smettere lo scambio di lettere fra le due.\nParte IV.\nIl rapporto fra My\u0161kin e Aglaja oscilla fra litigi e amicizia. A un incontro organizzato da Aglaja e Nastas'ja a casa di quest'ultima, accompagnate da My\u0161kin e Rogo\u017ein, le due iniziano a discutere riguardo al principe e ai suoi sentimenti per Nastas'ja. Nastas'ja sfida Aglaja e chiede al principe di scegliere una delle due. Ferita dall'esitazione del principe, Aglaja se ne va; quando il principe fa per seguirla, Nastas'ja lo ferma, incredula che la stia respingendo, e sviene. Al risveglio abbraccia il principe; Rogo\u017ein se ne va.\nDue settimane dopo My\u0161kin e Nastas'ja stanno per sposarsi. Gavrila si dichiara ad Aglaja, ma viene respinto. Il padre di Kolja muore. Ippolit predice al principe che, poich\u00e9 egli ha tolto Nastas'ja a Rogo\u017ein, quest'ultimo uccider\u00e0 Aglaja, che My\u0161kin confessa di amare a suo modo. Con l'avvicinarsi del matrimonio, Nastas'ja \u00e8 sempre pi\u00f9 spaventata dall'idea che Rogo\u017ein la uccida. Il giorno delle nozze, per\u00f2, mentre sta per entrare in chiesa, Nastas'ja vede Rogo\u017ein, gli corre incontro e gli chiede di portarla via. Rogo\u017ein la fa salire in carrozza e la porta a San Pietroburgo.\nMy\u0161kin riceve la notizia con la solita compostezza. Il giorno dopo segue i due a San Pietroburgo. Li cerca inutilmente facendo la spola fra la casa di Rogo\u017ein e quella di Nastas'ja, dopodich\u00e9 Rogo\u017ein lo avvicina e lo conduce a casa sua senza dargli spiegazioni. Qui scopre il cadavere di Nastas'ja, uccisa da Rogo\u017ein stesso con il pugnale che aveva mostrato al principe precedentemente. I due passano insieme la notte; al mattino dopo vengono trovati: uno, Rogo\u017ein, delirante, e l'altro, My\u0161kin, impazzito nuovamente. Rogo\u017ein \u00e8 processato e condannato a trascorrere quindici anni in Siberia, Ippolit muore due settimane dopo Nastas'ja, Aglaja si sposa con un emigrato polacco, un finto conte, mentre My\u0161kin torna in clinica in Svizzera."}
{"id": "901588", "revid": "237256", "url": "https://it.wikipedia.org/wiki?curid=901588", "title": "Maria Judina", "text": ""}
{"id": "901589", "revid": "339392", "url": "https://it.wikipedia.org/wiki?curid=901589", "title": "L'idiota (romanzo)", "text": ""}
{"id": "901591", "revid": "123218060", "url": "https://it.wikipedia.org/wiki?curid=901591", "title": "Voli spaziali con equipaggio umano dal 1970 al 1979", "text": "La seguente \u00e8 una lista dettagliata dei voli spaziali con equipaggio umano dal 1970 al 1979. Sono inclusi tutti i voli che hanno raggiunto un'altitudine di almeno 100 km, ossia la definizione della Federazione Aeronautica Internazionale di volo spaziale e i voli per i quali era prevista una quota di almeno 100\u00a0km ma che a causa di vari incidenti non l'hanno raggiunta."}
{"id": "901593", "revid": "6923", "url": "https://it.wikipedia.org/wiki?curid=901593", "title": "Andrea Capparelli", "text": "Biografia.\nSi laure\u00f2 in medicina presso l'Universit\u00e0 degli studi di Catania nel 1880 e successivamente si trasfer\u00ec all'Istituto di Fisiologia dell'Universit\u00e0 di Torino, avendo ricevuto l'incarico di assistente, insieme al palermitano Gabriele Buccola, del prof. Angelo Mosso. A Torino studi\u00f2 i muscoli lisci.\nDopo appena 6 mesi, torn\u00f2 a Catania per tenere il corso di Fisiologia, per il quale due anni dopo divent\u00f2 ordinario. Il suo campo di ricerca comprendeva: il diabete, la termoregolamentazione, il chimismo della digestione, la tossicologia e la diffusione capillare; inoltre fu tra i primi a considerare la Fisiologia in maniera autonoma rispetto all'Anatomia descrittiva, creando una vera scuola Fisiologica catanese, per la quale riusc\u00ec ad ottenere i locali di via Androne. Si interess\u00f2 anche di Neurologia, Istologia e terapia.\nFu Rettore dal 1896 al 1898 e ristruttur\u00f2 il vecchio cronicario in rovina dell\"'Albergo dei poveri\" nel moderno \"Ospedale Garibaldi\", che in seguito ospit\u00f2 numerose cliniche universitarie. Fu durante il suo rettorato che il senatore Luigi Gravina cedette gratuitamente il diritto d'uso sull'Isola Lachea ed i faraglioni di Aci Trezza, tuttora in gestione al CUTGANA dell'Universit\u00e0 di Catania. Sempre sotto il suo rettorato, fu lanciata l'opera di recupero dell'Archivio Storico dell'universit\u00e0, che permise di raccogliere tutta la documentazione dell'ateneo a partire dal Seicento."}
{"id": "901594", "revid": "848247", "url": "https://it.wikipedia.org/wiki?curid=901594", "title": "Nizza Millefonti", "text": "Nizza Millefonti (\"Nissa Milafont\" in piemontese) \u00e8 un quartiere della Circoscrizione 8 di Torino, nella parte sud-est della citt\u00e0.\nAppartenuto fino al 2016 ai confini amministrativi della Circoscrizione 9 (col Lingotto e Filadelfia), \u00e8 poi stato inglobato nella 8 (San Salvario, Borgo Po, Cavoretto) dal regolamento comunale n. 374/2016, il quale ha disposto l'unificazione delle due circoscrizoni torinesi.\nGeografia del quartiere.\nCompreso tra Corso Bramante a nord (confine con San Salvario), Moncalieri a sud e la riva sinistra del fiume Po ad est, il quartiere risulta esteso soprattutto in lunghezza, da sempre accesso verso il centro di Torino come si nota dalle quattro arterie principali che lo attraversano: Corso Unit\u00e0 d'Italia, Via Ventimiglia, Via Genova e Via Nizza.\nAd ovest, la linea ferroviaria Torino-Genova separa dai quartieri Filadelfia, Lingotto e Mirafiori Sud. Essa \u00e8 costeggiata ad est da alcune strutture: il deposito ferroviario, il comprensorio di Eataly, il comprensorio del Lingotto e del Lingotto Fiere, e l'area Oval Lingotto ed ex-Avio, quest'ultima con il Grattacielo della Regione Piemonte. Relativamente vicina risulta anche la piccola stazione ferroviaria di Torino Lingotto, sempre sul lato ovest dei binari. \nI collegamenti con l'adiacente quartiere Lingotto risultano quindi: il cavalcavia stradale di Corso Bramante, il sottopasso stradale Lingotto-Via Ventimiglia e il sottopasso Spezia-Corso Unit\u00e0 d'Italia (quest'ultimo tuttora non completato fino a Lingotto), quindi il cavalcavia di Via Passo Buole e, per ultima, la passerella olimpica pedonale. Le piazze principali del quartiere sono invece Piazza Carducci (gi\u00e0 \"Barriera di Nizza\") e Piazza Bengasi.\nStoria.\nIl nome deriva da:\nQuesta zona, di carattere prettamente rurale per tutta la prima et\u00e0 moderna, ospitava essenzialmente poche cascine, tra cui la \"Martini di Cigala\" o \"Tapparelli\" a sud (attuale via Felizzano), pi\u00f9 il borgo Tetti Fr\u00e9, sull'attuale Corso Spezia. Nel XVII secolo, quando l'accesso a Torino era delimitato soltanto dalle \"barriere\" doganali, su quella di \"Nizza\" (odierna Piazza Carducci) sorgevano soltanto due magazzini merci di tre piani con un ampio porticato, uno a destra e uno a sinistra di Via Nizza. Con l'ampliamento della citt\u00e0 e l'abolizione delle dogane, i due magazzini vennero poi demoliti.\nXVIII secolo.\nIn questo secolo, l'edificio di spicco del quartiere fu il podere dei Robilant (1731), simbolo tangibile del prestigio del casato, poco distante dalla Cascina \"Ostarietta\" (attuali Via Felizzano-Via Canelli). Poco distante, fu eretta anche un'antica chiesa, dedicata alla \"Beata Vergine del Giairino\", risalente al 1729, poi ampliata nel 1920 e distrutta dal bombardamento del 29 marzo 1944; al suo posto si trova, tutt'oggi, la chiesa dell\"'Assunzione di Maria Vergine\" di Via Nizza, 355, la cui edificazione risale al 1950, imitando l'architettura precedente. \nPochi metri pi\u00f9 a nord della chiesa, esisteva anche \"Villa Fratelli Fornara\" (1890), ceduta successivamente a Luigi Debernardi (proprietario del saponificio prospiciente, in attivit\u00e0 dal 1896 al 1910 e poi al signor Pluviano Giovanni, gi\u00e0 grande proprietario terriero in Torino e suocero dell\u2019audace pilota automobilistico Giorgio Pelassa, prematuramente scomparso nel 1947 : qui rimase in piedi fino all\u2019anno 2004, quando fu abbattuta e sostituita da due condominii.\nL'area del podere dei Robilant invece, fu acquistata da Giovanni Agnelli all'inizio del XX secolo, diventando dapprima una sede delle Commissioni Interne, poi, abbattuta definitivamente nel 1952, diede spazio alla fabbrica Fiat Avio. \nA sua volta dismessa e abbattuta nel 2002, tutta l'area ex-Avio fu ancora riutilizzata per la costruzione del palazzo Oval Lingotto nel 2006 e per la costruzione del comprensorio del Grattacielo della Regione Piemonte dal 2013.\nXIX e XX secolo.\nL'Ottocento fu caratterizzato dalla nascita della linea ferroviaria Torino-Genova, che diede una notevole spinta demografica alla zona, cos\u00ec come all'adiacente quartiere Lingotto, soprattutto nella seconda met\u00e0 del secolo. Nuove case popolari dei dipendenti delle ferrovie sorsero lungo via Nizza, in strade spesso dedicate, appunto, ai comuni della Liguria o del Cuneese.\nUn'ulteriore spinta demografica fu causata dalla nascita del primo stabilimento automobilistico della Fiat Lingotto nel periodo 1915-1922, a fianco della gi\u00e0 esistente ferrovia. Del 1912 risulta infatti la graziosa chiesetta detta del \"Patrocinio San Giuseppe\", ubicata su via Biglieri (gi\u00e0 via Bormida), con il suo sottile campanile neobarocco del 1927, alto ben 57 metri, e miracolosamente risparmiata dai bombardamenti della seconda guerra mondiale. In via Genova angolo via Abegg poi, fu eretto, nel 1919, il Comprensorio educativo San Michele, voluto da Monsignor D'Averio e provvisto di una graziosa chiesetta neoromanica, quindi dato in gestione alle suore Missionarie della Consolata.\nNella zona settentrionale del quartiere, detta \"Molinette\", ai confini con il quartiere San Salvario, nel 1928 fu eretto un nuovo ponte su fiume Po, in collegamento col vicino quartiere Cavoretto, dedicato al re Vittorio Emanuele III di Savoia per il decennale della Battaglia di Vittorio Veneto; nel 1946 poi, fu rinominato ponte Balbis.\nCitt\u00e0 della Salute.\nUn'altra delle caratteristiche storiche del quartiere \u00e8 quella di ospitare alcune importanti strutture ospedaliere della citt\u00e0, tanto da prendere, alcune volte, anche il nome di \"zona Ospedali\" e, pi\u00f9 recentemente, il nome di Citt\u00e0 della Salute (e della Scienza). Dei primi ambulatori e ospedaletti infantili sorsero gi\u00e0 nel 1880, per poi approdare all'edificazione del grande Ospedale infantile Regina Margherita nel 1960.\nDegni di nota risultano anche l'Ospedale ginecologico Sant'Anna (del 1938) e il vasto ospedale Molinette (San Giovanni Battista) (del 1935), quindi il grattacielo del CTO (centro traumatologico ortopedico), del 1961. Altre strutture ospedaliere minori si aggiunsero a quella che, oggi, \u00e8 diventata una struttura di servizi sanitari integrati e geograficamente vicini tra di loro.\nFuturo Parco della Salute.\nDal 2017 \u00e8 stato approvato il progetto per la costruzione di un comprensorio denominato \"Parco della Salute\" di Torino, situato nell'Area ex-Avio, ai piedi del Grattacielo della Regione Piemonte, e che dovrebbe sostituire l'attuale circuito sanitario, con la relativa graduale dismissione di alcuni ospedali della zona. Il progetto \u00e8 in corso d'opera, e dovrebbe prevedere un polo universitario didattico, strutture sanitarie pi\u00f9 moderne, giardini interni e residenze per gli operatori medici, un passante aggiuntivo per la stazione ferroviaria di Torino Lingotto, una rotonda sotterranea. Non \u00e8 ancora chiaro se verr\u00e0 abbattuto il palazzetto dell'Oval Lingotto.\nZona del Comprensorio Fiat Lingotto.\nLa storica sede della fabbrica di automobili Fiat, che prese il nome dall'adiacente quartiere Lingotto, fu operativa nel periodo 1923-1981. Famosa \u00e8 una sequenza del film \"Un colpo all'italiana\" del 1969, che immortal\u00f2 la pista di collaudo situata in cima allo stesso stabilimento industriale, oltre che la sequenza in cima al vicino edificio Palavela. Il comprensorio industriale fu riqualificato, con l'edificazione di vaste aree espositive (palazzina del Lingotto Fiere), il centro commerciale Lingotto, un supermercato, aree di ristorazione (compreso il ristorante a boccia di vetro \"Pista del Lingotto\", in cima, accanto alla sede d'atterraggio per elicotteri), la Pinacoteca Giovanni e Marella Agnelli, gli ambulatori medici \"Dental School\", la residenza universitaria \"Camplus\".Nell'edificio ha sede, dal 2013, l'Autorit\u00e0 di regolazione dei trasporti.. Pi\u00f9 a sud, raggiungibile a piedi, la stessa ex-area Fiat-Avio fu riqualificata, con la costruzione dell'Oval Lingotto (2006) e dall'area del Grattacielo della Regione Piemonte (torre di 205 metri).\nLa superficie a est della ferrovia comprende quindi:\nNel corso della seconda guerra mondiale, a causa della sua estrema vicinanza alla via ferrata e alla Fiat, il quartiere Nizza Millefonti fu pesantemente bombardato: solo pochi edifici rimasero in piedi, quasi tutti quelli della vecchia Piazza Carducci crollarono. Fu colpita pesantemente anche la Fiat Lingotto, che sub\u00ec enormi danni. L'attuale conformazione del quartiere \u00e8 piuttosto quella degli anni della ricostruzione, principalmente anni cinquanta, sessanta e settanta. Nel corso dei decenni pi\u00f9 recenti, durante gli scavi per lavori pubblici, nella zona furono ritrovate diverse bombe aeree inesplose, sganciate dagli anglo-americani durante il 1944: in particolare, una fu ritrovata sotto i giardini di Via Giulio Bizzozero, poi una nel 2004 nell'area ex-Avio Fiat, durante i lavori per la costruzione dell'Oval Lingotto, nel 2011 durante i lavori della Metropolitana di Torino, nel 2018 durante gli ampliamenti dietro Eataly per la creazione di Green Pea. Oltre a questi ordigni, durante scavi per il cambio delle tubature nel 1996, in Via Gavello venne alla luce l'antica rampa che collegava il deposito sotterraneo di tram a cavalli che si trovava sotto l'odierno deposito Gruppo Torinese Trasporti (ex ATM), a fianco della Piazza Carducci. Nello stesso periodo, lungo Via Pagliani, grazie alla vicinanza con la Stazione ferroviaria di Torino Lingotto, fu riqualificato tutto lo scalo ferroviario e il deposito torinese delle Ferrovie dello Stato Italiane, oggi Trenitalia, a tutt'oggi operativo.\nSu via Nizza, durante gli scavi del prolungamento della Metropolitana di Torino, nel 2005 furono rinvenuti altri reperti archeologici del VII secolo di vestigia longobarde\ngi\u00e0 facenti parte della collezione rinvenuta nella stessa area intorno al 1910.\nItalia '61.\nLa sottozona che si trova a ridosso del Po viene storicamente chiamata Italia '61, pi\u00f9 esattamente compresa tra piazza Polonia, corso Maroncelli, via Ventimiglia e via Zuretti. Con l'abbattimento delle baracche degli immigrati italiani dell'allora Corso Polonia (oggi Corso Unit\u00e0 d'Italia), l'intera area fu riqualificata nel periodo 1955-1961, in occasione del primo centenario dell'Unit\u00e0 d'Italia. Furono eretti nuovi edifici e infrastrutture, quindi organizzati manifestazioni ed eventi che presero il nome di Expo 1961, che avvenne a Torino tra il maggio e l'ottobre di quell'anno.&lt;br&gt;\nLe infrastrutture di rilievo furono principalmente:\nGrattacielo della Regione Piemonte.\nDal 2011, \u00e8 in opera la riqualificazione di una parte dell'area ex-Avio/ponte di Via Passo Buole al confine col quartiere Lingotto, dove ha sede il comprensorio e la torre del Grattacielo della Regione Piemonte, la pi\u00f9 alta d'Italia (205 metri).\nLa torre che svetta su tutta Torino sud avrebbe dovuto essere ultimata per la primavera - estate 2019, ma ulteriori problemi tecnici ed economici hanno fatto slittare ulteriormente la data di fine lavori al 2022 mentre l'area sottostante \u00e8 interessata al progetto 2017 del gi\u00e0 citato \"Parco della Salute\"."}
{"id": "901598", "revid": "297059", "url": "https://it.wikipedia.org/wiki?curid=901598", "title": "Marte che spoglia Venere con amorino e cane", "text": "Marte che spoglia Venere con amorino e cane \u00e8 un dipinto a olio su tela (163x125 cm) realizzato nel 1580 circa dal pittore italiano Paolo Veronese. \u00c8 conservato nella \nNational Gallery of Scotland di Edimburgo.\nMarte \u00e8 raffigurato mentre spoglia Venere, seduta sulle sue ginocchia. Ai loro piedi un amorino e un cane."}
{"id": "901600", "revid": "438678", "url": "https://it.wikipedia.org/wiki?curid=901600", "title": "Io tigro, tu tigri, egli tigra", "text": "Io tigro, tu tigri, egli tigra \u00e8 un film collettivo in tre episodi del 1978.\nLa pellicola \u00e8 il sequel di Tre tigri contro tre tigri dell'anno prima. La regia del primo episodio \u00e8 di Renato Pozzetto ed \u00e8 interpretato da Cochi e Renato, le altre due di Giorgio Capitani, mentre la sigla di testa \u00e8 di Sandro Lodolo.\nTrama.\nPrimo episodio.\nUn autotrasportatore di nome Elia, che usa un motocarro elaborato come una vettura da corsa, si fa assumere come cameriere in una casa di ricchi industriali, rimasti senza personale dopo che hanno licenziato la cuoca e il cameriere. Qui stringe amicizia con il suo principale di nome Caminito, con cui inizia a progettare l'omicidio della moglie. Anche se il piano \u00e8 stato studiato bene, la moglie non muore, anzi muore il suo amante, l'ufficiale dei carabinieri amico della coppia, che in quel momento si trovava a letto con lei.\nRimasta viva, deve quindi evitare lo scandalo dando dei soldi e mantenendo suo marito e il cameriere. Sfortunatamente per questi ultimi, la moglie trova il progetto della sua uccisione, e i due si trovano nei guai.\nSecondo episodio.\nDella Spigola \u00e8 uno scrittore di fantascienza che non riesce ad avere rapporti con la moglie. Prova invano a travestirla da personaggio spaziale, ma va in bianco. Ironia della sorte, gli alieni protagonisti dei romanzi di Della Spigola esistono realmente e lo rapiscono. Per accertarsi lo sottopongono a dei test molto strani, tra cui quello della temperatura del loro pianeta natale Phobos (uno dei due satelliti naturali di Marte in cui vivono), uno per la resistenza alla forza centrifuga, sull'intelligenza, e da quest'ultimo deducono che il suo quoziente intellettivo era pari a quello di una formica presente sul loro pianeta.\nNotando la sua incapacit\u00e0 decidono quindi di utilizzarlo, con scarso successo, per la riproduzione con la Regina Nera di Phobos (secondo lui \u00e8 una donna bellissima), una creatura orrenda. Della Spigola viene riportato sulla Terra e immediatamente racconta l'accaduto agli amici, ma non viene creduto e anzi, portato in manicomio. A sorpresa, i due operatori del TSO sono marziani sotto mentite spoglie.\nTerzo episodio.\nRoberto Micozzi, un giovane di Roma, riceve disilluso la cartolina per la visita di leva. Corre subito dall'amica \"Italia\", prostituta a cui \u00e8 legato, pregandola ingenuamente di raccomandarlo \"nelle alte sfere\" che lei conosceva, per un riformamento, finendo invece arruolato nel 5\u00ba reggimento Bersaglieri. In un'esercitazione di guerra, ritrovatosi casualmente al comando di un manipolo di trenta sbandati ed ignaro della posizione e degli ordini dei suoi superiori, simula uno scenario di guerra ed inconsapevolmente ordina di entrare in Svizzera. Dopo uno screzio con un allevatore, il gruppo decide di andare in citt\u00e0 per comprare sigarette (vestiti ed organizzati in assetto di guerra) ed entrano a Bellinzona.\nLe vedette elvetiche avvertono l'alto comando, interpretando il fatto come un'invasione in atto. La notizia si gonfia: ai generali elvetici \u00e8 riferito che sono tremila; perfino la Televisione svizzera annuncia \"tre milioni di bersaglieri italiani in assetto di guerra\" entrati nel Ticino. L'allarme \u00e8 generale e il governo locale richiama tutto l'esercito.\nI ragazzi trovano la citt\u00e0 deserta (\u00e9 in atto il coprifuoco) e cercano una tabaccheria aperta, ma il tabaccaio, altres\u00ec sindaco della citt\u00e0, si rifiuta di collaborare, sicch\u00e9 vanno a caccia del sindaco-tabaccaio, che scappa su un campanile. Assaltano il campanile, ma il sindaco stordito dal frastuono delle campane non ci sente, e non capisce la richiesta di sigarette.\nSulla via del ritorno i poveri fumatori, per una serie di equivoci nel caos di ordini e telefonate tra Svizzera ed Italia, fanno saltare in aria un ponte, credondo di essere nelle \"Grandi Manovre\". Ma sotto il fuoco delle truppe svizzere capiscono il tutto ed immediatamente alzano bandiera bianca. Incarcerato, Micozzi allo scadere della condanna incontra gli stessi amici bersaglieri, ora amici anche nella vita di tutti i giorni.\nColonna sonora.\nDella colonna sonora, composta da Enzo Jannacci, accreditato nei titoli come Vincenzo Jannacci, e Piero Umiliani, \u00e8 stato pubblicato solamente il 45 giri \"Lo sputtanamento/Silvano\", cantato dal duo Cochi e Renato e pubblicato il 24 settembre 1978 dall'etichetta discografica CGD con numero di catalogo CGD 10106."}
{"id": "901601", "revid": "91102", "url": "https://it.wikipedia.org/wiki?curid=901601", "title": "Vincenzo Jannacci", "text": ""}
{"id": "901610", "revid": "729019", "url": "https://it.wikipedia.org/wiki?curid=901610", "title": "Teratoma", "text": "Il teratoma (dal greco \u03c4\u03ad\u03c1\u03b1\u03c2 (t\u00e9ras) - \u03b1\u03c4\u03bf\u03c2 (atos) = \u2018mostro\u2019) \u00e8 un tumore dei tessuti embrionali, benigno (cisti dermoide), maligno o borderline.\nSi sviluppa a partire da gameti mutati, quindi principalmente in sede ovarica nelle donne e testicolare negli uomini. \u00c8 composto da tessuti derivanti da tutti e tre i foglietti embrionali: ectoderma, endoderma e mesoderma. Di qui la composizione morfologica a cui partecipano tessuto tiroideo, abbozzi dentari, tessuto osseo, cartilagineo, muscolare. In breve, come una normale cellula embrionale, il teratoma, seguendo le indicazioni date dal DNA, d\u00e0 vita a una persona intera all'interno di un'altra persona; essendo per\u00f2 dotato di un DNA difettoso (o comunque diverso da quello originale della persona), il risultato non \u00e8 una sorta di clone, ma una massa abbozzata a organismo umano. Questa formazione non va confusa con il fetus in fetu.\nLa malignit\u00e0 si pu\u00f2 misurare valutando, su sezione istologica, il rapporto di tessuto nervoso con gli altri tessuti.\nNel valutarne la pericolosit\u00e0 va anche tenuta in conto la possibilit\u00e0 che gli organi del teratoma incomincino a secernere ormoni che poi si riverserebbero nell'organismo del soggetto \"ospitante\" (questa \u00e8 la principale causa di decesso).\nUn teratocarcinoma \u00e8 una specie tumorale maligna particolarmente aggressiva, formata da cellule staminali embrionali andate incontro a proliferazione incontrollata. Data la pluripotenza di tali suddette cellule staminali, all'interno del teratocarcinoma si possono trovare i pi\u00f9 svariati tipi di tessuti, uno ammassato sull'altro.\nLa terapia di norma \u00e8 chirurgica per le forme benigne. Nelle forme immature si associa la chemioterapia in adiuvante (questi tumori sono radioresistenti).\nTeratomi extraembrionari.\nIl trattamento \u00e8 inizialmente chirurgico, seguito dalla chemioterapia per gli stessi motivi dei teratomi embrionari."}
{"id": "901612", "revid": "729019", "url": "https://it.wikipedia.org/wiki?curid=901612", "title": "Cisti dermoide", "text": "Una cisti dermoide \u00e8 un teratoma, un tumore benigno di forma rotondeggiante od ovulare, di grandezza variabile da un minimo di 6-7 cm in su, ricoperta da cute normale, di consistenza molle.\nLocalizzazione e composizione.\nSi localizza preferenzialmente nell\u2019area del coccige e raramente in quella del volto o del collo, compare alla nascita o poco pi\u00f9 tardi e si accresce fino a raggiungere il volume definitivo. All'interno della cisti possono essere presenti ghiandole sebacee e sudoripare, peli, unghie. Tali cisti molto raramente possono comparire anche in altri aree del corpo (rene, testicolo, tiroide).\nLa cisti dermoide si riscontra nella grande maggioranza dei casi all'ovaio ed origina dalle cellule germinali ovariche, cio\u00e8 quelle che mantengono la capacit\u00e0 di differenziarsi in diversi tessuti.\nIn ginecologia le masse annessiali pi\u00f9 frequenti compaiono nell'infanzia e nell'adolescenza, ma possono essere diagnosticate anche in epoca menopausale.\nTerapia.\nLa terapia \u00e8 chirurgica laparoscopica e permette di preservare la struttura ovarica residua."}
{"id": "901614", "revid": "298055", "url": "https://it.wikipedia.org/wiki?curid=901614", "title": "Il bello/Un altro giorno \u00e8 andato", "text": "Il bello/Un altro giorno \u00e8 andato \u00e8 il primo singolo del cantautore Francesco Guccini, che all'epoca usava come nome d'arte \"\"Francesco\"; venne pubblicato in Italia nel 1968 da La voce del padrone. \nIl disco.\nEntrambi i brani sono scritti e composti da Guccini e saranno poi reincise e inserite in suoi long playing successivi: \"Un altro giorno \u00e8 andato\" verr\u00e0 reinterpretata in versione acustica nel 1970 e inserita ne \"L'isola non trovata\", mentre \"Il bello\" verr\u00e0 reincisa dal vivo in \"Opera buffa\" e queste versioni rimarranno inedite su LP. La versione di \"Un altro giorno \u00e8 andato\", oltre che per l'arrangiamento totalmente diverso, si differenzia anche per il testo, che presenta alcune diversit\u00e0 rispetto a quello che incider\u00e0 successivamente.\nLe canzoni sono arrangiate dal maestro Enrico Intra: in \"Il bello\"\" viene usata un'orchestra, mentre in \"Un altro giorno \u00e8 andato\" suonano tre membri del gruppo beat dei Bad Boys, coadiuvati da Beppe Carletti, tastierista dei Nomadi all'organo e dallo stesso Guccini alla chitarra acustica.\nDue anni dopo \"Il bello\" verr\u00e0 incisa dall'attore Lando Buzzanca."}
{"id": "901619", "revid": "767487", "url": "https://it.wikipedia.org/wiki?curid=901619", "title": "Betty Love", "text": "Betty Love \u00e8 un film del 2000 diretto da Neil LaBute.\nPresentato in concorso al 53\u00ba Festival di Cannes, ha vinto il premio per la miglior sceneggiatura.\nTrama.\nBetty \u00e8 una dolce cameriera del Kansas, fanatica appassionata di una soap opera dal titolo \"Una ragione per amare\", ed \u00e8 innamorata di uno dei personaggi, il dottor David Ravell. Betty \u00e8 sposata con Del Sizemore, un uomo dal carattere severo, che possiede una concessionaria d'auto usate, la Sizemore Motors.\nDel purtroppo, tra molti altri difetti, la tradisce addirittura con la sua segretaria. Una mattina come tante Betty, chiama Del per chiedergli in prestito una Buick LeSabre, perch\u00e9 vuole festeggiare il suo compleanno con la sua amica Sue Ann. Ma quest'ultimo risponde che non pu\u00f2 cedergliela, e di prenderne un'altra.\nBetty per\u00f2, riesce in qualche modo a recarsi nella concessionaria del marito, a prendere la Buick LeSabre e a portarla nel garage di casa sua.\nLa sera stessa, mentre \u00e8 chiusa nella sua stanza a guardare la soap opera, assiste all'involontario omicidio del marito da parte di un sicario, durante un affare di droga.\nL'uomo, secondo quanto \u00e8 stato riferito ai malviventi, avrebbe rubato tre chili di eroina e li avrebbe nascosti nel bagagliaio di una Buick LeSabre, quella sottratta da Betty. Tuttavia la ragazza, per dimenticare l'accaduto, cade in uno stato di dissociazione a causa del suo mondo fittizio, immaginando di avere una relazione col dottor David Ravell, personaggio della sua adorata soap opera.\nPer tale ragione la donna decide di fuggire dal Kansas partendo per Los Angeles, a bordo della Buick di Del, sperando cos\u00ec di incontrare George McCord. Ma non si accorge che con s\u00e9 trasporta i tre chili di eroina celati nel vano bagagli dell'autovettura. Nonostante molti intrighi, trova lavoro come infermiera in un ospedale di Los Angeles, pur non avendo nessuna conoscenza nel settore, e rischiando cos\u00ec di far morire un paziente.\nLa direttrice dell'ospedale, pur non essendo molto contenta della situazione, decide di far continuare Betty nel proprio lavoro. Nel frattempo i killer continuano a inseguire la ragazza per cercare di recuperare la droga, che si trova all'interno dell'auto, e riportarla a Detroit, per restituirla ai loro superiori, e di finire il lavoro per cui erano stati pagati.\nMa tutto non va come previsto, dal momento che Betty \u00e8 difesa dall'amica Rose, conosciuta nel pronto soccorso dove lavora. Alla fine, la giovane trentenne riesce a conoscere George, e a realizzare il suo sogno, entrando cos\u00ec nel mondo del cinema dove recita una parte come infermiera, il film si chiude con la protagonista seduta in un bar a Trastevere (Roma) facendo colazione mentre assieme al cameriere (che non la riconosce) rivede se stessa all'interno della sit comedy. Il viaggio a Roma corona il sogno emozionale della sua amica barista conosciuta durante la sua fuga alla ricerca del suo amore \"George alias dottor Ravell\""}
{"id": "901620", "revid": "767487", "url": "https://it.wikipedia.org/wiki?curid=901620", "title": "L'ombra del vampiro", "text": "L'ombra del vampiro (\"Shadow of the Vampire\") \u00e8 un film del 2000 diretto da E. Elias Merhige. \u00c8 un tributo al genio di Friedrich Wilhelm Murnau che, in chiave romanzata, racconta un fantasioso \"dietro le quinte\" del film \"Nosferatu il vampiro\" del 1922.\n\u00c8 stato presentato nella Quinzaine des R\u00e9alisateurs del 53\u00ba Festival di Cannes.\nTrama.\n\u00c8 il 1921. Friedrich Wilhelm Murnau \u00e8 un regista tedesco. Ha appena concluso le riprese in studio su un film di vampiri: il suo film non ha per\u00f2 ottenuto la concessione a utilizzare il soggetto di \"Dracula\" di Bram Stoker, cos\u00ec, ha deciso di ambientare il film in Cecoslovacchia e non in Romania e sta per partire con la troupe per girare delle esterne che si preannunciano molto costose. Il regista tiene il pi\u00f9 stretto riserbo sull'attore protagonista, che interpreter\u00e0 il vampiro, la cui identit\u00e0 viene svelata dall'attore Gustav: si tratta di Max Schreck, della scuola russa, che \u00e8 gi\u00e0 in Polonia da settimane, per assorbire l'atmosfera del luogo. La sua conoscenza lascer\u00e0 tutti di stucco, tanto \u00e8 agghiacciante la sua figura, ma ancor pi\u00f9 la troupe e il cast saranno raggelati dagli strani incidenti che via via accadono sul set, tanto che inizieranno a pensare tutti che Schreck sia in realt\u00e0 un vero vampiro e non un attore. Quello che per\u00f2 nessuno sa \u00e8 il compenso che Murnau ha pattuito con Schreck.\nProduzione.\nIl titolo provvisorio di lavorazione della pellicola era \"Burned to Light\", ma Merhige decise di cambiarlo quando Dafoe gli chiese: \u00abChi \u00e8 Ed?\u00bb; l'attore credeva infatti che il titolo del film fosse \"Burn Ed to Light\".\nIl film venne prodotto dalla Saturn Films di propriet\u00e0 di Nicolas Cage. La sceneggiatura si prende molte licenze poetiche per romanzare le vicende e i personaggi reali coinvolti della produzione di \"Nosferatu il vampiro\". Nella pellicola svariati personaggi principali vengono uccisi dal vampiro; nella realt\u00e0 invece, ovviamente questi individui non furono uccisi e continuarono a vivere a lungo dopo la fine del film. Fritz Wagner e Albin Grau, che nel film hanno il collo spezzato da Orlok, vissero rispettivamente fino agli anni cinquanta e settanta. Greta Schr\u00f6der continu\u00f2 la carriera di attrice fino agli anni cinquanta e mor\u00ec nel 1980. Di tutti i personaggi coinvolti, fu il regista Murnau quello che mor\u00ec per primo, vittima di un incidente automobilistico in California nel 1931. Il ritratto di uomo dittatoriale e sregolato che il film d\u00e0 di Murnau non \u00e8 accurato, in quanto varie fonti lo ricordano come un regista attento e di rara sensibilit\u00e0.\nTre membri del cast erano gi\u00e0 apparsi in altri film sui vampiri in precedenza: Kier aveva interpretato il conte Dracula in \"Dracula cerca sangue di vergine... e mor\u00ec di sete!!!\" (1974) e Dragonetti in \"Blade\" (1998), Elwes era stato Arthur Holmwood in \"Bram Stoker's Dracula\" (1992), mentre Dafoe aveva recitato in un piccolo ruolo in \"Miriam si sveglia a mezzanotte\" (1983)."}
{"id": "901625", "revid": "1522738", "url": "https://it.wikipedia.org/wiki?curid=901625", "title": "Fatti di Parma", "text": "Con la locuzione fatti di Parma s\u2019intende l'assedio operato dagli squadristi, comandati prima da un quadrumvirato locale e successivamente da Italo Balbo, alla citt\u00e0 di Parma, in cui si trovavano asserragliati gli Arditi del Popolo e le formazioni di difesa proletaria, all'inizio dell'agosto 1922.\nStoria.\nPremessa.\nIn citt\u00e0 erano presenti sostenitori dell'interventismo di sinistra, tra i quali alcuni capi riconosciuti anche a livello nazionale come Alceste De Ambris, ed associazioni e formazioni localmente attive come la \"Legione Proletaria Filippo Corridoni\".\nNel parmense, la guerra port\u00f2 ad un incremento industriale sia nel settore agricolo che della manipolazione e trasformazione dei prodotti della terra. La borghesia parmense non mut\u00f2 per\u00f2 politica rispetto ai conflitti sociali e continu\u00f2 a far riferimento alla \"politica\" ed ai dettami ideologici della potente Associazione Agraria Parmense, che aveva battuto lo sciopero del 1908.\nA Parma ci fu quindi un'organizzazione della difesa quasi corale e la borghesia, in linea di massima, non pose forti ostacoli all'azione degli Arditi del Popolo e delle formazioni di difesa proletaria. Vi era inoltre il ritorno di reduci fortemente delusi, in quanto Parma era stata citt\u00e0 fortemente interventista, .\nSintesi degli avvenimenti.\nIl 31 luglio 1922, l'Alleanza del Lavoro, unione di quelli che erano i sindacati di sinistra prima dell'avvento del regime, indisse lo sciopero legalitario \"contro le violenze fasciste\" e \"l'indifferenza dello Stato verso di esse\".\nLa notizia trapel\u00f2 prima del dovuto e Mussolini pot\u00e9 organizzare una resistenza anticipata inviando a tutte le federazioni del Partito Nazionale Fascista (PNF) una circolare segretissima:\nNel frattempo, a Parma i lavoratori aderirono allo sciopero in forze. Gli Arditi del Popolo e la locale \"Legione Proletaria Filippo Corridoni\" realizzarono un fronte comprendente gli interventisti di sinistra parmigiani, vicini -in un primo momento- al programma dei fasci di combattimento.\nI sindacalisti rivoluzionari parmigiani si avvicinarono alla sinistra, evidenziando le difficolt\u00e0 del fascismo nel trovare consensi a Parma, . Da poco pi\u00f9 di un anno erano inoltre presenti le formazioni di difesa proletaria di Guido Picelli, socialista internazionalista, , \n che sostituir\u00e0, mandato da Michele Bianchi, su richiesta del deputato fascista Terzaghi, il quadrunvirato locale, vicino alle posizioni di Farinacci.\nI fatti di Parma.\nNei primi giorni di agosto vennero perci\u00f2 mobilitati dal PNF circa 10.000 uomini per l'occupazione di Parma, giunti dai paesi del parmense e dalle province limitrofe. Dopo un breve comando affidato al quadrunvirato formato da Alcide Aimi, Giovanni Botti, Gino Caramatti e Giuseppe Stefanini, le consegne vengono passate ad Italo Balbo. Il numero degli squadristi venne incrementato notevolmente con sopravvenuti rinforzi, .\nIl 6 agosto, su consiglio anche dell'ufficiale militare al comando della locale Scuola di Applicazione militare, Lodomez, ma soprattutto resisi conto dell'impossibilit\u00e0 di conquistare la citt\u00e0 senza scatenare una vera e propria guerra, che avrebbe provocato una carneficina, i fascisti passarono il controllo dell'ordine pubblico all'esercito, impegnandosi a ritirarsi. A partire dalle ore 24 del 5 agosto era entrato in vigore lo stato d'assedio militare..\nLa popolazione dell'Oltretorrente e dei rioni Naviglio e Saffi si prepara all'aggressione, innalzando barricate e scavando trincee, volendo difendere ad oltranza le sedi delle organizzazioni proletarie e di quelle centriste conoscendo le devastazioni che i fascisti avevano compiuto in altre localit\u00e0, come nel Ravennate, guidati proprio da Italo Balbo. Mentre a livello nazionale lo sciopero si esaurisce in un fallimento completo, a Parma l'idea di resistere si radica sempre di pi\u00f9. Nei quartieri popolari i poteri istituzionali passano al direttorio degli Arditi del Popolo comandati da Guido Picelli.\nIl rione Naviglio venne occupato dall'esercito (Novara Cavalleria) il giorno 4 agosto a seguito di un accordo fra il prefetto Fusco e Balbo. Lo stato d'assedio militare venne istituito dal Governo a partire dalle ore 24 del 5 agosto in tutte le citt\u00e0 nelle quali perduravano ancora disordini a seguito dello sciopero generale proclamato a partire dal 1\u00ba agosto e conclusosi ufficialmente il 3 agosto. Le citt\u00e0 dichiarate in stato d'assedio, oltre a Parma, furono: Ancona, Livorno, Genova e Roma. Il 6 agosto Lodomez, comandante militare della piazza, assume pieni poteri.\nLa scritta in dialetto parmigiano \"Balbo t'\u00e8 pas\u00e8 l'Atlantic ma miga la P\u00e8rma\" (\"Balbo, hai attraversato l'oceano ma non il Torrente Parma\") non \u00e8 stata tracciata in epoca fascista ma a posteriori, fra gli anni '60 e '70\nI caduti.\nSecondo la storiografia ufficiale fascista, gli squadristi ebbero solo due caduti nella provincia di Parma (Ettore Tanzi e Odoardo Amadei entrambi uccisi a Sala Baganza il 4 agosto). \nPresso Sala Baganza fu ucciso l'iscritto al Fascio Ettore Tanzi, mentre con il suo carretto trasportava pomodori per conto di una fabbrica conserviera probabilmente perch\u00e9 non aveva aderito allo sciopero legalitario. La notizia giunta a Parma provoc\u00f2 una spedizione punitiva che part\u00ec alla volta di Sala Baganza da cui si riteneva fossero giunti gli assassini. Non trovando nessuno nella frazione gli squadristi incendiarono la locale cooperativa, poi mentre si dirigevano verso l'autocarro per fare rientro a Parma una fucilata uccise Odoardo Amedei che si era attardato ad una fontanella. L'attacco provoc\u00f2 un'accesa battaglia con altri feriti.\nSecondo le valutazioni di Italo Balbo i morti tra i fascisti durante gli scontri a Parma furono quindici, di cui per\u00f2 non furono resi noti i nomi.\nQuattro caduti si registrarono fra le file delle formazioni di difesa proletaria: Ulisse Corazza, consigliere comunale del Partito Popolare Italiano, Giuseppe Mussini, Mario Tomba e Gino Gazzola, quest'ultimo a soli 14 anni. Il diciassettenne Carluccio Mora mor\u00ec colpito da un proiettile vagante mentre giocava a calcio in un campetto della periferia.\nSecondo il corrispondente da Parma del Resto del Carlino dell'epoca:"}
{"id": "901628", "revid": "144796", "url": "https://it.wikipedia.org/wiki?curid=901628", "title": "Non possumus", "text": "Non possumus \u00e8 una locuzione latina che significa letteralmente \"non possiamo\".\nLa formula \u00e8 derivata dalla tradizione paleocristiana: \"non possumus\" (non parlare di Ges\u00f9 Cristo) \u00e8 la frase che gli apostoli Pietro e Giovanni avrebbero opposto a chi chiedeva loro di non predicare il Vangelo subito dopo la morte di Cristo .\nNel 1809 il papa Pio VII aveva pronunciato questa formula per rispondere alla richiesta di Napoleone di cedere all'Impero Francese i territori dello Stato Pontificio: \"Non debemus, non possumus, non volumus\": l'episodio \u00e8 anche rappresentato nei film \"In nome del Papa Re\" e \"Il marchese del Grillo\". La frase fu poi rilanciata da Papa Pio IX, che riprese questa formula per rispondere ai tentativi del Regno d'Italia di confrontarsi con il Vaticano per risolvere la questione romana. \nGaspare del Bufalo, santo fondatore della congregazione dei Missionari del Preziosissimo Sangue, convocato in prefettura a Roma il 13 giugno 1810 durante l'occupazione della citt\u00e0, rispose ai funzionari francesi che gli chiedevano di firmare un giuramento di fedelt\u00e0: \"Non debbo, non posso, non voglio\". \nLa locuzione, gi\u00e0 utilizzata negli ambienti pontifici come motivazione di rifiuti, fu utilizzata anche successivamente per lo pi\u00f9 nell'ambito dei rapporti politico-diplomatici fra il Vaticano e l'Italia."}
{"id": "901630", "revid": "1005847", "url": "https://it.wikipedia.org/wiki?curid=901630", "title": "Ottavio Thaon di Revel", "text": "Biografia.\nFiglio di Ignazio Isidoro Thaon di Revel e di Sant'Andrea e di Sabina Spitalieri di Cessole, fratello maggiore del generale e ministro Genova Giovanni Thaon di Revel, riceve il titolo paterno di conte di Pralungo, Signore di Castelnuovo.\nSi distinse per gli alti incarichi politici ricoperti presso il parlamento del regno di Sardegna. Divenne sostituto del Procuratore generale dal 24 gennaio 1826,\ne dopo alcuni anni fu nominato Primo ufficiale nella Segreteria di Stato per gli affari di finanze dal 9 maggio 1835. In seguito venne nominato Primo segretario di Stato per gli affari di finanze dal 24 agosto 1844 e il 4 marzo 1848, cofirmatario dello Statuto Albertino (la costituzione adottata in Italia fino all'entrata in vigore della costituzione della repubblica italiana, il 1\u00ba gennaio 1948).\nNel 1848 fu Deputato del Regno di Sardegna dalla I alla VI legislatura e grazie alla sua esperienza e abilit\u00e0, nominato Ministro delle finanze per diversi governi; dal 16 marzo al 27 luglio 1848 (Governo Balbo) e dal 19 agosto al 15 dicembre 1848 (Governo Alfieri, poi Governo Perrone), riuscendo a chiudere il bilancio con un attivo di 90 milioni. Fu riconfermato deputato nel 1849, nel 1853 e nel 1858 fino al 1860. Di idee moderate e conservatrici, contrastava la politica riformistica di Cavour, specialmente in materia ecclesiastica e osteggiava ardentemente il trasferimento della capitale d'Italia a Firenze. Nonostante le controversie politiche, i due si frequentavano amichevolmente nella vita privata e la reciproca stima port\u00f2 lo stesso Cavour a definire Ottavio \"uno dei pochi finanzieri del Regno\". Rappresent\u00f2 per lungo tempo, con il suo giornale \"La Patria\", il conservatorismo di destra delle classi dirigenti piemontesi. Fu soprattutto il fidato consigliere e intimo amico del re Carlo Alberto, come attestano le numerose lettere che il Re gli indirizzava dai campi di battaglia del 1848-49 al \"mon tr\u00e8s cher de Revel\", firmandosi con semplicit\u00e0 \"votre tr\u00e8s affectionn\u00e9 C. Albert\", che lo nomin\u00f2 Gran Cordone dei Santi Maurizio e Lazzaro, il 20 gennaio 1861.\nNegli ultimi anni della sua vita venne eletto sindaco di San Raffaele e Cimena (1852-1859) e consigliere provinciale di Torino (1860-1867).\nDopo l'Unit\u00e0 d'Italia fu nominato Senatore del Regno, il 20 gennaio 1861 e nel 1866, Regio commissario a Venezia. \u00c8 stato presidente della Cassa di risparmio di Torino dal 1862 al 1868. \nSposato tre volte, la prima moglie mor\u00ec di parto insieme alla bambina; dalla seconda ebbe cinque figli (Alessandro, Sabina, Ignazio (senatore), Adele, Teresa); dalla terza, che gli premor\u00ec, ebbe Adriano, Paolo (Grande Ammiraglio, senatore) e Vittorio (senatore, regio console e ministro plenipotenziario). Dei nove figli, ben cinque morirono in et\u00e0 infantile o giovanile.\n\u00c8 sepolto nel Cimitero monumentale di Torino. \u00c8 ricordato su una lapide sulla facciata del palazzo che fu della famiglia a Torino, in via Lagrange 14.\nVoci correlate.\nCarlo Alberto di Savoia\nCasa Savoia\nThaon di Revel\nParlamento del Regno di Sardegna\nRegno d'Italia (1861-1946)\nRisorgimento"}
{"id": "901635", "revid": "4711", "url": "https://it.wikipedia.org/wiki?curid=901635", "title": "Tuilleries", "text": ""}
{"id": "901638", "revid": "1652134", "url": "https://it.wikipedia.org/wiki?curid=901638", "title": "Gaetano Giardino", "text": "Biografia.\nLe prime esperienze di guerra.\nGaetano Giardino nacque a Montemagno d'Asti da Carlo Giardino e Olimpia Garrone ed entr\u00f2 nell'esercito all'et\u00e0 di diciassette anni, il 18 marzo 1881. Usc\u00ec dall'Accademia come sottotenente il 4 settembre 1882 e venne destinato all\u2032\"8\u00ba Reggimento bersaglieri\". Tre anni dopo venne promosso tenente, e chiese il trasferimento alle colonie africane, ottenuto il 12 febbraio 1889 con destinazione Eritrea, inquadrato nel \"Battaglione Bersaglieri Autonomo\"; dal 16 dicembre fu assegnato al comando di zona di Cheren, per passare successivamente ai battaglioni di fanteria indigena.\nNel 1894, a Cassala, il tenente Giardino guadagn\u00f2 una Medaglia d'Argento al Valor Militare e la promozione a capitano. L'esperienza africana si concluse il 7 ottobre 1894, poco dopo la presa di Cassala. Scrisse diversi articoli sulle sue esperienze africane sulla \"Rivista Militare Italiana\". Rimpatriato, prest\u00f2 servizio al 6\u00ba Reggimento bersaglieri come capitano. A partire dal 1898 frequent\u00f2 la Scuola di Guerra, passando dall'arma di fanteria al Corpo di Stato Maggiore. Dal 1900 al 1903 fece parte della Divisione di Stato Maggiore del Ministero della Guerra.\nIl 29 settembre 1904 fu promosso maggiore e il 30 giugno 1906 tenente colonnello. In questo periodo fu Capo di Stato Maggiore della Divisione di stanza a Livorno e dal giugno 1910 di quella di stanza a Napoli. Nel corso della guerra russo-giapponese scrisse diversi articoli sulla Rivista Militare, commentando gli avvenimenti in Estremo Oriente. All'atto della mobilitazione per la guerra di Libia, il 9 ottobre 1911 part\u00ec per l'Africa Settentrionale.\nFu sottocapo di stato maggiore nel Comando del Corpo di Spedizione, sotto il generale Carlo Caneva, ma fu spesso chiamato a sostituire il capo di stato maggiore, colonnello Gastaldello, che si era ammalato. Fu inviato in missione a Roma dal generale Caneva nel gennaio 1912, per chiarire alle autorit\u00e0 politiche, insoddisfatte per l'andamento delle operazioni, le difficolt\u00e0 incontrate in Libia dal Corpo di Spedizione: questo incarico gli forn\u00ec per la prima volta visibilit\u00e0 da parte degli ambienti politici della capitale.\nFu costretto a rientrare in Italia il 5 giugno 1912 a causa di una malattia contratta in servizio. Il successivo 8 agosto fu trasferito al comando del IV Corpo d'armata, diventando capo di stato maggiore dopo la promozione a colonnello, ottenuta il 4 gennaio 1914.\nLa prima guerra mondiale.\nIl 15 luglio 1915 divent\u00f2 capo di stato maggiore della 2\u00aa Armata, sotto il generale Pietro Frugoni, diventando generale il 31 agosto dello stesso anno. Il 22 maggio 1916 fu trasferito, con lo stesso incarico, alla 5\u00aa Armata, all'epoca in via di costituzione, passando il 26 giugno successivo al comando della \"48\u00aa divisione di fanteria\", schierata di fronte a Gorizia. Promosso tenente generale per meriti di guerra il 5 aprile 1917, fu proposto da Luigi Cadorna come Ministro della Guerra in seguito alla crisi del gabinetto Boselli, al posto del collega Paolo Morrone.\nFu ministro dal 16 giugno 1917 fino alla caduta del governo, causata dalla rotta di Caporetto; cinque giorni dopo l'assunzione del dicastero venne nominato anche senatore del regno. L'azione politica di Giardino fu di un'estrema fermezza contro ogni forma di reazione interna, come la sommossa di Torino, soffocata nel sangue nell'estate del 1917. Nel suo ultimo discorso come ministro, il 24 ottobre 1917, afferm\u00f2: \nDopo la caduta del governo rientr\u00f2 nell'Esercito, essendo assegnato l'8 novembre 1917 al nuovo Comando Supremo, tenuto dal generale Diaz, come sottocapo di stato maggiore, insieme al collega Badoglio. In quella situazione ebbe diversi attriti con il collega (meno anziano di lui), inoltre non si riconosceva nelle nuove linee guida volute da Diaz. Per questi motivi fu inviato a Versailles, al Consiglio Interalleato, in sostituzione di Cadorna il 7 febbraio 1918. Rientr\u00f2 dall'incarico dopo solo due mesi, venendo assegnato il 24 aprile 1918 al comando della 4\u00aa Armata.\nLa 4\u00aa armata aveva un compito fondamentale per tutto lo schieramento italiano, cio\u00e8 quello di difendere il massiccio del Grappa, che rappresentava l'ultimo ostacolo naturale fra il fronte e la pianura veneta. Giardino, nel suo nuovo incarico si preoccup\u00f2 di incrementare le difese del monte, ma anche di migliorare le comunicazioni e, soprattutto, le condizioni di vita delle truppe che difendevano la posizione, sia in trincea sia nei periodi di riposo. Per tutto il periodo del suo comando chiam\u00f2 le truppe della 4\u00aa armata \"i suoi soldatini\", in tono paternalistico.\nGiardino, nel campo dell'impiego tattico delle truppe, si preoccup\u00f2 di innovare i metodi di combattimento, introducendo nella dottrina tattica della sua armata sia i reparti d'assalto sia il tiro di contropreparazione dell'artiglieria. Questa preparazione delle truppe su istruzioni tattiche pi\u00f9 moderne fu salutare nel corso della battaglia del solstizio, quando il fronte, dopo un iniziale sbandamento, fu ripristinato utilizzando il \"9\u00ba reparto d'assalto\", comandato dal maggiore Giovanni Messe e all'azione congiunta delle artiglierie della \"4\u00aa\" e della \"6\u00aa Armata\". Nel corso della battaglia di Vittorio Veneto l'Armata del Grappa si batt\u00e9 nelle operazioni che si svolsero dal 24 al 29 ottobre 1918, perdendo 25000 uomini.\nLa nascita della canzone del Grappa.\nNell'ambito delle attivit\u00e0 tese a sollevare il morale delle truppe alle sue dipendenze si preoccup\u00f2 di diffondere la canzone del Grappa. La nascita della canzone fu dovuta al comandante del \"IX corpo d'armata\", generale De Bono che, nella sede del comando del corpo, si mise al piano per creare un motivo semplice e di facile memorizzazione. Il 4 agosto ebbe l'ordine da Giardino di far cantare, in occasione della festa dell'armata, la canzone dal ritornello \"Monte grappa tu sei la mia Patria\", il giorno successivo fu presentato il testo definitivo, in decasillabi, musicato dal maestro Antonio Meneghetti. La canzone venne eseguita per la prima volta il 24 agosto, per la festa della 4\u00aa armata (che da quel momento fu nota come Armata del Grappa) da un coro di soldati e scolari della scuola elementare di Ros\u00e0, alla presenza del sovrano e delle autorit\u00e0 militari italiane e alleate.\nIl dopoguerra.\nDopo la fine della guerra richiese di essere esonerato dal comando della \"4\u00aa armata\" e richiese il congedo dall'esercito. A partire dal dicembre 1918 riprese la sua attivit\u00e0 da senatore del Regno, su posizioni militariste e autoritaristiche. I discorsi parlamentari di quel periodo sono raccolti e pubblicati da lui stesso nel libro \"Piccole faci nella bufera\" (Milano, Mondadori, 1924). Il 21 dicembre 1919 fu nominato generale d'esercito e richiamato in servizio e dal 5 gennaio 1922 fece parte del Consiglio dell'esercito con Diaz, Caviglia, Badoglio, Pecori Giraldi ed Emanuele Filiberto di Savoia duca d'Aosta. Il 26 giugno dello stesso anno fu designato al comando di un'armata.\nAll'atto della marcia su Roma era al comando dell'armata di stanza a Firenze e non risulta che abbia avuto rapporti con le squadre che mossero da quella citt\u00e0. Dal 16 settembre 1923 fu governatore della citt\u00e0 di Fiume, in attesa dell'annessione della citt\u00e0 all'Italia. Il 27 aprile 1924 lasci\u00f2 tale incarico a favore del governo della citt\u00e0, ormai divenuta italiana.\nL'ultima parte della sua attivit\u00e0 politica si svolse per contrastare l'ordinamento militare proposto dal generale Di Giorgio e la legge istitutiva della MVSN, in cui vedeva un tentativo del potere politico di limitare l'autonomia dell'esercito e di creare una forza armata fortemente politicizzata. In questa sua azione fu appoggiato da gran parte dei componenti il Consiglio dell'esercito. In seguito al dibattito parlamentare l'ordinamento Di Giorgio venne ritirato e la MVSN fu ridimensionata. Giardino diede infine appoggio al governo Mussolini il 2 aprile 1925. Il 17 giugno 1926 venne nominato Maresciallo d'Italia e il 31 dicembre 1929 ebbe il Gran Collare dell'Annunziata.\nNel 1927 si ritir\u00f2 a Torino e nell'amata villa di famiglia a Marentino, paesino della collina torinese, dedicandosi a studi storici e pubblicando diversi volumi di memorie sulle sue esperienze nel corso della prima guerra mondiale, spesso destinati ad esaltare le azioni dei suoi \"soldatini\". L'ultimo suo intervento pubblico avvenne il 23 settembre 1935, in occasione dell'inaugurazione dell'ossario di Cima Grappa. Mor\u00ec a Torino il 21 novembre 1935. Il 4 agosto 1936, giorno delle celebrazioni annuali a Cima Grappa, la salma venne portata, su un affusto di cannone, all'ossario dove ebbe la tumulazione definitiva. In suo onore fu eretta una statua che domina il viale centrale di Bassano del Grappa."}
{"id": "901639", "revid": "52076", "url": "https://it.wikipedia.org/wiki?curid=901639", "title": "Le Due Terre", "text": ""}
{"id": "901649", "revid": "74801", "url": "https://it.wikipedia.org/wiki?curid=901649", "title": "Francis Gaffney", "text": "Biografia.\nGaffney \u00e8 nato nel Nuovo Messico, \u00e8 sposato con Elizabeth Sims ed ha due figlie.Nel 1968 ha conseguito un bachelor of Arts dalla Berkeley, nel 1972 ha preso il Medicinae Doctor presso l'Universit\u00e0 del Nuovo Messico e successivamente si \u00e8 specializzato in cardiologia all'Universit\u00e0 del Texas ad Austin.\u00c8 stato colonnello della Guardia Nazionale Aerea in Texas.\nFra il gennaio 1987 ed il giugno 1989 ha fatto parte del gruppo medico operativo della NASA. Nel giugno del 1991 ha volato con la missione STS-40 del programma Space Shuttle come specialista del carico utile. La STS-40 \u00e8 stata la prima missione dello \"Spacelab\" nel campo della biomedicina."}
{"id": "901650", "revid": "1776051", "url": "https://it.wikipedia.org/wiki?curid=901650", "title": "Trasporti in Kuwait", "text": "Questa voce raccoglie le principali tipologie di trasporti in Kuwait.\nTrasporti su rotaia.\nIn questa nazione non \u00e8 presente alcuna ferrovia, n\u00e9 tranvia e neanche rete di metropolitana.\nTrasporti su strada.\nRete stradale.\nStrade pubbliche: in totale 4.450\u00a0km (dati 1999)\nReti filoviarie.\nI filobus non sono presenti.\nAutolinee.\nIn tutte le zone abitate del Kuwait sono presenti aziende pubbliche e private che gestiscono trasporti urbani, suburbani ed interurbani esercitati con autobus.\nIdrovie.\nSono assenti trasporti che utilizzano acque fluviali o lacustri.\nPorti e scali.\nSul golfo Persico.\nAhmadi (porto petrolifero) e Mina' Su'ud.\nTrasporti aerei.\nAeroporti.\nIn totale: 7 (dati 2005)\na) con piste di rullaggio pavimentate: 4\nb) con piste di rullaggio non pavimentate: 3\nL'aeroporto principale \u00e8 l'Aeroporto Internazionale del Kuwait, situato a circa 15\u00a0km a sud di Madinat al-Kuwait.\nEliporti.\nIn totale: 4 (dati 2005)."}
{"id": "901652", "revid": "547992", "url": "https://it.wikipedia.org/wiki?curid=901652", "title": "Romeo Anconetani", "text": "\u00c8 noto per essere stato \"patron\" del dal 1978 al 1994.\nBiografia.\nDiplomatosi a Trieste in Disegno Artistico nel 1939, Romeo Anconetani lavor\u00f2 in aziende milanesi e si trasfer\u00ec successivamente a Firenze alla fine dello stesso anno. Durante la seconda guerra mondiale fu arruolato in fanteria, e venne inviato in alcuni presidi militari in Sicilia.\nDagli inizi nel calcio alla radiazione.\nDopo la guerra si avvicin\u00f2 al calcio divenendo, nel 1947, segretario della societ\u00e0 Le Signe di Signa, militante nel campionato di IV Serie. Dal 1950 al 1953 venne assunto dal presidente dell' Rigatti come dirigente; qui Anconetani fu il primo in Italia a introdurre la prevendita ai botteghini, facendo in modo che i tifosi acquistassero il biglietto diversi giorni prima della partita. Fu poi ingaggiato da Frati, numero uno del , squadra che militava in Serie C. Per i biancazzurri, ricopr\u00ec il ruolo di dirigente sino al termine degli anni 1950. Fu anche tra i primi in Italia a istituire treni speciali per i tifosi.\nAlla fine del decennio, da dirigente del Prato, venne radiato dalla federazione per una vicenda di illecito sportivo. Al termine della stagione 1959-1960, rimasto a Prato come consulente, venne coinvolto in un'altra vicenda di illecito sportivo, questa volta come parte lesa, in una situazione che coinvolse soprattutto la societ\u00e0 calcistica di . Anconetani testimoni\u00f2 alla Federazione su un tentativo, da parte dei pisani, d'influire sul risultato della gara esterna Prato-Pisa (terminata 1-0 per i lanieri), e la squadra nerazzurra venne penalizzata di 10 punti.\nGiornalista e consulente-mediatore.\nDurante l'arco degli anni 1950 e 1960 Anconetani divenne anche giornalista pubblicista scrivendo di calcio sul \"Giornale del Mattino\" di Firenze, firmandosi con lo pseudonimo di Franco Ferrari. Poich\u00e9 la radiazione gli impediva di ricoprire incarichi dirigenziali nel mondo del calcio italiano, si reinvent\u00f2 consulente-mediatore di squadre calcistiche, aprendo un ufficio a Livorno nel 1959. Per anni fece consulenza per societ\u00e0 come , , , , , , e ; supervision\u00f2 e medi\u00f2 alcuni trasferimenti, tra i quali il passaggio di propriet\u00e0 di Claudio Sala dal Napoli al Torino per 600 milioni nel 1969. Nel 1973 si trasfer\u00ec a Pisa, dove prosegu\u00ec l'attivit\u00e0 di consulente, soprattutto quando il figlio Adolfo divenne direttore sportivo della nel 1976.\nA Livorno e Pisa Anconetani diede vita a quello che \u00e8 stato definito \"Archivio Anconetani\": usando una rete di persone fidate, calcolando le medie dei voti assegnati ai giocatori dai giornali di tutto il mondo, compil\u00f2 un vasto archivio con schede dettagliate su oltre 40.000 calciatori. Inizialmente questo trattava calciatori italiani, mentre successivamente, soprattutto durante il periodo in cui Anconetani divenne presidente del Pisa, l'archivio incluse anche giocatori del Nord e dell'Est Europa nonch\u00e9 del Sudamerica, grazie alla rete di osservatori della squadra toscana.\nLe consulenze per squadre di tutta Italia nei trasferimenti dei giocatori e nella mediazione nelle trattative, fecero guadagnare ad Anconetani nei primi anni 1960 l'appellativo di \"Signor 5%\" poich\u00e9 percepiva una piccola commissione per ogni consulenza riguardante calciatori consigliati ad altri direttori sportivi o trasferiti alle societ\u00e0, sulla base dei dati redatti nelle schede del suo archivio. Viene definito il precursore della figura calcistica del procuratore.\n\"Presidentissimo\" del Pisa.\n\u00c8 stato il presidente del Pisa di maggior successo nella storia del club, che acquist\u00f2 nell'estate del 1978 per 300 milioni. In questo ruolo, \u00e8 stato spesso definito con l'appellativo di \"Presidentissimo\" dai suoi tifosi e dalla stampa nazionale. \u00c8 stato il numero uno di una squadra ai vertici del calcio italiano pur non avendo alcuna attivit\u00e0 d'impresa, a differenza di altri colleghi, immobiliaristi, petrolieri e imprenditori di successo. Ufficialmente l'acquisto della societ\u00e0 fu concluso dal figlio Adolfo, che figur\u00f2 presidente fino al 1982; a seguito della vittoria dei mondiali spagnoli da parte della nazionale italiana, Romeo Anconetani pot\u00e9 beneficiare della grazia assieme a tutti i personaggi che erano stati precedentemente radiati dal calcio italiano, e pot\u00e9 assumere la presidenza dei \"nerazzurri\" a tutti gli effetti.\nPrima di allora, il periodo pi\u00f9 florido del Pisa risaliva agli anni 1920; sotto la guida di Anconetani, tra il 1978 e il 1994 la formazione toscana arriv\u00f2 invece a disputare sei campionati di Serie A. Prendendo la squadra in C, in quattro stagioni riusc\u00ec a portarla sino alla massima categoria: centr\u00f2 subito la promozione in cadetteria al suo primo anno di presidenza, nel 1978-1979, infine ottenne la A nel 1981-1982, dopo tredici anni dall'ultima apparizione nerazzurra nella massima serie. La stagione successiva il Pisa si guadagn\u00f2 l'undicesimo posto finale, miglior risultato della sua storia nei campionati a girone unico; dall'anno dopo inizi\u00f2 una lunga \"altalena\" tra la A e B, che si concluse nel campionato 1990-1991 con l'ultimo torneo in Serie A. In questi anni port\u00f2 inoltre il Pisa, per la prima e fin qui unica volta, alle semifinali di Coppa Italia nell'edizione 1988-1989. La sua gestione si chiuse al termine dell'annata 1993-1994 quando, in poche settimane, dapprima la sconfitta nello spareggio-salvezza contro l' determin\u00f2 la retrocessione nerazzurra in Serie C, e diverse vicissitudini societarie causarono poi il fallimento della societ\u00e0 dopo ottantacinque anni di storia, per una cifra di 27 miliardi di lire. Fu la fine di quella che \u00e8 passata alla storia, per quanto concerne il calcio pisano, come \"Era Anconetani\".\nFu un uomo molto religioso, autodefinitosi \"vescovo mancato\", che portava spesso i calciatori del Pisa alle funzioni; assieme alla squadra fece anche diversi pellegrinaggi, come al santuario di Montenero, a piedi scalzi, o a quello della Madonna di Lourdes. Anconetani era inoltre profondamente scaramantico, tanto che era sua abitudine spargere del sale in campo prima del fischio d'inizio delle partite. Aveva tuttavia un atteggiamento dispotico nei confronti di giocatori e staff, che venivano magnificati quando tutto andava bene e criticati con toni alti in seguito a sconfitte; non di rado organizzava, nel mezzo della settimana, dei ritiri punitivi per motivare e portare i calciatori al massimo della forma. Nella stagione 1979-1980, dopo quattro cambi di panchina nel giro di pochi mesi, Anconetani si guadagn\u00f2 l'appellativo di \"ammazza allenatori\": in sedici anni, in totale, cambi\u00f2 ventidue tecnici della prima squadra, e spesso licenzi\u00f2 e riassunse parte del suo staff per puri capricci, o a seguito di sfuriate dopo scarsi risultati.\nAttivo nel calciomercato, Anconetani port\u00f2 a Pisa calciatori gi\u00e0 famosi a livello internazionale, come Klaus Berggreen o la Scarpa d'oro della stagione 1981-1982 Wim Kieft, e contribu\u00ec a lanciare allenatori come Mircea Lucescu. Cur\u00f2 poi rapporti internazionali tra il club nerazzurro e altre societ\u00e0 estere, organizzando diverse amichevoli e tourn\u00e9e in tutto il mondo. Per due volte ottenne di partecipare con la sua squadra al Torneo Anglo-Italiano e acconsent\u00ec di far disputare nella citt\u00e0 toscana la fase finale di diverse edizioni della Mitropa Cup \u2013 che i nerazzurri vinsero per due volte, nel 1985 e nel 1988 \u2013, organizzando anche una speciale Supercoppa Mitropa.\nEbbe peraltro un ruolo di rilievo nel panorama delle TV private. La trasmissione condotta da Massimo Marini per 50 Canale, \"Parliamo con Romeo\", fino al 1994 fu l'unico esempio di un presidente ospite ma in realt\u00e0 co-conduttore televisivo; Anconetani rispondeva in diretta alle telefonate dei tifosi, spesso istituendo veri e propri giochi a premi. La trasmissione fu per anni strumento di comunicazione tra il presidente e la tifoseria, arrivando a essere tra le pi\u00f9 seguite della Toscana.\nAll'epilogo della sua presidenza, nella stagione 1991-1992 tent\u00f2 di fondere il Pisa con il Livorno, con l'idea di creare una societ\u00e0 di nome \"Pisorno\" con un virtuale bacino di utenza dalle enormi potenzialit\u00e0 che, secondo lui, avrebbe potuto concorrere ai vertici del calcio italiano. La nuova squadra avrebbe giocato a met\u00e0 strada tra le due citt\u00e0 ma in territorio pisano, con un progetto per costruire un nuovo stadio in una struttura da 40.000 posti, con ristorante, centro commerciale e varie attivit\u00e0 per il tempo libero. Il presidente decise di far disputare, a questo proposito, una gara di Coppa Italia interna del Pisa all'Armando Picchi di Livorno. Successivamente, una grande protesta dei tifosi pisani nelle settimane precedenti, e diversi scontri avvenuti fuori dall'impianto, convinsero Anconetani dell'impossibilit\u00e0 di realizzare tale progetto.\nGli ultimi anni.\nDopo il fallimento della societ\u00e0 pisana, Anconetani si chiuse in un silenzio mediatico. In questo periodo venne contattato da Silvio Berlusconi, il numero uno del , che lo ingaggi\u00f2 come consulente, grazie al suo archivio rimasto intatto negli anni; ebbe una collaborazione anche con il di Aldo Spinelli. L'ultima apparizione pubblica prima della morte, avvenuta il 3 novembre 1999, fu per la festa dei novanta anni di storia del calcio a Pisa, il 26 maggio precedente. Il 9 dicembre 2001 il comune toscano ha cointestato a Romeo Anconetani l'Arena Garibaldi della citt\u00e0; successivamente, il 14 luglio 2002, \u00e8 stata apposta una targa commemorativa."}
{"id": "901653", "revid": "121552034", "url": "https://it.wikipedia.org/wiki?curid=901653", "title": "Sundjata Ke\u00efta", "text": "Viene ricordato come un eroe nella tradizione del popolo Mandinka, e le sue gesta sono narrate dai griot (cantori) dell'Africa Occidentale in un \"corpus\" di racconti che prende il nome di Epica di Sundjata.\nIl nome \"Sundjata\" deriva da quello di sua madre, chiamata Sogolon (la \"donna bufalo\") pare a causa di una gobba, e da \"Jata\" (\"leone\"). Era infatti tradizione presso i popoli Mand\u00e9 combinare il nome di una persona con quello della madre. Il nome \"Keita\" \u00e8 il nome del clan a cui Sundjata apparteneva, come la maggior parte dei successivi imperatori del Mali (la cosiddetta dinastia Keita).\nBiografia.\nGran parte delle informazioni su Sundjata sono giunte a noi attraverso la tradizione orale dell'Epica di Sundjata, che viene considerata un racconto semi-storico; sebbene essa contenga certamente elementi leggendari, le linee generali della biografia di Sundjata come emergono dal racconto dei griot sono tenute per verosimili dagli studiosi moderni. Oltre che dall'Epica, diverse informazioni dirette e indirette su Sundjata si ricavano da fonti arabe, per esempio dagli scritti dello storico del XIV secolo Ibn Khaldun.\nGiovent\u00f9.\nSecondo la tradizione, Sundjata era figlio di Nar\u00e9 Maghan Konat\u00e9 (detto anche Maghan Kon Fatta o Maghan il Bello), re di Dakadjalan, uno dei dodici regni di etnia mandinka della regione allora chiamata Manden (corrispondente all\u2019 odierno Mali meridionale et Guinea settentrionale). A Maghan era stato predetto che se avesse sposato una donna di orribile aspetto, dalla loro unione sarebbe nato un potente sovrano. Maghan era gi\u00e0 sposato (a Sassouma Bert\u00e9) e aveva avuto da lei un figlio, Dankaran Toumani Keita. Tuttavia, quando gli fu presentata Sogolon, la \"donna bufalo\", ricord\u00f2 la profezia e la spos\u00f2. Il figlio che fu concepito, Sundjata Keita, non era del tutto sano: per buona parte della sua infanzia non fu neppure in grado di camminare.\nAlla morte di Maghan (circa 1224), il primogenito Dankaran Tuman ascese al trono, contro la volont\u00e0 del padre che aveva espresso il desiderio di avere come successore Sundjata, per rispetto della profezia. Il nuovo re, per consolidare la propria posizione, dimostr\u00f2 subito la propria ostilit\u00e0 verso Sogolon e suo figlio. Secondo la leggenda, fu un insulto ricevuto da Dankaran che fece infuriare Sundjata al punto di farlo alzare per la prima volta sulle sue gambe e camminare. Le angherie da parte del re continuarono, e alla fine Sogolon e Sundjata, costretti all'esilio, si trasferirono nel vicino regno di Mema.\nDurante l'esilio di Sundjata, Niana sub\u00ec l'aggressione del popolo Sosso, che abitava il regno di Kani Soumaoro Kant\u00e9 (noto anche come \"Sumanguru\"), re di Kaniaga, viene rappresentato nell'Epica di Sundjata come un misterioso re-stregone. Le forze di conquista di Soumaoro costrinsero Dankaran alla fuga. Il popolo di Niana, oppresso dall'invasore, decise quindi di inviare messaggeri per avvertire Sundjata dell'accaduto e supplicarlo di intervenire.\nSundjata form\u00f2 un esercito unendo forze di diversi piccoli regni circostanti ma soprattutto di Mema e di Wagadou, che un tempo era stata il cuore dell'Impero del Ghana. Diede inizio alla guerra contro i Sosso nel 1234, ottenendo la vittoria decisiva l'anno successivo, nella battaglia di Kirina. L'esercito di Sundjata costrinse i Sosso alla fuga e strapp\u00f2 loro tutti i possedimenti, al punto che lo stesso re Soumaoro pare fosse costretto a darsi alla macchia sui monti del Koulikoro. Dopo aver vinto i Sosso, Sundjata prosegu\u00ec nella sua azione di conquista. I dodici regni del Manden furono unificati sotto la sua corona, col nome di Manden Kurufa\nfederazione del Mande altri territori furono annessi inclusi Wangara, Oualata e Audaghost. Sundjata ricevette il titolo di \"mansa\", \"imperatore\", e fu incoronato con il nome di Mari Djata. L'impero prese il nome di Impero del Manden o \"Impero del Mali\".\nOrganizzazione dell'Impero.\nSundjata stabil\u00ec che la capitale dell'impero fosse Dakadjalan o Niani. Organizz\u00f2 il proprio impero secondo un modello che presenta analogie con quello adottato nel precedente Impero del Ghana (di cui Niani aveva fatto parte) ma anche molto innovativo. Rispetto all'Impero del Ghana, il Mali era gestito in modo notevolmente pi\u00f9 omogeneo; le stesse leggi, per esempio, venivano applicate sostanzialmente invariate in tutto l'impero. Allo stesso tempo, l'amministrazione era decentralizzata attraverso una serie di rappresentanti locali a livello tribale e regionale, organizzati in una struttura gerarchica i cui vertici rispondevano direttamente al mansa. Sundjata istitu\u00ec inoltre un consiglio chiamato Gbara, formato da rappresentanti di diverse trib\u00f9, con poteri significativi; il Gbara poteva infatti in qualche misura controllare l'operato del mansa, e aveva l'ultima parola in fatto di successione al trono.\nSundjata era musulmano (sebbene non di fede ardente come alcuni suoi discendenti), ma fond\u00f2 il suo regno su principi di tolleranza verso tutti i culti (caratteristica che sarebbe rimasta sostanzialmente invariata in tutta la storia dell'impero). Egli stesso pare indulgesse nelle pratiche rituali animiste della tradizione mandinka, e che si fosse addirittura guadagnato fama di grande mago.\nMorte.\nSundjata mor\u00ec nel 1255. Secondo la tradizione, anneg\u00f2 nel fiume Sankarini, presso il quale ancora oggi si trova un monumento in sua memoria, per altru mor\u00ec di vecchiaia nel suo palazzo a Dakadjalan. Dopo la sua morte, l'Impero prosper\u00f2 ancora per quasi quattro secoli, e la maggior parte dei regnanti furono suoi discendenti, appartenenti alla dinastia Keita."}
{"id": "901654", "revid": "123855450", "url": "https://it.wikipedia.org/wiki?curid=901654", "title": "Gurabo (Porto Rico)", "text": "Gurabo \u00e8 una citt\u00e0 di Porto Rico situata nella zona centro-orientale dell'isola. L'area comunale confina a nord con Trujillo Alto, a est con Carolina e Juncos, a sud con San Lorenzo e a ovest con Caguas. Il comune, che fu fondato nel 1815, oggi conta una popolazione di quasi 40.000 abitanti ed \u00e8 suddiviso in 10 circoscrizioni (\"barrios\")."}
{"id": "901656", "revid": "2138421", "url": "https://it.wikipedia.org/wiki?curid=901656", "title": "Pio VII e Napoleone", "text": "L'elezione di Pio VII.\nIl 14 marzo 1800, il Conclave dei cardinali si riun\u00ec a Venezia (citt\u00e0 libera dal dominio francese e sotto l'autorit\u00e0 di Vienna e del Sacro Romano Impero), per eleggere il nuovo Papa, dopo la morte di Pio VI. Venne eletto Barnaba Chiaramonti, che scelse il nome di Pio VII. Lo stesso generale rivoluzionario Napoleone Bonaparte si espresse favorevolmente sul \u00ab cittadino cardinale Chiaramonti \u00bb.\nIl nuovo Papa scelse come segretario di Stato il Card. Ercole Consalvi e come politica la fermezza nei principi, l'adattamento alle circostanze.\nPrimo atto del nuovo Papa fu di ritornare a Roma non appena possibile. In secondo luogo, riusc\u00ec ad ottenere dal governo di Napoleone la firma di un concordato tra Santa Sede e Repubblica Francese.\nIl Concordato con la Francia del 1801.\nI motivi che spinsero il Primo Console a ristabilire le relazioni con la Santa Sede (rotte col Papa precedente) furono sostanzialmente tre:\nD'altra parte, Pio VII, pur agendo con estrema prudenza, vedeva nel concordato la possibilit\u00e0 di ridare alla Francia larga libert\u00e0, uscendo vittoriosa sulla Chiesa costituzionale e sulla persecuzione.\nIl negoziato che si apr\u00ec fu piuttosto laborioso e lungo. Per volere di Bonaparte i lavori iniziarono a Parigi nel novembre 1800, ma solo con l'arrivo del Consalvi nella capitale si arriv\u00f2 ad un accordo, il 15 luglio 1801.\nLe principali clausole furono:\nIl concordato, che non parla affatto degli Ordini e delle Congregazioni religiose, rester\u00e0 in vigore fino al 1905 e rappresenta per la Chiesa, prima di tutto il superamento della fase critica rivoluzionaria, ma soprattutto l'affermazione del primato di giurisdizione del Papa ed insieme un colpo mortale per le aspirazioni gallicane (vedi gallicanesimo).\nLa ratifica del Concordato.\nRestava il problema della sua ratifica da parte dei due governi.\nA Roma la commissione cardinalizia reclam\u00f2 subito delle modifiche; ma il Consalvi fece capire che non si poteva sperare nessun altro miglioramento (realismo storico).\nA Parigi, Bonaparte esitava a proporre alle camere l'accordo e per mettere a tacere le opposizioni il 18 aprile 1802 fece promulgare solennemente il concordato, accompagnato per\u00f2 da 77 articoli, detti \u00aborganici\u00bb, che rappresentavano un vero e proprio codice di diritto ecclesiastico di chiaro spirito gallicano (\u00abIl \"gallicanesimo buttato dalla porta si riaffacciava dalla finestra\u00bb\", G. Martina). Infatti:\nDi fronte a questa impennata gallicana, Pio VII innalz\u00f2 una energica protesta, ma poi cap\u00ec realisticamente che era meglio non insistere, sotto pena di dover rimettere in discussione tutto.\nIl Concordato con l'Italia del 1803.\nL'Italia, non facendo parte della Repubblica Francese, era esclusa dal concordato del 1801.\nLa vecchia Repubblica Cisalpina alla fine del 1801 fu riorganizzata col nome di Repubblica Italiana e nel primo articolo della nuova costituzione Napoleone fece riconoscere la religione cattolica come religione di Stato. Inoltre affid\u00f2 ad un gruppo di giuristi ecclesiastici il compito di elaborare la legge organica per il clero della nuova repubblica. Questa si ispirava al concordato francese, ma in genere fu pi\u00f9 favorevole alla Chiesa (restituzione dei beni ecclesiastici non alienati, possibilit\u00e0 di ricevere dotazioni a capitoli e seminari, piena giurisdizione del clero sul matrimonio).\nQuesta legge venne sanzionata con il concordato del 16 settembre 1803, ancor pi\u00f9 favorevole alla Chiesa che non la Costituzione del 1802.\nIl conflitto tra Pio VII e Napoleone.\nAll'inizio di maggio del 1804 Napoleone veniva proclamato Imperatore dei Francesi. Pio VII, malgrado l'opposizione della Curia Romana, decise di recarsi personalmente a Parigi (mai un Papa si era recato a Vienna o in Germania per incoronare un imperatore; semmai era avvenuto il contrario), perch\u00e9 convinto che un incontro diretto con l'Imperatore avrebbe portato quest'ultimo ad alcune modifiche della Costituzione repubblicana. Se da questo punto di vista il Papa and\u00f2 incontro ad una totale delusione, nondimeno riusc\u00ec ad acquistare prestigio presso il popolo francese, che lo accolse calorosamente, scortato dalle sue guardie nobili: era, infatti, dai tempi del periodo avignonese del papato (XIV secolo) che i francesi non avevano pi\u00f9 visto un Papa.\nBen presto, per\u00f2, l'accordo tra Chiesa e Stato entr\u00f2 in crisi (la consacrazione imperiale sigill\u00f2 infatti il comune ripudio dell'ideologia rivoluzionaria, il ritorno all'alleanza fra trono ed altare) per il grave conflitto che oppose l'Imperatore francese al Papa.\nNapoleone voleva infatti trattare il Papa cos\u00ec come trattava i suoi vescovi in patria: servirsene per i suoi scopi: nella fattispecie, obbligarlo a porsi dalla sua parte contro le coalizioni europee. Il netto rifiuto di Pio VII port\u00f2 come conseguenza alle dimissioni di Consalvi volute da Napoleone. Per tutto il 1807 continuarono le intimidazioni imperiali; l'occupazione del napoletano sollev\u00f2 la protesta Papale in difesa dei suoi diritti feudali; di fronte alla pretesa napoleonica di creare 1/3 di cardinali francesi il Papa rispose con un altro rifiuto.\nAllora Napoleone ordin\u00f2 al generale Miollis di entrare in Roma, ma di lasciare comunque libero il Papa, sperando che sotto la minaccia cedesse. Ma Pio VII rispose rifiutandosi, secondo il concordato, di istituire canonicamente i vescovi nominati dall'imperatore.\n1809 - 1814: la prigionia di Pio VII e l'annessione alla Francia.\nDopo la vittoria decisiva sull'Austria, Napoleone decret\u00f2 il 17 maggio 1809 l'annessione dello Stato Pontificio all'Impero francese. Il 10 giugno Pio VII replic\u00f2 scomunicando tutti i colpevoli del sopruso (senza mai nominare Napoleone). \n&lt;br&gt;Dopo poche settimane Pio VII fu arrestato da militari francesi e portato prima in Francia e poi a Savona (passando dal colle di Tenda, Cuneo, Mondov\u00ec...) di fatto prigioniero di Napoleone Bonaparte, senza nessun contatto con l'esterno. Il Collegio dei Cardinali fu portato dapprima a Parigi e poi disperso in diverse citt\u00e0 francesi. Lo Stato Pontificio venne suddiviso in dipartimenti e governato alla maniera francese (la Curia era di fatto sciolta).\nIn Francia la massa del clero e dei fedeli rest\u00f2 a lungo estranea al conflitto. Lentamente, per\u00f2, inizi\u00f2 a venire a conoscenza dei particolari e della scomunica. Intanto il rifiuto del Papa di dare l'istituzione canonica ai candidati all'episcopato presentati dall'imperatore incominci\u00f2 a dare i suoi frutti: nell'estate del 1810 gi\u00e0 27 diocesi erano senza pastore. Visto l'inutilit\u00e0 di rivolgersi al Papa, Napoleone, su proposta di una commissione di vescovi/teologi, indisse un concilio nazionale, che si apr\u00ec a Parigi il 17 giugno 1811 alla presenza di 140 vescovi. Questi, pur trovando eccessivo l'atteggiamento del Papa, dichiararono che non poteva esserci decreto conciliare valido senza consenso scritto del Papa. Anche il concilio, sciolto il 12 luglio e riconvocato il 3 agosto, non trov\u00f2 via d'uscita al conflitto.\nDi ritorno dalla Russia, Napoleone fece trasferire il Papa a Fontainebleau. Pio VII, all'estremo delle forze, in un momento di debolezza, si pieg\u00f2 alla persecuzione psicologica di Napoleone firmando un abbozzo di convenzione (25 gennaio 1813), che subito l'imperatore fece spacciare come nuovo concordato e si affrett\u00f2 a far pubblicare. Ma il 28 gennaio, il Papa in una lettera all'imperatore ritratt\u00f2 questo suo atto di debolezza.\nMa ormai per Napoleone i giorni erano contati. Il 31 marzo 1814 veniva sconfitto nella Battaglia di Parigi e il 6 aprile abdicava. Il 24 maggio 1814 Pio VII ritornava a Roma acclamato dal popolo."}
{"id": "901657", "revid": "131962", "url": "https://it.wikipedia.org/wiki?curid=901657", "title": "Polonio-210", "text": ""}
{"id": "901658", "revid": "113719378", "url": "https://it.wikipedia.org/wiki?curid=901658", "title": "Tetraedro troncato", "text": "In geometria solida il tetraedro troncato \u00e8 uno dei tredici poliedri archimedei, ottenuto troncando le quattro cuspidi del tetraedro regolare.\nHa 8 facce, di cui 4 esagonali e 4 triangolari, 18 spigoli e 12 vertici, in ciascuno dei quali concorrono due esagoni e un triangolo.\nArea e volume.\nL'area \"A\" ed il volume \"V\" di un tetraedro troncato i cui spigoli hanno lunghezza \"a\" sono le seguenti:\nDualit\u00e0.\nIl poliedro duale del tetraedro troncato \u00e8 il triacistetraedro.\nSimmetrie.\nIl gruppo delle simmetrie del tetraedro troncato \u00e8 il gruppo di 24 elementi formula_3; il gruppo delle simmetrie che preservano l'orientamento \u00e8 il gruppo tetraedrale formula_4. Sono gli stessi gruppi di simmetria del tetraedro."}
{"id": "901659", "revid": "729019", "url": "https://it.wikipedia.org/wiki?curid=901659", "title": "Triacistetraedro", "text": "In geometria solida il triacistetraedro \u00e8 uno dei tredici poliedri di Catalan, duale del tetraedro troncato. Pu\u00f2 essere ottenuto incollando piramidi triangolari su ognuna delle 4 facce del tetraedro regolare.\n\u00c8 un dodecaedro non regolare, le cui 12 facce sono identici triangoli isosceli aventi un lato che misura formula_1 degli altri due.\nArea e volume.\nL'area \"A\" ed il volume \"V\" di un triacistetraedro i cui spigoli hanno lunghezza \"3a\" e \"5a\" sono le seguenti:\nDualit\u00e0.\nIl poliedro duale del triacistetraedro \u00e8 il tetraedro troncato, un poliedro archimedeo.\nSimmetrie.\nIl gruppo delle simmetrie del triacistetraedro \u00e8 il gruppo di 24 elementi formula_4; il gruppo delle simmetrie che preservano l'orientamento \u00e8 il gruppo tetraedrale formula_5. Sono gli stessi gruppi di simmetria del tetraedro e del tetraedro troncato.\nAltri solidi.\nI sei spigoli pi\u00f9 lunghi del triacistetraedro e i quattro vertici in cui essi concorrono, ovvero i vertici con valenza 6, sono spigoli e vertici di un tetraedro. Anche gli altri quattro vertici del triacistetraedro sono vertici di un tetraedro."}
{"id": "901663", "revid": "110157", "url": "https://it.wikipedia.org/wiki?curid=901663", "title": "Penelope (Draghi)", "text": "Penelope (o La casta Penelope) \u00e8 un dramma per musica in tre atti composto da Antonio Draghi su libretto di Nicol\u00f2 Minato; la musica per i balletti di quest'opera venne composta invece da Johann Heinrich Schmelzer. Fu rappresentato per la prima volta a Vienna il 18 novembre 1670."}
{"id": "901664", "revid": "287204", "url": "https://it.wikipedia.org/wiki?curid=901664", "title": "Invenzione", "text": "L'invenzione \u00e8 un'idea, un dispositivo o un prodotto che porta ad un progresso tecnologico alla societ\u00e0, tipicamente a opera di un inventore. Il termine invenzione deriva dal latino \"inventio\" che significa ritrovamento.\nIn ambito legale si intende una soluzione nuova e originale di un problema tecnico che pu\u00f2, dunque, essere tutelata da brevetto. Essa pu\u00f2 riguardare un prodotto o un processo (metodo, procedimento).\nUn'invenzione pu\u00f2 essere definita \"principale\", nel caso in cui non dipenda da invenzioni precedenti, o \"derivata\" se, invece, questa \u00e8 una modifica o un miglioramento di un'invenzione precedente.\nInventore \u00e8 il termine con cui si identifica chi \u00e8 artefice di un'invenzione. Nella storia, sono celebri esempi di inventori di professione e indipendenti: Thomas Alva Edison, Nikola Tesla, Guglielmo Marconi. Oggi, salvo rare eccezioni, come lo statunitense Jerome Lemelson, non esistono pi\u00f9 inventori puri e indipendenti e l'invenzione \u00e8 frutto di un processo complesso che riguarda svariate professionalit\u00e0 (scienziati, tecnici, ingegneri, designer, professionisti del marketing), che cooperano a un progetto comune all'interno di un'azienda o di un centro di ricerca e sviluppo.\nFasi dell'invenzione.\nContrariamente a quanto si \u00e8 soliti pensare, l'invenzione \u00e8 un processo molto lungo, specie quando questa ha l'ambizione di diventare un prodotto commerciale o un'innovazione. L'idea o il \"lampo di genio\" rappresenta solo una piccola parte di questo cammino. Uno dei pi\u00f9 grandi inventori della storia, Thomas Alva Edison, sosteneva che \"il genio \u00e8 per l'1% ispirazione e per il 99% traspirazione (sudore)\". In questo processo \u00e8 possibile individuare alcune fasi caratteristiche: l'analisi e lo studio del contesto, l'idea (sintesi), il disegno, la prototipazione, il brevetto, l'ingegnerizzazione, il marketing e la comunicazione. Il processo che porta al prodotto finito, tuttavia, non \u00e8 lineare, ogni invenzione o innovazione pu\u00f2 invertire (o anche saltare) una o pi\u00f9 di queste fasi.\nNonostante ci\u00f2, l'attenzione che viene dedicata a questi singoli passaggi risulta determinante per il successo dell'invenzione stessa. Analizzando la storia della tecnologia si trovano, infatti, molti casi in cui, a parit\u00e0 di qualit\u00e0 dell'idea iniziale, scelte di ingegnerizzazione o anche solo di marketing del prodotto hanno finito per determinare il successo o l'insuccesso di tutta l'operazione. Si pensi, ad esempio, a come, nel mondo della videoregistrazione magnetica domestica, il miglior formato Betamax sia stato surclassato dal successo commerciale del formato VHS (meno performante) grazie alle pi\u00f9 efficaci strategie di mercato attuate dall'azienda JVC.\nInvenzione e scoperta.\nL'invenzione \u00e8 frutto sempre di un progetto mentre la scoperta pu\u00f2 anche essere frutto della casualit\u00e0 (vedi serendipit\u00e0). In questo senso l'invenzione \u00e8 diversa dalla scoperta che comporta invece il venire a conoscenza di qualcosa che gi\u00e0 esisteva ma non era nota. \u00c8 significativo in questo senso l'etimologia di scoperta come togliere il velo. La peculiarit\u00e0 dell'invenzione, invece, sta proprio nell'elemento di novit\u00e0, cio\u00e8 nella creazione di qualcosa che prima non esisteva, non solo nella cultura ma anche in natura. Si prenda come esempio l'invenzione della ruota, questa, prima della sua invenzione, non esisteva n\u00e9 nella cultura (come \u00e8 scontato) n\u00e9 in natura (altrimenti sarebbe stata una scoperta).\nMolto spesso, la scoperta avviene in ambito scientifico (ricerca pura), ad opera di ricercatori e scienziati, mentre l'invenzione spesso nasce in ambito industriale nei centri di ricerca e sviluppo.\nL'invenzione pu\u00f2 essere basata su uno sviluppo precedente, collaborazioni o idee; lo stesso vale per la scoperta. Il processo inventivo richiede la consapevolezza di concetti esistenti o metodi che possono essere modificati o trasformati in un'invenzione attraverso creativit\u00e0 e intuizione. Un'invenzione \u00e8 sempre un progresso dal punto di vista conoscitivo ma non \u00e8 detto che sia utile immediatamente o per tutti.\nUn'invenzione pu\u00f2 rivelarsi utile in un periodo successivo, come \u00e8 successo ad esempio per il paracadute che fu inventato da un anonimo italiano nel 1470, come strumento di sicurezza senza rivelarsi per\u00f2 utile, successivamente venne migliorato da Leonardo da Vinci nel 1485, ma divenne utilizzabile solo con la nascita dell'aviazione all'inizio del XX secolo, ben 400 anni dopo. In generale, tra la nascita di un'idea o di un prototipo di invenzione e la sua diffusione sociale e commerciale vi \u00e8 sempre uno scarto temporale che solitamente non si misura in secoli, come nel caso del paracadute, ma in decenni.\nInvenzione e innovazione.\nIn accordo con quanto affermato dall'economista austriaco Joseph Schumpeter, l'innovazione \u00e8 la dimensione applicativa di una scoperta oppure la commercializzazione di un'invenzione.\nNel momento in cui l'invenzione diventa parte integrante dell'attivit\u00e0 economica, ovvero quando comincia ad avere conseguenze economiche, essa diventa un'innovazione.\nPer trasformare un'invenzione in innovazione, un'azienda deve combinare conoscenze, capacit\u00e0, abilit\u00e0 e informazioni riguardo al mercato sufficienti risorse finanziarie ecc. Uno dei pi\u00f9 grandi industriali e imprenditori del Novecento, Henry Ford, ha condensato questo concetto nel suo slogan pi\u00f9 celebre in cui dichiara che \"\"c'\u00e8 vera innovazione solo quando una tecnologia \u00e8 accessibile a tutti\".\nInvenzione, societ\u00e0 e cultura.\nLa maggior parte delle invenzioni ha contribuito a trasformare il nostro modo di vivere e la nostra societ\u00e0. Ancora oggi le tecnologie e le nuove invenzioni, ad esempio nel campo della comunicazione e dell'informatica, continuano a caratterizzare grandi cambiamenti sociali. L'importanza dell'invenzione nel determinare questi cambiamenti culturali, per\u00f2, divenne evidente solo dopo la prima rivoluzione industriale anche se gi\u00e0 alla fine del Cinquecento il filosofo Tommaso Campanella sottolineava l'importanza delle invenzioni e delle macchine per il progresso delle conoscenze dell'uomo:\n\"Vi \u00e8 pi\u00f9 historia in cent'anni che non ebbe il mondo in quattromila; e pi\u00f9 libri si fecero in questi cento che in cinquemila; e le invenzioni stupende della calamita e stampe ed archibugi gran segno dell'unione del mondo\"\".\nAncora a met\u00e0 del Settecento l'enciclopedista francese Jean-Baptiste Le Rond d'Alembert, davanti ad una societ\u00e0 poco attenta al mondo delle invenzioni e pi\u00f9 incline a rispettare filosofia e scienza, era costretto a sottolineare \u201c\"ponete su un piatto della bilancia i vantaggi reali delle pi\u00f9 eccellenti scienze e delle pi\u00f9 stimate arti, sull'altro i vantaggi reali delle arti meccaniche; constaterete che la stima che si ha per le une e per le altre non \u00e8 suddivisa in rapporto a tali vantaggi, e che gli uomini che si sono sforzati di farci credere che eravamo felici sono stati assai pi\u00f9 lodati degli uomini che si sono sforzati di renderci davvero pi\u00f9 felici\"\u201d.\nTra le invenzioni pi\u00f9 significative della storia dell'umanit\u00e0 si ricorda: la ruota, la metallurgia, la scrittura, la carta, la stampa, l'esplosivo, le armi da fuoco, la macchina a vapore, l'elettricit\u00e0, il treno, l'automobile, l'aeroplano, il telefono, la radio, la televisione, il computer, Internet. Alcune di queste invenzioni sono state possibili grazie ai rispettivi avanzamenti teorico-scientifici nei campi di riferimento, altre hanno precorso la teoria, attivando poi studi e aprendo nuove indagini teoriche."}
{"id": "901665", "revid": "116247748", "url": "https://it.wikipedia.org/wiki?curid=901665", "title": "Penelope (Cimarosa)", "text": "Penelope \u00e8 un'opera in due atti di Domenico Cimarosa su libretto di Giuseppe Maria Diodati. La prima assoluta ebbe luogo al teatro del Fondo di Napoli, il 26 dicembre 1794. Il soggetto \u00e8 tratto dall'\"Odissea\". Fu dedicata a re Ferdinando IV.\nCimarosa ricicl\u00f2 parte della musica nel dramma sacro \"San Filippo Neri che risuscita Paolo Massimi\"."}
{"id": "901666", "revid": "247222", "url": "https://it.wikipedia.org/wiki?curid=901666", "title": "Piallatrice", "text": "La piallatrice per metalli \u00e8 una macchina utensile ad asportazione di truciolo, con moto di lavoro posseduto dal pezzo e moto di alimentazione posseduto dall'utensile.\nDescrizione e funzionamento.\n\u00c8 una macchina a portale, di grandi dimensioni, con due montanti, una traversa fissa ed una mobile, dotata di uno o pi\u00f9 utensili monotaglienti atti a spianare o sagomare superfici continue di pezzi aventi grandi dimensioni con tolleranze molto ristrette (0,02\u00a0mm).\nIl pezzo da lavorare viene fissato ad una tavola mobile, dotata di moto rettilineo alternativo e di grande corsa. La corsa di ritorno a vuoto generalmente \u00e8 pi\u00f9 rapida di quella di andata di lavoro, in modo da ridurre i tempi di lavorazione.\nIl carrello portautensili \u00e8 posizionato sulla traversa mobile, e comanda l'avanzamento dell'utensile. I carrelli sulla traversa possono essere pi\u00f9 di uno, e ci possono essere dei carrelli anche sui montanti, per la lavorazione delle facce laterali.\nL'asportazione di truciolo avviene attraverso moto di taglio traslatorio del pezzo e moto di alimentazione traslatorio dell'utensile. Il moto di lavoro, ottenuto dalla composizione del moto di taglio e del moto di alimentazione, \u00e8 di tipo elicoidale.\nLa forma del truciolo dipende dal tipo di materiale lavorato e dall'utensile utilizzato. In generale materiali duttili (ad esempio acciaio) danno trucioli pi\u00f9 lunghi e uniti, mentre materiali pi\u00f9 fragili danno trucioli pi\u00f9 sbriciolati.\nApplicazioni.\nIn alcuni casi ancora oggi vengono impiegate le piallatrici al posto dei moderni centri di lavoro (macchine a montante mobile - macchine a portale) dato il loro basso costo."}
{"id": "901667", "revid": "38120", "url": "https://it.wikipedia.org/wiki?curid=901667", "title": "Etossilazione", "text": "L'etossilazione \u00e8 un processo di polimerizzazione che implica la reazione di ossido di etilene con un substrato avente un idrogeno attivo (comunemente alcoli primari) per ottenere il corrispondente derivato poliossietilenico.\nLa reazione \u00e8 iniziata da basi (NaOH, KOH, NaOCH3, ammine terziarie, ecc.) o acidi (BF3).\nLa reazione \u00e8 esotermica ed il calore di reazione \u00e8 di ca. 300 Kcal/Kg di ossido di etilene reagito."}
{"id": "901668", "revid": "125989137", "url": "https://it.wikipedia.org/wiki?curid=901668", "title": "Simon Le Bon", "text": "Biografia.\nPrimi anni.\nSimon Le Bon \u00e8 il primo figlio di John Le Bon e Ann-Marie, seguito da David e Jonathan. Inizi\u00f2 sin da bambino a cantare nei cori della chiesa locale di San Giovanni Battista a Pinner, quartiere del borgo londinese di Harrow nella Grande Londra, situato a 19\u00a0km a nord-ovest da Charing Cross. Sua madre lo convinse del suo talento, cos\u00ec all'et\u00e0 di sei anni Le Bon prese parte ad uno spot televisivo del detersivo in polvere Persil, non avendo per\u00f2 battute. Frequent\u00f2 il Pinner County Grammar School, lo stesso liceo dove Elton John studi\u00f2 qualche anno prima. Durante gli studi si avvicin\u00f2 al movimento punk e cant\u00f2 in varie piccole band di scarsa importanza, fra le quali i Dog Days e i Robostrov.\nLavor\u00f2 come facchino all'ospedale Northwick Park, e partecip\u00f2 ad un provino per una band punk a Harrow College. Apparve in alcuni spot televisivi e anche in diverse produzioni teatrali tra cui \"Schooldays in the West End of London\" di Tom Brown. Part\u00ec per il deserto del Negev in Israele nel 1978 per andare a lavorare in un kibbutz, una comunit\u00e0 collettiva israeliana.\nDuran Duran.\nAl suo ritorno in Inghilterra decise di studiare arte drammatica all'Universit\u00e0 di Birmingham. Nel maggio 1980 la sua ex fidanzata Fiona Kemp (una cameriera del Rum Runner) lo present\u00f2 ai provini dei Duran Duran.\nPrese parte dunque al progetto Duran Duran, che interruppe nel 1985, formando lo stesso anno gli Arcadia con Nick Rhodes e Roger Taylor. Il loro singolo \"Election Day\" raggiunse il decimo posto in classifica, e la band pubblic\u00f2 l'album \"So Red the Rose\".\nI Duran Duran tornarono con Simon Le Bon, John Taylor e Nick Rhodes l'anno successivo, tuttavia verso la fine degli anni ottanta la band inizi\u00f2 a perdere popolarit\u00e0; nel 1993 ritornarono di moda con la pubblicazione del loro nono album, \"Duran Duran\", e durante la relativa tourn\u00e9e Le Bon fu costretto a fermarsi per sei settimane a causa di problemi alla voce. Pi\u00f9 tardi incapp\u00f2 in un incidente in moto, che non gli caus\u00f2 tuttavia gravi problemi. Nel 1995 cant\u00f2 la canzone della band \"Ordinary World\" con Pavarotti per beneficenza.\nNel 2005, con la pubblicazione di \"Astronaut\" e la riunione dei cinque membri dei Duran Duran, il singolo \"(Reach Up for The) Sunrise\" raggiunse il decimo posto nelle classifiche. Nel 2010, tramite download digitale, e nel 2011, fisicamente, con la formazione Le Bon-Rhodes-Taylor-Taylor, i Duran Duran hanno pubblicato il loro tredicesimo album \"All You Need Is Now\". Durante il tour nel 2011, Le Bon ha avuto nuovamente problemi alle corde vocali che non gli hanno permesso di continuare ad esibirsi per alcuni mesi, tuttavia a settembre \u00e8 tornato sul palco e poi in studio per incidere il quattordicesimo album della band, Paper Gods.\nVita privata.\nNei primi anni ottanta Le Bon \u00e8 stato fidanzato con la modella Claire Stansfield. Nel 1985, sfogliando una rivista di moda, vede la modella iraniana Yasmin Parvaneh. Chiama l'agenzia e decide di incontrarla. Dopo pochi mesi di fidanzamento la coppia si sposa il 27 dicembre 1985. Dal matrimonio nasceranno tre figlie.\nLe Bon \u00e8 un noto amante della barca a vela. L'11 agosto 1985, durante la preparazione per la Whitbread Round the World Race, lo yacht Drum su cui Le Bon era imbarcato, durante la preparazione per la Fastnet race, la barca perse il bulbo e si capovolse vicino alla costa della Cornovaglia. Le Bon e il suo equipaggio di cinque uomini rischiarono la morte, ma ci\u00f2 non avvenne grazie a una tasca d'aria all'interno della barca. Dopo quaranta minuti furono soccorsi dalla Royal Navy.\nGrande tifoso del Manchester United, da ragazzo giocava a baseball e dove ha conosciuto Antonello La Luce, a quell' epoca mascotte della squadra, poi diventato suo grande amico. Simon Le Bon \u00e8 agnostico e ha registrato parti vocali per la versione in audiolibro di \"The Atheist's Guide to Christmas\", che raccoglie le opinioni di 42 celebrit\u00e0, atei o agnostici, sul Natale, a cura di Ariane Sherine, sua amica dal 1996, quando lei frequentava lo studio di registrazione dei Duran Duran, a volte suonando il piano nelle prove."}
{"id": "901670", "revid": "339392", "url": "https://it.wikipedia.org/wiki?curid=901670", "title": "Kokoomus", "text": ""}
{"id": "901676", "revid": "287204", "url": "https://it.wikipedia.org/wiki?curid=901676", "title": "Ulf Merbold", "text": "Biografia.\nMerbold nacque in Turingia, a circa 40 km da dove \u00e8 nato Sigmund J\u00e4hn, il primo astronauta tedesco; \u00e8 sposato ed ha due figli. Finita la scuola ha lasciato la Germania Est per trasferirsi nella Germania Ovest e studiare fisica all'Universit\u00e0 di Stoccarda conseguendo la laurea nel 1968 ed il dottorato nel 1976. Successivamente \u00e8 stato assunto alla \"Max-Planck-Gesellschaft\" dove ha lavorato sulla fisica dello stato solido e sulla fisica delle basse temperature.\nNel 1978 \u00e8 stato selezionato dall'ESA assieme a Wubbo Ockels e Claude Nicollier per l'addestramento come specialista del carico utile sul primo volo dello Spacelab. Nel 1982 \u00e8 stato scelto ed \u00e8 partito nel 1983 con la missione STS-9 dello Shuttle.Nel 1986 ha lavorato per il modulo europeo Columbus della Stazione Spaziale Internazionale.Nel 1988 \u00e8 stato selezionato dalla NASA come specialista del carico utile ed \u00e8 partito con la missione STS-42 dello Shuttle nel gennaio 1992.\nNel 1993 ha seguito l'addestramento per andare sulla stazione spaziale russa Mir e nel 1994 \u00e8 stato il primo astronauta dell'ESA a volare con una missione russa. \u00c8 partito a bordo della Sojuz TM-20 ed \u00e8 rientrato con la Sojuz TM-19.Attualmente Merbold lavora ancora per l'ESA ma non fa pi\u00f9 parte del gruppo degli astronauti."}
{"id": "901684", "revid": "1035751", "url": "https://it.wikipedia.org/wiki?curid=901684", "title": "Tempio maggiore israelitico di Firenze", "text": "La principale sinagoga di Firenze o tempio maggiore israelitico si trova nel centro storico di Firenze in via Farini. La sua cupola verde rame \u00e8 un punto celebre del panorama cittadino. La sinagoga di Firenze fu inaugurata nel 1882.\nStoria.\nLe antiche sinagoghe fiorentine.\nLa comunit\u00e0 ebraica di Firenze \u00e8 molto antica. Non si conoscono tuttavia notizie certe e documentate sui luoghi di culto fino all'istituzione della prima sinagoga di rito italiano nel ghetto (1572). Tuttavia una sinagoga \u00e8 sicuramente esistita presso la zona dove abitavano famiglie ebree nel medioevo e nel primo Rinascimento, cio\u00e8 in Oltrarno attorno all'attuale Borgo San Jacopo. Probabilmente la prima Sinagoga era situata in quella che si chiamava \"via dei Giudei\", cio\u00e8 l'attuale via dei Ramaglianti (cfr. ex-sinagoga di via de' Ramaglianti).\nNel ghetto esistevano due sinagoghe, una di rito italiano (la prima ad essere fondata) e una di rito sefardita.\nLe due sinagoghe del ghetto cessarono di funzionare nel 1848 con la chiusura del ghetto stesso (che fu completamente demolito a fine Ottocento) e i loro arredi furono trasferiti in due oratori in via delle Oche, che con l'apertura della nuova Sinagoga monumentale vennero dedicati rispettivamente al rito italiano e a quello askenazita. La loro attivit\u00e0 cess\u00f2 soltanto nel Novecento. Prima della seconda guerra mondiale venne chiuso l'oratorio di rito italiano e nel 1962 quello di rito askenazita. I loro arredi furono trasferiti in Israele, rispettivamente alla sinagoga Jad Haghiborim a Ramat Gan e alla Yeshivah Kerem be-Javne, dove si trovano tuttora. A ricordo dei due oratori resta oggi a Firenze solo una lapide sulla parete esterna dell'edificio.\nUna nuova sinagoga.\nNel 1868, David Levi, presidente dell'Universit\u00e0 Israelitica di Firenze, con legato testamentario destinava i suoi beni alla realizzazione di una nuova Sinagoga fiorentina e di un luogo di culto ebraico \"degno della citt\u00e0\". Cominci\u00f2 con l'acquisto di un terreno nei pressi del nuovo quartiere della Mattonaia e di piazza d'Azeglio e sorse cos\u00ec il Tempio maggiore israelitico, costruito sulla base di progetti di Marco Treves, coadiuvato dagli architetti Mariano Falcini e Vincenzo Micheli e dall'ingegnere Eugenio Cioni, per la notevole spesa di un milione di lire di allora. La prima pietra, spedita da Gerusalemme, fu posta il 30 giugno 1874 e l'inaugurazione ebbe luogo il 24 ottobre 1882\nL'edificio \u00e8 rivestito di travertino (bianco) e pomato rosa, \u00e8 in stile moresco a pianta centrale con cupola mediana e torri laterali con cupolette in facciata. Rientra fra le sinagoghe dette \"dell'emancipazione\" legate al periodo storico del laicismo statale dopo la Breccia di Porta Pia e la scomunica del Regno d'Italia da parte di Papa Pio IX (1870), che limitando gli influssi del cattolicesimo nella vita pubblica ebbe come conseguenze anche quella di favorire le minoranze religiose, fino ad allora relegate in secondo piano. Le sinagoghe di questa stagione furono in genere progettate quindi come costruzioni indipendenti e non nascoste in edifici per civile abitazione, come avveniva nei ghetti.\nDescrizione.\nSorgendo in un giardino verdeggiante un tempo ricco di piante esotiche, chiuso da una cancellata di ghisa opera del senese Pasquale Franci, il tempio sospinge il visitatore in una lontana atmosfera orientaleggiante. Il giardino ospita anche la scuola della comunit\u00e0. La cupola centrale, che si innalza su un alto tamburo circolare, \u00e8 rivestita di lastre di rame dal caratteristico colore verde e segna un'inconfondibile presenza nel panorama fiorentino. \u00c8 formata da due calotte sovrapposte, quella interna \u00e8 alta 34 metri e quella esterna ne misura 47\nInterno.\nL'interno della sinagoga , inondato da una luce dorata, \u00e8 completamente rivestito da motivi decorativi di Giovanni Panti dipinti ad arabeschi rossi e blu, in origine lumeggiati a oro. Sulle stesse pareti si aprono le belle vetrate policrome. Circondano il settore mediano della sala i matronei superiori chiusi da cancellate in ferro battuto, ornate da candelabri a sette braccia, i cui modelli furono dati da Francesco Marini. In fondo \u00e8 l'Aron haQodesh, rivestito a mosaici ed incorniciata dal baldacchino, a sua volta sormontato dalle Tavole della Legge, che si trovano anche sulla facciata esterna del tempio. Le porte dell'arca santa - davanti alle quali \u00e8 accesa una luce perpetua - portano ancora i segni profanatori dei colpi di baionetta inferti dai nazisti che tentarono di abbatterle. Durante l'occupazione nazista il tempio era stato utilizzato come garage e fu poi minato dai tedeschi in fuga, ma per circostanze ancora da chiarire, venne solo danneggiato ma non completamente distrutto.\nIn fondo alla navata di destra si apre una porta per la quale si accede ad un oratorio di rito ashkenazita intitolato al rabbino Samuel Zvi Margulies, in cui sono situate due arche. Al centro del pavimento si trova una stella in marmo nero e giallo proveniente dalla confraternita Mattir Assurim nell'antico ghetto.\nMuseo ebraico.\nLa storia della comunit\u00e0 fiorentina pu\u00f2 essere ripercorsa nel museo al primo piano, fondato nel 1981 e ampliato nel 2007 e distribuito su due piani: il primo piano concentrato sulle vicende storiche della Comunit\u00e0 fiorentina e sulla Torah e i suoi ornamenti, nel quale si raccolgono gli oggetti pi\u00f9 importanti e preziosi, che vanno dal tardo Cinquecento all'Ottocento, la maggior parte del Seicento e del Settecento; il secondo piano \u00e8 invece maggiormente dedicato agli oggetti cerimoniali di alcune festivit\u00e0 e ad altri in uso in diversi momenti della vita ebraica. Conclude il secondo piano la Sala della Memoria, dedicata alla vicende della Shoah.\nGiardino.\nI nomi di 248 ebrei residenti a Firenze uccisi dai nazisti, incluso il rabbino-capo Nathan Cassuto, sono elencati in una grande lapide nel giardino del tempio, dove \u00e8 anche una lapide pi\u00f9 piccola in ricordo di altri ebrei deportati da Firenze, ma non membri della Comunit\u00e0 di Firenze. Una targa simile \u00e8 anche esposta nella stazione di Santa Maria Novella al binario dal quale part\u00ec il treno di prigionieri ebrei diretto verso i campi di concentramento."}
{"id": "901687", "revid": "767487", "url": "https://it.wikipedia.org/wiki?curid=901687", "title": "We Want Miles", "text": "We Want Miles \u00e8 un album di Miles Davis pubblicato nel 1982. Si tratta di un album che documenta una delle prime apparizioni dal vivo di Davis dopo il periodo di silenzio che dur\u00f2 dal 1975 al 1980. L'album \u00e8 composto da materiale nuovo registrato durante il tour del 1981 a Boston il 2 giugno, New York il 5 luglio e Tokyo il 4 ottobre. Questo album raggiunse la seconda posizione nella classifica Jazz Albums statunitense e vinse nel 1982 un Grammy Award per Best Jazz Instrumental Performance by a Soloist."}
{"id": "901690", "revid": "1427462", "url": "https://it.wikipedia.org/wiki?curid=901690", "title": "Europa-Park", "text": "Europa-Park \u00e8 il principale parco divertimenti tedesco e uno dei maggiori in Europa, secondo per numero di visitatori solo a Disneyland Paris, situato nella citt\u00e0 tedesca di Rust, vicino a Friburgo e Offenburg nel \"land\" del Baden-W\u00fcrttemberg. Il complesso si estende su una superficie di metri quadrati (di cui occupati dal solo parco) e al suo interno si trovano pi\u00f9 di 100 attrazioni meccaniche, tematiche e acquatiche, suddivise in 15 grandi aree tematiche riproposte nel contesto delle maggiori nazioni europee, e 2 dedicate specificamente ai bambini. Sono presenti inoltre 6 hotel a tema, un campeggio e un parco acquatico indoor.\nAl termine della stagione 2014 il parco ha raggiunto i 5 milioni di ingressi, mentre nella stagione 2017 \u00e8 stato visitato da 5,7 milioni di turisti.\nStoria e sviluppo.\nCreato da Franz Mack, direttore dell'azienda MACK Rides GmbH &amp; Co e dal figlio Roland Mack, il Parco ha aperto i battenti a Rust il 12 luglio del 1975. Originariamente doveva essere costruito a Breisach am Rhein, e doveva essere chiamato Europa Park per il piccolo lago artificiale vicino alla citt\u00e0, l\"'Europaweiher\", ma il sito fu ritenuto inadatto a causa del pericolo di inondazione. All'inizio un piccolo parco di 16 ettari, utilizzato dall'azienda come vetrina per esporre le proprie tipologie di attrazioni. Durante il primo anno di apertura, Europa Park accolse 250 000 visitatori e impieg\u00f2 50 persone. Di seguito le tappe pi\u00f9 importanti della storia del Parco.Nel 1978 il Parco raggiunse quasi il milione di visitatori e apr\u00ec il log flume \"Tiroler Wildwasserbahn.\"\nNel 1982 apr\u00ec la prima area tematizzata come nazione europea: l'Italia, con la dark ride \"Geisterschloss\".\nNel 1984 venne inaugurata l'Olanda e il powered coaster \"Alpenexpress \"Enzian\".\"\nNel 1985 fu costruito il primo bobsled coaster moderno: \"Schweizer Bobbahn.\"\nNel 1987 avvenne il completamento dell'area Olandese con la dark ride \"Piraten in Batavia.\"\nNel 1989 fu costruito, insieme al quartiere Francese, il roller coaster indoor che sarebbe divenuto il simbolo di Europa Park: \"Eurosat.\"\nNel 1991 il Parco accolse 2 milioni di visitatori e apr\u00ec il river rapid \"Fjord Rafting\".\nNel 1992 apr\u00ec l'area Scandinava intorno a \"Fjord Rafting\" e venne istituito il quartiere Austriaco, che un\u00ec tematicamente le attrazioni \"Tiroler Wildwasserbahn\" e \"Alpenexpress.\"\nNel 1994 venne creata l'area Spagnola e la dark ride \"Universum der Energie\" nell'area Francese.\nNel 1995 apr\u00ec il primo hotel tematico di Europa Park, l'El Andaluz.\nNel 1997 fu creato un nuovo ingresso con la nuova main street Tedesca e lo spinning coaster \"Euro-Mir.\"\nNel 1999 apr\u00ec completamente l'area Russa nella zona di \"Euro-Mir\", il wild mouse \"Matterhorn Blitz\" si aggiunse all'area Svizzera (inaugurata gi\u00e0 nel 1993) e fu inaugurato il secondo hotel tematico di Europa Park, il Castillo Alcazar.\nNel 2000 venne inaugurata l'area Greca con il water coaster \"Poseidon\" e il Parco raggiunse i 3 milioni di visitatori annui\".\"\nNel 2002 apr\u00ec il roller coaster che, con i suoi 73 metri di altezza, sarebbe stato considerato il pi\u00f9 alto d'Europa fino al 2012: \"Silver Star.\"\nNel 2004 il terzo hotel tematico, il Colosseo, apr\u00ec i battenti al pubblico.\nNel 2005 il supersplash \"Atlantica\" va a creare l'area Portoghese.\nNel 2006 furono superati i 4 milioni di visitatori annui e venne costruito il family coaster \"Pegasus\" nell'area Greca.\nNel 2007 fu inaugurato il quarto hotel tematico del resort, il Santa Isabel, e la shooting dark ride \"Abenteuer Atlantis.\"\nNel 2009 il Parco si espanse con la nuova area Islandese e il launched coaster \"Blue Fire.\"\nNel 2012 l'Islanda si espanse ulteriormente con il wooden coaster \"Wodan\". Venne inaugurato il quinto hotel a tema, il Bell Rock.\nNel 2014, grazie alla nuova area del \"Regno dei Minimei\" e al powered inverted coaster \"ARTHUR\", Europa Park raggiunge i 5 milioni di visitatori, confermando la sua presenza tra i pi\u00f9 importanti parchi europei.\nNel 2016, dopo aver festaggiato il 40\u00ba anniversario l'anno precedente, l'area del Regno dei Bimbi diventa il 14\u00ba quartiere a tema europeo, l'Irlanda. Inoltre, con la realizzazione della \"Luxemburg Platz\", anche lo stato del Lussemburgo \u00e8 rappresentato nel Parco.\nNel 2017, il Parco ottiene un flying theatre della Brogent denominato \"Voletarium\", che va a sostituire la \"Guesthouse Circus Rolando\".\nNel 2018 Eurosat diventa \"CanCan Coaster\" , con l'aggiunta della Realt\u00e0 virtuale attraverso un'entrata apposita, portando il quartiere francese e la dark ride \"Universum der Energie\" (ora \"Madame Freidenreich Curiosit\u00e9s\") a un restyling completo. Il 26 maggio 2018 un incendio devasta l'attrazione \"Piraten in Batavia\" e le adiacenti aree Olanda e Scandinavia, senza tuttavia causare feriti.\nNel 2019 il resort si arricchisce di due nuove strutture: il parco acquatico indoor Rulantica e un nuovo hotel, Kr\u00f8nas\u00e5r, entrambi situati nelle vicinanze del parco e collegati a quest'ultimo tramite navette. Viene inoltre riaperto il quartiere Scandinavo, con la nuova dark ride \"Snorri Touren\".\nNel 2020, dopo una chiusura prolungata fino al 29 maggio a causa della pandemia mondiale di Coronavirus, il Parco inaugura la nuova versione di \"Piraten in Batavia\", portando a termine l'opera di ricostruzione dei quartieri distrutti dall'incendio del 2018. \nProgetti futuri.\nLa famiglia Mack ha espresso la volont\u00e0 di inserire una nuova montagna russa e una nuova area tematica nel Parco. Inizialmente pianificato per il 2021, l'investimento da 40 milioni di euro \u00e8 stato posticipato a data da destinarsi a causa delle difficolt\u00e0 economiche vissute in seguito della chiusura prolungata del 2020. \u00c8 inoltre allo studio la realizzazione di un collegamento teleferico transfrontaliero, sopra il Reno, per migliorare l'accesso al parco da parte francese.\nAree tematiche.\nIl parco si sviluppa in 18 grandi aree tematiche, la maggior parte realizzate per rappresentare una nazione europea. La prima di questo tipo, l'Italia, fu aperta nel 1982. Nel 1990 fu invece costruita la piccola area Chocoland, priva di riferimenti a Paesi europei. Nel 2010 l'area fu inglobata nel quartiere inglese e il suo teatro girevole fu utilizzato per proiettare un filmato sulla storia di Europa-Park, l\"'Historama\". Dal 2016 l'intera struttura (ristorante FoodLoop, museo del Parco e stazione della Monorail) fa parte dell'area Lussemburgo. Attualmente esistono 3 aree tematiche che non seguono il tema principale del parco: \nGli stati europei rappresentati a Europa-Park sono i seguenti:\nAttrazioni principali.\nLe 13 montagne russe.\nLe principali attrazioni di Europa-Park sono sicuramente le sue montagne russe, alcune delle quali facilmente riconoscibili nello skyline del parco e per la maggior parte costruite dalla ditta Mack Rides, a eccezione di Silver Star (Bolliger &amp; Mabillard) e WODAN Timburcoaster (Great Coasters International). Nel 2014, quando Europa-Park ha inaugurato il suo 12\u00b0 rollercoaster, Arthur, \u00e8 divenuto il parco europeo con il maggior numero di montagne russe, ed \u00e8 stato superato solo nel 2019 da Energylandia in Polonia.\nLe 7 dark rides.\nQuesta categoria racchiude i percorsi indoor con elementi scenografici affrontati a bordo di veicoli, tutti di costruzione Mack Rides. Non \u00e8 presente Arthur in quanto \u00e8 stato presentato principalmente come una montagna russa.\nAltre attrazioni.\nTra le attrazioni principali di Europa-Park vi sono anche percorsi panoramici, attrazioni acquatiche e altre tipologie di attrazioni.\nSpettacoli ed esposizioni.\nIl Parco propone ogni giorno una ventina tra spettacoli di strada, filmati e una parata pomeridiana, per un totale di 6 ore di esibizioni.\nEsposizioni.\nOgni anno, inoltre, il parco ospita altre esposizioni di carattere storico o commerciale.\nAlberghi del parco.\nIl parco, dotato del pi\u00f9 grande complesso alberghiero tedesco, \u00e8 dotato di 6 strutture a tema:\n\u00c8 presente inoltre il \"Tipi Village\" (un villaggio indiano) ed un classico campeggio. Fino alla stagione 2015 era presente anche la \"Guesthouse Circus Rolando\", con 28 stanze che si affacciavano sulla main street.\nParco acquatico \"Rulantica\".\n\"Rulantica\" \u00e8 un parco acquatico con una superficie interna di 32 600 metri quadrati e un'area esterna di 8 000. Presenta 11 zone tematiche ispirate alla mitologia norrena: \nComplessivamente il parco \u00e8 composto da 25 attrazioni acquatiche, tra cui 17 scivoli, una piscina a onde, un fiume lento e un fiume selvaggio.\nI lavori sono iniziati alla fine del 2016, fino all'inaugurazione avvenuta il 28 novembre 2019. Questo progetto \u00e8 il pi\u00f9 grande investimento nella storia del parco sin dalla sua apertura nel 1975, con un budget di circa 180 milioni di euro. Ogni anno sono attesi dai 500.000 agli 800.000 visitatori, con possibilit\u00e0 fino al milione di visitatori.\nLa grande struttura a forma di conchiglia alta 20 metri ospita anche 3588 armadietti e 189 spogliatoi, di cui 40 dedicati alle famiglie. L'area relax \u00e8 composta da 1700 lettini, 8 cabine individuali e un servizio di catering. Completano l'offerta due ristoranti self-service, una caffetteria, un bar, due a bordo piscina, un negozio e un parcheggio con 800 posti. Una passerella collega l'Hotel Kr\u00f8nas\u00e5r al parco acquatico, offrendo agli ospiti dell'hotel un accesso diretto. La costruzione del solo albergo ha espanso il resort di Europa Park a 5.800 posti letto, creando 300 posti di lavoro; inoltre, due sale riunioni completano l'offerta Confertainment di Europa Park.\nPoich\u00e9 il parco acquatico si trova dall'altra parte del villaggio di Rust, un servizio navetta collega il parco acquatico direttamente a Europa-Park e Kr\u00f8nas\u00e5r ad altri hotel.\nYULLBE.\nSituata tra l'hotel Kr\u00f8nas\u00e5r e il parco acquatico Rulantica, \"YULLBE\" \u00e8 un'esperienza in realt\u00e0 virtuale che permette a singoli e gruppi fino a quattro persone di risolvere una serie di sfide indossando gli appositi caschi e sensori su mani e piedi che tracciano i movimenti dei giocatori all'interno del mondo virtuale. Attualmente le missioni proposte sono ispirate al mondo di Rulantica e all'evento di Halloween \"Traumatica\", della durata rispettivamente di 30 e 10 minuti."}
{"id": "901697", "revid": "767487", "url": "https://it.wikipedia.org/wiki?curid=901697", "title": "Cattolicesimo intransigente", "text": "Il cattolicesimo intransigente fu una linea di pensiero che si afferm\u00f2 in Italia nel XIX secolo nell'ambito del cattolicesimo. L'impostazione intransigente tenne unita la maggior parte del mondo cattolico italiano dal 1870 fino alla fine del secolo. La sua azione si distinse per la costruzione di una rete di opere sociali e di associazioni laicali distribuita su tutto il territorio nazionale.\nStoria.\nContesto d'origine.\nA cavallo fra fine del XVIII secolo e inizio del XIX secolo, in tutta Europa si era formato un fronte ideologico che rivendicava maggiori autonomie nazionali e chiedeva una minore presenza ecclesiastica nel potere temporale, a cui partecipavano portatori di ideologie illuministe, giacobine e gianseniste. L'episodio pi\u00f9 noto fu il Sinodo di Pistoia voluto dal vescovo Scipione de' Ricci, contro cui nel 1794 fu emanata da papa Pio VI la bolla \"Auctorem Fidei\".\nContro queste tesi l'intransigentismo cattolico italiano si sviluppa nella prima met\u00e0 del secolo XIX attorno al pensiero di De Maistre e degli scritti ultramontani del primo De Lamennais e proseguendo quanto scritto da mons. Giovanni Marchetti e Bartolomeo Mauro Cappellari, cardinale associato al gruppo di cardinali detti \"zelanti' e che, divenuto papa Gregorio XVI promulgher\u00e0 le encicliche \"Mirari Vos\" (1832) contro l'introduzione di principi liberali nella Chiesa cattolica e la Singulari Nos contro le nuove posizioni liberali di Lamennais.\nL'intransigentismo, molto radicato anche in Piemonte (si pensi all'\u00abAmicizia Cattolica\u00bb di Torino), spinger\u00e0 Silvio Pellico, che era stato in passato pro-rivoluzionario, a sconfessare dopo il 1830 le proprie battaglie giovanili in una lettera scritta a Karl Ludwig von Haller il 6 dicembre 1836, d'altro canto, in opposizione agli intransigenti Giuseppe Mazzini nel 1833 scrive \"Pensieri ai preti italiani\" in cui si richiama al riformismo religioso del vescovo Ricci, che peraltro era stato costretto ad abiurare nel 1799.\nDal 1848 all'Unit\u00e0 d'Italia.\nNel 1848, nei giorni in cui infuriava la Prima guerra d'indipendenza italiana papa Pio IX pronuncia il 29 aprile una celebre allocuzione: dichiara che lo Stato Pontificio non avrebbe partecipato al conflitto e quindi non si sarebbe unito agli altri Stati italiani contro l'impero austriaco, conseguentemente ordina il ritiro delle sue truppe ormai presenti sui campi di battaglia, una parte delle quali sotto il comando di Giovanni Durando non ubbidir\u00e0 all'ordine e proseguir\u00e0 la guerra contro le forze austriache. L'alleanza tra la Santa Sede ed il governo piemontese, sancita appena un anno prima dall'accordo preliminare su una Lega doganale subisce un arresto. \nIn seguito alla decisione del pontefice, si accentua la divisione fra i cattolici italiani in due grandi aree:\nGli intransigenti sostengono che la sovranit\u00e0 temporale della Santa Sede sia indispensabile al libero esercizio dell'autorit\u00e0 apostolica. Pertanto concludono che non si possa essere fedeli \"contemporaneamente\" sia al Papa che al Regno d'Italia. \nInoltre, ritengono che la societ\u00e0 italiana, fondamentalmente cristiana, debba essere guidata dal magistero costante della Chiesa. A loro avviso, lo Stato italiano opprime la religione; essi reagiscono costruendo opere sociali che \u201cproteggono\u201d la fede e che permettono ai cattolici di vivere la loro spiritualit\u00e0 \u201cprotetti\u201d dall'ostilit\u00e0 dello Stato.\nLe prime associazioni di cattolici nate dopo la costituzione del Regno d'Italia sono fondate da intransigenti: nel 1865 nasce a Bologna l'\u00abAssociazione cattolico-italiana per la difesa della libert\u00e0 della Chiesa in Italia\u00bb. Il \"Programma\" fu pubblicato sul mensile bolognese \u00abIl Conservatore\u00bb del dicembre di quell'anno. Il primo presidente fu Giulio Cesare Fangarezzi; il primo segretario fu Giambattista Casoni, che nel 1863 aveva partecipato al congresso di Malines (Belgio), dove si erano riuniti i rappresentanti dei movimenti cattolici europei. Un breve di Pio IX consacr\u00f2 la nascita del sodalizio il 4 aprile 1866. Ad essa segue, due anni dopo (11 febbraio 1867), la \u00abSociet\u00e0 della Giovent\u00f9 cattolica italiana\u00bb, costituita anch'essa a Bologna. I fondatori furono Giovanni Acquaderni (primo presidente), Mario Fani e i fratelli Alfonso e Francesco Malvezzi. Pio IX approv\u00f2 l'associazione il 2 maggio 1868 (breve \"Dum filii Belial\").\nIn entrambi i casi si tratta di novit\u00e0 assolute, in quanto mai prima di allora: a) sono esistite associazioni di laici che si sono prefisse qualcosa di diverso rispetto alla preghiera e alle opere di carit\u00e0; b) tali associazioni crescono e si sviluppano senz'alcuna protezione da parte dello Stato, che non appoggia alcuna religione. Anzi, con le leggi Siccardi, estese dopo l'unit\u00e0 d'Italia all'intero territorio nazionale, la politica religiosa dello Stato ha assunto, a loro dire, un carattere antiecclesiastico.\nDopo Porta Pia.\nDopo la Presa di Roma (20 settembre 1870) si pone il problema, soprattutto in termini istituzionali, della libert\u00e0 e indipendenza del papa (la \u00abQuestione Romana\u00bb). La Breccia di Porta Pia compatta il movimento al suo interno. Prevale definitivamente l'opzione secondo cui la Chiesa non debba scendere a nessun compromesso con la \"rivoluzione\" e con lo Stato liberale. \"Protestare e aspettare\" \u00e8 lo slogan degli intransigenti dopo la caduta del potere temporale, coniato dal cardinale Giacomo Antonelli.\n1874 nasce l'Opera dei Congressi, una federazione di associazioni con il compito di coordinare tutto il movimento cattolico italiano, attraverso l'organizzazione di congressi annuali nazionali. Per tutta la sua durata (1874-1904), l'Opera viene guidata da cattolici intransigenti. Le figure a capo dell'Opera sono anche i \"leader\" del cattolicesimo intransigente italiano (tra parentesi gli anni di presidenza): \nSulle questioni pi\u00f9 dibattute del periodo, gli intransigenti assunsero le seguenti posizioni:\nAlla fine del secolo il movimento intransigentista contiene in s\u00e9 tante e variegate sfumature ideologiche. Esistono anche differenze regionali: nella formazione del movimento recitano la parte principale i cattolici veneti e quelli bolognesi. Nel Mezzogiorno sono numerosi i legami con interessi legittimisti, assenti invece nel Settentrione del Paese. Il gruppo pi\u00f9 numeroso dopo quello intransigente \u00e8 rappresentato dai cristiano-sociali. Le due componenti si confrontano periodicamente negli appuntamenti annuali dell'Opera dei Congressi. Le figure pi\u00f9 eminenti di quest'ala sono Stanislao Medolago e Giuseppe Toniolo.\nI sostenitori della causa papale non sono compatti nell'astenersi dalle competizioni elettorali. Lo dimostra il fatto che liste di cattolici si presentano alle elezioni locali (specialmente quelle comunali) ottenendo significativi risultati, a Roma, Bergamo e Firenze.\nNegli anni l'azione propagandistica effettuata dalle associazioni cattoliche aderenti all'Opera ha portato a significativi risultati. Al XV Congresso (Milano, 30 agosto \u2013 3 settembre 1897), vengono diffusi i seguenti dati: 1830 nuovi comitati parrocchiali; 310 nuove Sezioni giovani; 160 nuove casse rurali; 223 nuove Societ\u00e0 operaie; 33 periodici e 16 circoli universitari.\nLeone XIII e la \"Rerum Novarum\".\nIl 1891 \u00e8 l'anno della pubblicazione della celeberrima enciclica di Leone XIII \"Rerum Novarum\". Il documento esercita una profonda influenza su tutto il cattolicesimo italiano. I temi della giustizia sociale, nonch\u00e9 della responsabilit\u00e0 dei reggitori della cosa pubblica verso la popolazione, vengono affermati con forza dal pontefice. La Questione Romana e i rapporti tra Santa Sede e Stato italiano, pur se irrisolti, non sono pi\u00f9 le uniche questioni che animano l'azione del movimento cattolico. Ferma restando la rivendicazione dell'indipendenza del pontefice, i cattolici intransigenti non rivendicano pi\u00f9 il ripristino dello Stato Pontificio, respingendo la formula \u201ctrono e altare\u201d, e si concentrano su un nuovo obiettivo: \u201criconquistare a Cristo la societ\u00e0 italiana\u201d. Scopo principale dell'Opera dei Congressi diventa dunque la diffusione dell'apostolato cattolico nella societ\u00e0 italiana, al fine di ricristianizzarla. I cattolici intransigenti promuovono la nascita di associazioni e di mezzi d'informazione.\nA partire dal 1896 gli intransigenti si devono confrontare con una nuova componente del movimento cattolico: i democratico-cristiani. Sono guidati da don Romolo Murri, giovane sacerdote marchigiano che ha riunito molti studenti universitari.\nNel 1897 il governo invia alcune circolari ai prefetti con istruzioni per vigilare e ostacolare l'attivit\u00e0 dei gruppi cattolici. Sono i primi provvedimenti dell'esecutivo italiano contro le organizzazioni cattoliche laicali. Probabilmente il governo ha ravvisato che la crescita delle associazioni guidate dall'Opera dei Congressi rappresenti una sfida, se non un pericolo, per lo stato liberale. Tali provvedimenti sono i prodromi della repressione che si verifica l'anno seguente.\nRisposta al socialismo.\nIl 1898 \u00e8 un anno cruciale per tutto il movimento cattolico italiano. I moti di piazza di Milano dimostrano la \u201cpresa\u201d delle idee socialiste sulle classi pi\u00f9 povere; la repressione che ne segue colpisce socialisti e cattolici, accusati entrambi di anarchismo. Uno degli esponenti pi\u00f9 noti del cattolicesimo intransigente, don Davide Albertario, viene tratto in arresto e condannato a tre anni di prigione. I provvedimenti del governo colpiscono le associazioni dell'Opera: vengono soppressi 4 comitati regionali, 70 comitati diocesani, 2\u00a0600 comitati parrocchiali, 600 sezioni giovanili e 5 circoli universitari. Molti giornali vengono chiusi.\nI laici cattolici, di fronte all'aumentata forza dei socialisti, sono posti davanti al dilemma se allearsi con i liberali in funzione anti-socialista oppure se mantenere la posizione intransigente. Appare chiaro come il \"non expedit\" non possa durare, almeno non cos\u00ec com'\u00e8 stato concepito originariamente. Prende piede la posizione teorizzata da don Davide Albertario come \u00abpreparazione nell'astensione\u00bb, che viene preferita all'astensionismo rigido. Si portano ancora pi\u00f9 avanti i democratico-cristiani, i quali si dichiarano favorevoli ad accordi elettorali coi liberali. \u00c8 certo comunque che, all'interno del movimento cattolico, si \u00e8 realizzata una svolta: la Questione romana e, in generale, i temi cari agli intransigenti perdono la loro centralit\u00e0 rispetto all'urgenza di organizzare una reazione all'avanzata socialista.\nCongresso di Bologna e tramonto dell'intransigentismo.\nIl tramonto dell'intransigentismo all'interno del movimento cattolico si verifica al Congresso di Bologna (1903), quando, nelle delibere prese dall'assise, la componente intransigente viene messa in minoranza dai cristiano-sociali e dai democratici cristiani. Le associazioni militanti che negli anni seguenti si faranno portavoce delle istanze dei cattolici nella societ\u00e0 italiana sono:\nGiornali dell'intransigentismo cattolico.\nArgomenti principali della pubblicistica intransigentista furono: critica del \"naturalismo politico\" (\"il potere non deriva pi\u00f9 da Dio\", \"una societ\u00e0 perfetta pu\u00f2 esistere nei puri elementi di natura\"), opposizione integrale alla rivoluzione liberale, astensione elettorale come forma di denuncia di un vizio di consenso nella formazione della volont\u00e0 materiale del nuovo Stato, difesa del concetto cattolico di autorit\u00e0."}
{"id": "901699", "revid": "729019", "url": "https://it.wikipedia.org/wiki?curid=901699", "title": "Aurora Snow", "text": "Biografia.\nAurora Snow \u00e8 nata e cresciuta a Santa Maria, in California e ha vissuto anche ad Albuquerque, nel Nuovo Messico. Ancora dodicenne, intraprende una precoce carriera di attrice recitando presso il locale teatro.\nAll'et\u00e0 di 17 anni dopo essersi iscritta alla University of California, avverte la necessit\u00e0 di lavorare per finanziare i propri studi. Dopo circa un anno risponde a un annuncio con il quale si cercano nuove modelle per foto \"di nudo\" e ne supera la selezione. Inizia con pose individuali che, rapidamente, divengono sempre pi\u00f9 scabrose finch\u00e9 nel 2000 approda al cinema per adulti.\nNonostante abbia intrapreso la carriera di pornostar per propria libera scelta, ha ripetutamente dichiarato di non aver mai pensato di poter praticare quell'attivit\u00e0 per pi\u00f9 di un anno, anche perch\u00e9 inizialmente relativamente inesperta di pratiche sessuali. Dopo il primo film con Ed Powers, \"More Dirty Debutantes 152\", gira molte brevi scene in film del genere gonzo e ProAm (amatoriali evolute) e solo successivamente si indirizza a film pi\u00f9 tradizionali, con tanto di trama e cast articolati. Nel 2003 vince l'AVN Award for Female Performer of the Year.\nPur avendo interpretato quasi esclusivamente scene di sesso non protetto, ha aderito alla petizione che mira a imporre l'uso del condom ai professionisti della pornografia, quale profilassi delle malattie a trasmissione sessuale.\nIl debutto di Aurora come regista pornografica ha luogo con \"Assploitations\" del 2004; nello stesso anno, sempre come regista, vince il premio Nightmoves Award per Best Gonzo con \"Assploitations 2\". Aurora Snow regista ha diretto 13 film di buon successo commerciale e di critica.\nNel 2013 Aurora Snow ha lasciato il mondo della pornografia.\nCinematografia tradizionale.\nAurora appare in un cameo nel film di Greg Mottola \"Suxbad - Tre menti sopra il pelo\" con la collega Jenna Haze, anch'essa nota attrice pornografica. Ha partecipato anche ad cameo non accreditato nel film \"Le regole dell'attrazione\".\nNel giugno 2008 appare anche in un reality show e, nel 2013, ha una piccolissima parte nel film horror \"Lizzie\" di David Dunn Jr..\nVita privata.\nIl 10 dicembre 2013 ha avuto un figlio, Quentin."}
{"id": "901703", "revid": "767487", "url": "https://it.wikipedia.org/wiki?curid=901703", "title": "Pissing Razors", "text": "I Pissing Razors sono una band groove metal nata nel 1994 a El Paso, Texas.\nIl nome viene dal cantante originale della band, dopo essere stato in una casa chiusa gli fu diagnosticata la gonorrea e disse che era come se stesse \"pisciando rasoi\" (pissing razors).\nLa band ha avuto alcuni cambi di formazione, della formazione originaria sono rimasti solo il bassista e il batterista.\nAttualmente non si conosce lo stato della band, secondo il frontman degli Skinlab (amico della band), ci dovr\u00e0 essere una riunione.\nFormazione.\nEx componenti.\nTimeline"}
{"id": "901705", "revid": "287204", "url": "https://it.wikipedia.org/wiki?curid=901705", "title": "Drogheda United Football Club", "text": "Il Drogheda United Football Club (in gaelico Cumann Peile Dhroichead \u00c1tha Aontaithe), meglio noto come Drogheda United, \u00e8 una societ\u00e0 calcistica irlandese con sede nella citt\u00e0 di Drogheda.\nFondata nel 1919, gioca nello United Park, stadio di appena 5.400 posti, in tenuta amaranto-azzurra. Annovera in bacheca un titolo nazionale vinto nel 2007, che ha permesso alla compagine di partecipare ai preliminari della UEFA Champions League 2008-2009, oltre ad una FAI Cup e una Setanta Sports Cup.\nOrganico.\nRosa 2016.\n\"Rosa aggiornata al 22 febbraio 2016.\""}
{"id": "901708", "revid": "767487", "url": "https://it.wikipedia.org/wiki?curid=901708", "title": "Mino Cinelu", "text": "Musicista professionista dall'et\u00e0 di 16 anni, Cinelu raggiunse la fama partecipando, nel 1981, al tour con cui Miles Davis torn\u00f2 in pubblico dopo un ritiro durato cinque anni, tour da cui fu tratto l'album \"We Want Miles\". Cinelu era parte di una sezione ritmica d'eccellenza, assieme ad Al Foster e Marcus Miller.\nLa collaborazione con Davis gli procur\u00f2 una visibilit\u00e0 sempre maggiore; durante un concerto all'\"Hollywood Bowl\", Joe Zawinul lo contatt\u00f2 per unirsi a Weather Report come percussionista, proposta che Cinelo accett\u00f2 con entusiasmo. Durante questo periodo inizi\u00f2 a comporre musica, con l'aiuto dei membri dei Weather Report Wayne Shorter e Joe Zawinul.\nNegli anni seguenti Cinelu ebbe altre collaborazioni importanti, tra cui quelle con Herbie Hancock, Kevin Eubanks, Dave Holland, Pino Daniele, Kenny Barron e Sting.\nA partire dagli anni novanta ha iniziato una carriera da leader. Il suo primo album, \"Mino Cinelu\" \u00e8 uscito nel 2000, seguito nel 2002 da \"Quest Journey\", in cui Cinelu ha collaborato con i chitarristi Bill Frisell e Gerry Leonard, il tastierista Don Blackman, il bassista Leo Traversa, i DJs DJ Logic e Nickodemus, il cantante Toni Smith e il rapper Da Lioness. \"Quest Journey\" \u00e8 stato seguito nel 2006 da \"La Californie\", pubblicato da Universal, colonna sonora originale del film omonimo diretto da Jacques Fieschi."}
{"id": "901710", "revid": "2010554", "url": "https://it.wikipedia.org/wiki?curid=901710", "title": "Longford Town Football Club", "text": "Il Longford Town Football Club \u00e8 una societ\u00e0 calcistica irlandese con sede nella piccola cittadina di Longford. Fondata nel 1924, gioca le sue partite casalinghe nel Flancare Park ed \u00e8 soprannominata \"Town\" o \"De Town\". Attualmente milita in Division 1 la seconda serie calcistica irlandese. I colori sociali sono il rosso ed il nero.\nStoria.\nIl Longford Town venne fondato nel 1924, ma dovette attendere fino al 1984 per entrare a far parte della Premier Division. Nel suo primo anno nel massimo campionato irlandese, il Longford Town chiuse il campionato in ultima posizione, subendo cos\u00ec la retrocessione in First Division. L'anno successivo arriv\u00f2 ultimo anche in First Division, totalizzando appena 7 punti nell'intera stagione. Anche nelle stagioni successive i rossoneri ottennero dei pessimi piazzamenti in First Division, mentre nel campionato 1998-1999 sfiorarono i play-off per la promozione in Premier Division.\nNella stagione 1999-2000 il Longford Town ottenne finalmente la promozione in Premier Division, concludendo il campionato al secondo posto; l'anno successivo i rossoneri ottennero un piazzamento a met\u00e0 classifica che garant\u00ec loro la permanenza nella massima serie. Sempre nella stagione 2000-2001, la squadra di Longford arriv\u00f2 alla finale della FAI Cup per la prima volta nella sua storia, ma dovette arrendersi per 1-0 al Bohemian. Siccome il Bohemian si era aggiudicato anche la Premier Division, ottenendo cos\u00ec il diritto a disputare i preliminari di Champions League, la partecipazione alla finale di FAI Cup spalanc\u00f2 al Longford Town le porte della Coppa UEFA. Il cammino europeo del club irlandese fu per\u00f2 brevissimo: nel luglio 2001, infatti, il Longford Town venne eliminato nella doppia sfida contro i bulgari del Litex Love\u010d.\nIl campionato 2001-2002 fu molto pi\u00f9 negativo di quello precedente e i rossoneri si trovarono costretti a giocare i playout contro il Finn Harps. La doppia sfida, conclusasi con una vittoria per 2-1 ciascuno, venne decisa a favore del Longford Town ai calci di rigore. Il pericolo scampato giov\u00f2 alla squadra, che nei quattro anni successivi ottenne buoni piazzamenti in campionato e raggiunse tre finali di FAI Cup, vincendone due. Nel 2004 il Longford Town vinse anche la League of Ireland Cup. Grazie ai successi in FAI Cup, il club partecip\u00f2 per altre due volte alla Coppa UEFA, ma in entrambe le occasioni venne eliminato al primo turno.\nNel 2006 il Longford arriv\u00f2 ottavo in campionato e nel 2007 arriv\u00f2 ultimo, subendo cos\u00ec la retrocessione in First Division; a questo risultato contribu\u00ec anche la penalizzazione di sei punti inflitta dalla federcalcio irlandese a causa del mancato rispetto di alcune normative federali da parte del Longford. Da quel momento fino a oggi il Longford ha sempre militato in First Division."}
{"id": "901711", "revid": "400694", "url": "https://it.wikipedia.org/wiki?curid=901711", "title": "Graspop Metal Festival", "text": "Il Graspop Metal Festival \u00e8 un festival di musica heavy metal estivo nato nel 1996 che si svolge annualmente a Dessel in Belgio.\nDopo aver organizzato un festival rivolto prevalentemente al rock mainstream, Peter Van Geel decise di compiere una svolta drastica.\nPeter ne discusse con Herman Schueremans, promoter del Werchter Festival, che lo indirizz\u00f2 da Bob Schoenmekers, il proprietario del Biebob, un locale metal nelle vicinanze di Vosselaar.\nUn paio di anni dopo, Schoenmekers organizza il suo \"Midsummer Festival\" e stava anche pensando ad un festival all'aperto.\nIl duo allora decise di lanciarne uno nuovo con il nome di \"Graspop Metal Meeting\", che si sarebbe svolto l'ultimo weekend di giugno."}
{"id": "901712", "revid": "1571097", "url": "https://it.wikipedia.org/wiki?curid=901712", "title": "Pier Cortese", "text": "Carriera.\nPartecip\u00f2 nel 2000 alla sezione musicale del Giffoni Film Festival, piazzandosi al secondo posto con il brano \"Meglio Breve\". Nello stesso anno apr\u00ec i concerti del trio Consoli-Gazz\u00e8-Turci. L'anno seguente fu riconfermato da Gazz\u00e8 per il tour estivo.\nSi fece conoscere dal grande pubblico con il singolo \"Souvenir\", tra le canzoni pi\u00f9 ascoltate dell'estate 2005.\nNel 2005 \u00e8 finalista del premio \"Musicultura\" con il brano \"Il Basilico\".\nNel 2006 si \u00e8 aggiudicato il \"Premio Mia Martini\" come miglior artista emergente con l'album \"Contraddizioni\".\nNel 2006 esce il singolo \"Dimmi come passi le notti\"\nNel 2007 ha partecipato al Festival di Sanremo nella Categoria Giovani con il brano \"Non ho tempo\". Nello stesso anno ha debuttato come musicista-conduttore televisivo presentando assieme a Flavia Cercato \"Stelle e Padelle\", un programma trasmesso su Discovery Real Time e, successivamente, in replica su All Music.\nNel 2008 ha scritto e partecipato alla canzone \"Tutto pu\u00f2 cambiare\" dell'album \"In cosa credi\" di Mondo Marcio.\nIl 5 giugno 2009 \u00e8 uscito il singolo \"Grazie\" prodotto insieme ai Planet Funk, poi il successivo 28 agosto \u00e8 uscito il suo secondo album, \"Nonostante tutto continuiamo a giocare a calcetto\".\nDal 2010 suona in molti club ed \u00e8 uno dei primi artisti in Europa a portare in giro un progetto chiamato Im\u00e8, proponendo i suoi brani con iPad e chitarra.\nNel 2012 esce Discoverland, un altro progetto da lui ideato, prodotto, arrangiato e reinterpretato insieme a Roberto Angelini.\nNel 2013 partecipa al tour \"Ecco\" di Niccol\u00f2 Fabi come voce, chitarra e iPad.\nSempre nello stesso anno scrive un brano interpretato da Marco Mengoni, intitolato \"Avessi un altro modo\" e inserito nell'album \"Pronto a correre\". \nProduce ed \u00e8 co-autore di alcuni brani insieme a Fabrizio Moro dei suoi album L'inizio (2013) e Via delle Girandole 10 (2015).\nNel 2015 realizza un EP di brani destinati ai pi\u00f9 piccoli, \"Little Pier e le storie ritrovate e\" dedica le sue storie-canzoni al mondo dell'infanzia. Ha portato anche a New York la sua musica di Little Pier, esibendosi davanti agli alunni della Scuola d\u2019Italia Guglielmo Marconi.\nIl 20 Maggio 2016 \u00e8 uscito Drugstore, il nuovo capitolo Discoverland, un concentrato musicale di folk electro psichedelico che riscuote grandi consensi di critica e di pubblico. \nNell'estate dello stesso anno scrive la colonna sonora del Docufilm di Rossana Cingolani \u201cIl Filo dell'Acqua\u201d\nNel 2017 esce il secondo disco del progetto dedicato ai bambini Little Pier con il titolo Lasciateci la Fantasia al quale partecipano e duettano amici cantautori come: Niccol\u00f2 Fabi, Simone Cristicchi Alberto Bianco, Claudio Gnut\nNello stesso anno si aggiudica il \u201cPremio Flaiano\u201d come autore della colonna sonora del Cortometraggio \u201cCorpo\u201d di Davide Colaiocco .\nNel 2018 \u00e8 autore, musicista e direttore musicale del programma \u201cRabona\u201d condotto da \"Andrea Vianello\" in onda tutti i venerd\u00ec su Raitre .\nNel 2019 \u00e8 produttore, arrangiatore e co-autore del disco \"Tradizione e tradimento\" di Niccol\u00f2 Fabi."}
{"id": "901716", "revid": "716642", "url": "https://it.wikipedia.org/wiki?curid=901716", "title": "Shelbourne Football Club", "text": "Lo Shelbourne Football Club \u00e8 una societ\u00e0 calcistica irlandese con sede nella citt\u00e0 di Dublino.\nStoria.\nFondata nel 1895, gioca le sue partite casalinghe in tenuta rossa con risvolti bianchi al Tolka Park. Nel 2006 \u00e8 stata relegata nella FAI First Division, la seconda divisione irlandese, pur essendosi laureata campione nazionale, per problemi economici. \u00c8 la terza squadra pi\u00f9 titolata, con 13 titoli vinti all'attivo dietro agli Shamrock Rovers (17 titoli) ed al Dundalk (14).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "901719", "revid": "125446764", "url": "https://it.wikipedia.org/wiki?curid=901719", "title": "Ponte Gobbo", "text": "Il Ponte Gobbo (detto anche Ponte Vecchio o Ponte del Diavolo) \u00e8 un antico ponte di profilo irregolare, che attraversa il fiume Trebbia a Bobbio in provincia di Piacenza.\nDescrizione.\nIl Ponte Vecchio di Bobbio, lungo 273 metri, \u00e8 stato denominato Ponte Gobbo per il particolare profilo irregolare con 11 archi diseguali tra loro e posti a diverse altezze.\nVi sono tre coppie di edicole o crocini, sopra le campate maggiori. Nelle due sopra l'arco maggiore (detto \"della Spessa\") sono presenti due statue, che raffigurano san Colombano e la Madonna dell'Aiuto.\nStoria.\nL'epoca di costruzione del Ponte Vecchio, detto \"gobbo\" per l'irregolarit\u00e0 e la gibbosit\u00e0 dei suoi archi, non \u00e8 databile, ma \u00e8 di et\u00e0 romana e si pu\u00f2 ipotizzare che sorse dopo la conquista romana dell'allora borgo ligure-celtico; sub\u00ec numerosi rifacimenti nelle epoche successive.\nSi sono ritrovate tracce di un ponte pi\u00f9 antico sottostante che pu\u00f2 ritenersi alto medioevale, precedente l'arrivo di san Colombano. La costruzione sovrastante risale al VII secolo ad opera dei monaci dell'abbazia di San Colombano. Negli Archivi storici bobiensi si trova un documento datato 6 aprile 1196 che testimonia la manutenzione del ponte.\nPer l'insediamento di Bobbio era di vitale importanza avere un collegamento sicuro con le diverse attivit\u00e0 sulla sponda destra della Trebbia: le saline termali, le terme di epoca romana e longobarda, la fornace del rio Gambado e la strada di collegamento con il Genovese e la Lunigiana (dove il monastero bobbiese aveva numerosi possedimenti). A causa del carattere torrentizio, la Trebbia ha piene improvvise e devastanti con frequente spostamento del letto in ghiaia, cosa che rende problematico il guado soprattutto nei mesi invernali.\nFino al XVI secolo il ponte era composto di pochi archi, un grande arco alla sponda destra della Trebbia con tre archi pi\u00f9 piccoli. Le piene del fiume nel corso degli anni hanno inferto parecchie ferite al ponte in pietra, che venne sempre pazientemente ricostruito anche con modifiche sostanziali per migliorarne la sicurezza e la robustezza.\nVerso il 1590 si cominci\u00f2 ad allungarlo verso la sponda sinistra, su disegno del maestro Magnano da Parma, nel corso del XVII secolo il ponte arriv\u00f2 ad avere undici arcate.\nPer secoli il ponte fu meta di pellegrini e processioni religiose con benedizioni con la costruzione vicino agli argini di croci ed immagini votive (oggi alcune di esse sono ancora visibili).\nNel corso degli ultimi sei secoli il ponte ha avuto parecchi danni databili:\nLa denominazione \"Ponte Gobbo\" nacque da una poesia dialettale \"Al Diavul al fa al Pont Gobb ad Bobbi\" del 1907 di Valente Faustini, che riprende l'antica leggenda rielaborandola liberamente variandola nel nome del ponte e un punto particolare: il diavolo costruisce il ponte gobbo per fargli un dispetto nella speranza di allontanare, per mezzo del ponte, gli abitanti dal monastero e dalla religione. In seguito rimase il nome anche in tono ironico-spregiativo, che voleva schernire i bobbiesi, denigrandoli di non aver saputo costruire un ponte (allora transitabile in automobile) a suo dire \"come si deve\" ma tutto gobbo.\nNegli ultimi anni l'amministrazione comunale con le autorit\u00e0 preposte ha dato vita ad un ulteriore consolidamento, costruendo opere per frenare il corso del fiume e riparare il ponte da colpi di piene della Trebbia con piccoli argini a monte.\nOra il ponte \u00e8 transitabile solo a piedi o in bicicletta, essendo la sua carreggiata abbastanza stretta.\nSecondo la studiosa Carla Glori, questo sarebbe il ponte raffigurato nello sfondo della Monna Lisa di Leonardo da Vinci.\nLeggende.\nNel medioevo, la costruzione di un ponte era un'opera di grande ingegno, considerata quasi prodigiosa. Per questo la costruzione dei ponti ha dato origine a molte leggende, che spesso avevano come protagonista il diavolo, in quanto congiungere due luoghi che la natura (e Dio) aveva voluto separati era vista da molti come un'opera \"diabolica\".\nSecondo una prima antica tradizione, il maligno contatt\u00f2 san Colombano, promettendogli di costruire il ponte in una notte, in cambio della prima anima mortale che lo avrebbe attraversato. Il santo accett\u00f2. Nella notte, il diavolo convoc\u00f2 vari diavoletti che lo aiutarono nell'opera muratoria, reggendo le volte del ponte. I demoni erano di statura diversa e cos\u00ec le varie arcate del ponte uscirono di dimensioni variabili. Al mattino, il diavolo si appost\u00f2 all'estremit\u00e0 del ponte, per esigere il suo compenso. San Colombano gli mand\u00f2 un cagnetto. Il diavolo, turlupinato, se ne torn\u00f2 all'inferno, non prima di avere sferrato un calcio al suo manufatto, che da allora \u00e8 anche sghembo.\nAltre versioni della stessa storia vedono l'attraversamento da parte di altri animali: una da parte dell'amico orso aggiogato sui monti, in un'altra il Demonio costruisce il ponte senza gobbe e san Colombano fa attraversare il ponte ad un asino; il Diavolo, per disperazione, si gett\u00f2 nella Trebbia che scorreva sotto il ponte e la sua caduta in acqua caus\u00f2 la deformazione del ponte, che da allora \u00e8 detto gobbo.\nIn un'altra versione, il diavolo compr\u00f2 l'anima dell'oste che risiedeva al di l\u00e0 della Trebbia (dove ancora oggi vi \u00e8 un pubblico esercizio).\nSecondo un'ulteriore versione, l'oste, non riconoscendo il diavolo, ma un vecchio gobbo con il bastone, auspic\u00f2 il collegamento della trattoria con la citt\u00e0 con la deviazione della via commerciale verso Genova e Chiavari (la strada attuale fu costruita solo recentemente), in vista di un aumento cospicuo delle sue entrate. Il vecchio gli chiese se era disposto a vendere l'anima; lui rise, ma poi annu\u00ec e strinse la mano al vecchio, che si mise a ridere sonoramente insieme all'ignaro oste. La mattina seguente tra le nebbie apparve il ponte tra lo stupore generale. Ma successivamente la moglie dell'oste not\u00f2 una stranezza: la gente che vi passava si esprimeva con turpiloqui e bestemmie nel superare faticosamente le gobbe del ponte, e dopo varie fatiche si abbandonava all'alcool della trattoria dimenticando i doveri familiari.\nUn giorno la moglie si alz\u00f2 prima dell'alba e ai primi raggi del sole vide che sul ponte, nella nebbia mattutina, usciva un alito di vento che si trasformava in demone e poi in uomo, e vi riconobbe il vecchio gobbo.\nQuella mattina and\u00f2 a messa e raccont\u00f2 tutto al vescovo, che cap\u00ec il perch\u00e9 la gente veniva sempre meno a messa e con la moglie stabil\u00ec un piano.\nLa sera, la donna invit\u00f2 il vecchio a cena e lo fece abbuffare ed ubriacare fino a quando si addorment\u00f2, mentre il Vescovo, con i parroci e alcuni parrocchiani rimastigli fedeli, inizi\u00f2 a benedire il ponte e a costruire zone votive con croci e statue religiose (parti di esse sono ancora visibili).\nIl vecchio si svegli\u00f2 all'alba e all'altezza dell'arco maggiore vide il Vescovo che innalzava il suo bastone pastorale al cielo. Allora incominci\u00f2 ad imprecare, ma prima di sparire maledisse il ponte e batt\u00e9 il suo bastone dicendo che ciclicamente, ogni qual volta la religiosit\u00e0 sarebbe diminuita, avrebbe mandato delle piene della Trebbia a distruggere il ponte, che fu da allora denominato Gobbo o del Diavolo.\nIl ponte nell'arte.\nStudi recenti sul paesaggio (2015), condotti dallo studio piacentino Bellocchi, hanno validato, attraverso una ricostruzione in 3D e altre verifiche tecniche, la ricerca di Carla Glori (pubblicata nel 2011) che identifica la Gioconda in Bianca Giovanna Sforza sullo sfondo di Bobbio, essa figlia primogenita legittimata di Ludovico il Moro, moglie di Galeazzo Sanseverino e Signora di Bobbio, Voghera e Castel San Giovanni; le risultanze della verifica effettuata supportano l'ipotesi che il ponte dipinto da Leonardo (alla destra di chi osserva e sulla sinistra della celeberrima Gioconda) coincida con il Ponte Gobbo di Bobbio, collocando il punto di vista presso una finestra sulla facciata nord-est del castello Malaspina-Dal Verme."}
{"id": "901728", "revid": "339392", "url": "https://it.wikipedia.org/wiki?curid=901728", "title": "Drogheda United", "text": ""}
{"id": "901730", "revid": "118416658", "url": "https://it.wikipedia.org/wiki?curid=901730", "title": "Junicode", "text": "Junicode \u00e8 un font unicode liberamente distribuibile progettato da Peter Baker per la riproduzione di testi medievali. Lo stile appare un ibrido tra un rinascimentale Garamond e tipi del diciottesimo secolo come il Caslon. Include i caratteri usati nei testi europei del medioevo, raccolti nelle tavole unicode:"}
{"id": "901732", "revid": "117271322", "url": "https://it.wikipedia.org/wiki?curid=901732", "title": "San Martino dei Colli", "text": "San Martino dei Colli \u00e8 una frazione del comune di Perugia.\nIl piccolo borgo si trova a 13\u00a0km da Perugia, in prossimit\u00e0 della strada statale \"Pievaiola\". \u00c8 a 3\u00a0km da Mugnano, a 4.5\u00a0km da Castiglione della Valle, a 8\u00a0km da Castel del Piano, a 10\u00a0km da Tavernelle, a 7\u00a0km dal Lago Trasimeno e a 28\u00a0km da Citt\u00e0 della Pieve.\nIl paese, che conta 54 residenti, \u00e8 situato a 337 , adagiato su una collinetta coperta, per la parte incolta, da boschi di cipressi, elci e querce. La parte coltivata presenta invece oliveti e vigneti.\nStoria.\nIl borgo di San Martino dei Colli ha conservato quasi intatto il suo carattere medievale; a partire dal 1380, infatti, \u00e8 un vero e proprio castello, come si pu\u00f2 dedurre facilmente osservando alcune caratteristiche che conserva ancora oggi: la chiesa all'interno delle paese, il pozzo al centro della piazza, le mura che, in parte, ancora lo circondano.\nFu pi\u00f9 volte assediato e danneggiato: nel 1403 dai fiorentini e nel 1424 e 1527 dai pontifici.\nCultura.\nEventi.\nNella seconda settimana di novembre vi si svolge una sagra, la \"Festa dei fal\u00f2\", durante la quale gli abitanti del paese sono soliti accendere dei fal\u00f2, e a preparare deliziosi spuntini a base di castagne lungo le vie del paese."}
{"id": "901741", "revid": "928766", "url": "https://it.wikipedia.org/wiki?curid=901741", "title": "Paolo Costa", "text": ""}
{"id": "901747", "revid": "46159", "url": "https://it.wikipedia.org/wiki?curid=901747", "title": "Gomito del tennista", "text": ""}
{"id": "901753", "revid": "92723", "url": "https://it.wikipedia.org/wiki?curid=901753", "title": "Legoland", "text": "Legoland (marchio registrato come LEGOLAND) \u00e8 una catena di parchi di divertimento a tema basati sui giocattoli dell'azienda LEGO. I Legoland non sono completamente di propriet\u00e0 della stessa Lego Group la quale possiede il 30% mentre il restante 70% \u00e8 in mano alla compagnia britannica di parchi di divertimento Merlin Entertainments.\nLa catena attualmente comprende:\nStoria.\nNel comune di Billund, vicino alla sede centrale della LEGO e a breve distanza dall'aeroporto c'\u00e8 Legoland, il pi\u00f9 antico parco della catena dove sono riprodotti, in scala, celebri monumenti con i famosi mattoncini in plastica LEGO.\nFondata nel 1968 dall'azienda danese leader nella produzione di mattoncini da costruzione, la catena si \u00e8 sviluppata negli anni creando altri 9 parchi situati in tre paesi europei, tre negli Stati Uniti e tre in Asia.\nA Windsor, nel 2013, \u00e8 nato il Lego Hotel dalle ceneri di un deposito che aveva preso fuoco.\nDa luglio 2005 la maggioranza di propriet\u00e0 \u00e8 passata alla Merlin Entertainments con una quota del 70% del capitale azionario, mentre la LEGO detiene attualmente il 30%.\nLa particolarit\u00e0 del parco risiede nelle costruzioni interamente realizzate con i mattoncini LEGO.\nRegole.\nI parchi sono progettati per famiglie con bambini piccoli (fino a 11 anni). Sebbene vi sia anche qualche montagna russa, le attrazioni non sono cos\u00ec numerose ed estreme come quelle di altri parchi; infatti c'\u00e8 una maggiore enfasi sulle giostre adatte ai bambini pi\u00f9 piccoli.\nI parchi sono divisi in vari settori, comuni a tutti i parchi Legoland. Ad esempio, in tutti i parchi c'\u00e8 una citt\u00e0 in miniatura costruita con milioni di mattoncini LEGO, che include i modelli di luoghi e scene di tutto il mondo. Altre caratteristiche includono un centro Lego Mindstorms (basato sull'apprendimento divertente), i giardini Duplo (per i pi\u00f9 piccoli), un'area di guida (con attrazioni come scuola guida, scuola nautica, scuola di volo e caserma dei pompieri), La mia citt\u00e0, Boschi selvaggi e il Regno dei Cavalieri.\nLe giostre dei parchi sono tutte a tema LEGO: infatti molte sono costruite per sembrare come se fossero realizzate con mattoncini LEGO. Inoltre tendono ad essere basate su una particolare linea di LEGO: per esempio, un'attrazione popolare in tutti i parchi \u00e8 il Coaster Drago, che \u00e8 vagamente basata sul Regno dei Cavalieri (un particolare tipo di mattoncini). Un'altra attrazione \u00e8 la scuola guida, in cui i bambini piccoli possono guidare auto elettriche che sembrano le automobili LEGO su una piccola rete di strade, per poi ottenere una patente di guida ricordo. Il numero esatto di attrazioni varia tra parco e parco anche se, come nei parchi Disney, c'\u00e8 una certa somiglianza.\nParchi.\nAsia.\nLegoland Malaysia.\nLegoland Malaysia \u00e8 stato inaugurato a Nusajaya, Johor, Malaysia il 15 settembre 2012, ed \u00e8 il primo parco Legoland in Asia. Le attrazioni sono divise in sette aree tematiche per tutte le et\u00e0: Miniland, The Beginning, terra di avventura, fantasia, Regno LEGO, LEGO Technic, e LEGO City. Il cuore del parco \u00e8 Miniland, dove sono stati costruiti quasi tutti i luoghi di interesse asiatici utilizzando mattoncini LEGO.\nEuropa.\nLegoland Billund.\nSi trova a Billund, in Danimarca ed \u00e8 il pi\u00f9 antico. \u00c8 diviso in dieci mondi differenti: Duplo Land, Imagination Zone, LEGOREDO Town, Adventure Land, Miniland, terra dei pirati, Lego City, regno dei Cavalieri, terra vichinga e terra polare. Il parco ha aperto nel 1968 e ogni anno \u00e8 visitato da 1,6 milioni di persone, il che la rende l'attrazione turistica danese pi\u00f9 visitata al di fuori di Copenaghen.\nLegoland Deutschland.\nLegoland Deutschland \u00e8 situato a G\u00fcnzburg, in Germania ed \u00e8 stato inaugurato nel 2002. A partire dal 2009, ci sono sette aree del parco, tra cui: Imagination Center, Miniland, LEGO X-treme, LEGO City, Regno dei cavalieri, Adventure Land, e la Terra dei Pirati.\nLegoland Windsor.\nLegoland Windsor \u00e8 stato costruito sul sito del precedente Windsor Safari Park di Windsor, Berkshire, Inghilterra, nel Regno Unito e inaugurato nel 1996. A partire dal 2010, sono state realizzate dodici aree del parco, tra cui: The Beginning, Centro Immaginazione, Miniland, Duplo Land, Traffico, LEGO City, Terra dei Vichinghi, Regno dei Faraoni, Terra dei Pirati, Regno dei Cavalieri, e Adventure Land.\nEx Legoland Sierksdorf.\nA Sierksdor, nel nord della Germania, esisteva il secondo Parco Legoland costruito e aperto dal 1973 al 1976. Successivamente il parco \u00e8 stato venduto, e attualmente \u00e8 denominato Hansa-Park.\nNord America.\nLegoland California.\nLegoland California si trova a Carlsbad, in California, Stati Uniti. Il parco ha aperto il 20 marzo 1999, ed \u00e8 suddiviso in nove sezioni: The Beginning, Isola di Dino, Esplora Village, Fun Town, Castle Hill, Miniland USA, Imagination Zone, Spiaggia dei Pirati, e Land of Adventures. Un acquario Sea Life \u00e8 adiacente a Legoland California. Nel 2010, un parco acquatico aperto su un terreno, come uno degli unici due parchi Legoland (l'altro \u00e8 Legoland Florida) per caratterizzare un parco acquatico.\nLegoland Florida.\nLegoland Florida ha aperto il 15 ottobre 2011 come secondo parco Legoland negli Stati Uniti, ed \u00e8 il pi\u00f9 grande parco Legoland del mondo. Il parco \u00e8 stato costruito sul sito degli ex Cypress Gardens, uno storico e famoso parco a tema in Florida. Questo parco \u00e8 suddiviso in 10 aree: The Beginning, Fun Town, Duplo Land, Miniland USA, Regni, Covo dei Pirati, Imagination Zone, Technic, Land of Adventure, Lego City, e una replica restaurata dei Cypress Gardens. Legoland Florida ha aperto il 26 maggio 2012 un parco acquatico che sostituisce la precedente \"Splash Island\" dei Cypress Gardens. \nProgetti futuri.\nSono in fase di sviluppo nuovi parchi Legoland: Legoland Shanghai in Cina e a Chuncheon, nella Corea del Sud.\nIn Italia.\nNel 2007 Nick Varney, amministratore delegato della Merlin Entertainments, ha rivelato il progetto di inserire un Legoland Discovery Centre, ovvero un family playground in parte coperto \"brandizzato\" LEGO (probabilmente simile a quello realizzato a Berlino) all'interno del parco di divertimenti di Gardaland, di propriet\u00e0 dell'azienda inglese, ma tale intento non ha poi trovato un seguito.\nLegoland Water Park, inaugurato il 26 giugno 2021, sorge all'interno del parco di divertimenti Gardaland."}
{"id": "901755", "revid": "57872", "url": "https://it.wikipedia.org/wiki?curid=901755", "title": "Convento dell'Annunziata (Sestri Levante)", "text": ""}
{"id": "901758", "revid": "1305772", "url": "https://it.wikipedia.org/wiki?curid=901758", "title": "Gertrud Gabl", "text": "Era nipote di Franz, a sua volta sciatore alpino di alto livello.\nBiografia.\nSciatrice polivalente che eccelleva nelle prove tecniche, Gertrud Gabl ottenne il suo primo piazzamento in Coppa del Mondo il 19 gennaio 1967 nello slalom speciale di Schruns (5\u00aa), il primo podio il 6 gennaio 1968 nello slalom di speciale Oberstaufen (2\u00aa) e la prima vittoria l'11 gennaio successivo a Grindelwald, sempre in slalom speciale. Dopo aver preso parte ai X Giochi olimpici invernali di (suo esordio olimpico), classificandosi 12\u00aa nella discesa libera, 9\u00aa nello slalom gigante e non concludendo lo slalom speciale, a fine stagione in Coppa del Mondo risult\u00f2 2\u00aa nella classifica di slalom speciale staccata di 5 punti dalla vincitrice, la francese Marielle Goitschel.\nNella stagione 1968-1969 ottenne cinque podi con quattro vittorie (tra le quali l'ultima della sua carriera, il 17 febbraio a Vysok\u00e9 Tatry in slalom gigante) in Coppa del Mondo e si aggiudic\u00f2 sia la coppa di cristallo generale sia quella di slalom speciale, sopravanzando rispettivamente la francese Florence Steurer di 19 punti e la statunitense Kiki Cutter di 5. Fu anche 3\u00aa nella classifica di slalom gigante vinta dalla statunitense Marilyn Cochran.\nAi Mondiali della Val Gardena 1970 si piazz\u00f2 5\u00aa nello slalom gigante e 4\u00aa nello slalom speciale e nella stagione successiva sal\u00ec per l'ultima volta sul podio in Coppa del Mondo, arrivando 3\u00aa nello slalom gigante di \u00c5re del 14 marzo 1971. Al suo congedo olimpico, , non concluse n\u00e9 lo slalom gigante n\u00e9 lo slalom speciale; ottenne il suo ultimo piazzamento di carriera in occasione dello slalom gigante di Coppa del Mondo disputato il 18 marzo dello stesso anno a Pra Loup, che chiuse al 10\u00ba posto.\nMor\u00ec nel 1976 travolta da una valanga sulle montagne di Sankt Anton am Arlberg .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "901760", "revid": "642594", "url": "https://it.wikipedia.org/wiki?curid=901760", "title": "KADu", "text": ""}
{"id": "901763", "revid": "1798099", "url": "https://it.wikipedia.org/wiki?curid=901763", "title": "Italia in miniatura", "text": "Italia in miniatura \u00e8 un parco in miniatura dell'Emilia-Romagna, fondato nel 1970 da Ivo Rambaldi. Ora \u00e8 di propriet\u00e0 della Costa Edutainment S.p.a. che annovera tra le sue propriet\u00e0 anche l'Acquafan e l'Oltremare di Riccione. \u00c8 situato nel comune di Rimini, nel quartiere di Viserbella.\nL'area centrale del parco ospita oltre 270 riproduzioni in scala di monumenti, chiese, palazzi e piazze italiane ed \u00e8 immersa in un paesaggio naturale in scala costituito da cinquemila veri alberi in miniatura.\nAttorno al nucleo sono presenti numerose attrazioni meccaniche e tematiche. La superficie complessiva del parco \u00e8 di 85.000\u00a0m\u00b2.\nIl parco, che dalla sua inaugurazione fino a tutto il 2019 \u00e8 stato di propriet\u00e0 della famiglia Rambaldi, totalizza ingressi annui. La stagione di apertura al pubblico va dal mese di marzo all'inizio di novembre.\n\"Italia in miniatura\" \u00e8 membro International Association of Miniature Parks (IAMP), l'associazione internazionale che riunisce i parchi in miniatura di tutto il mondo.\nStoria e sviluppo.\n\"Italia in miniatura\" fu fondata nel 1970 da Ivo Rambaldi, titolare di un'azienda di impianti termosanitari, ispirato dalla visita di un parco in miniatura compiuta all'estero. Parchi in miniatura erano stati aperti sino dal primo Novecento, ma \u00e8 dagli anni Trenta che si affermano in Europa, diventando attrazioni turistiche. Tra i primi esempi Bekonscot in Inghilterra e Madurodam nei Paesi Bassi vicino a L'Aia.\nIl primo monumento a vedere la luce fu la basilica di Sant'Apollinare in Classe di Ravenna, in omaggio alla sua citt\u00e0 di nascita. I lavori iniziarono alla fine del 1967 e dopo tre anni di lavoro e una spesa di 300.000.000 di Lire, il 4 luglio 1970 Italia in miniatura apriva i battenti al pubblico, esponendo le prime 50 miniature collocate su una superficie complessiva di 20.000 m\u00b2.\nIl successo del parco e il numero crescente dei visitatori rese necessario un ampliamento, dapprima allo scopo di aumentare la superficie visitabile e introdurre nuove attrazioni, successivamente per estendere ulteriormente la tematizzazione del parco non solo alla geografia e all'architettura italiana, ma anche alle fiabe e agli stili di vita degli italiani.\nLa mostra miniature.\n\"Italia in miniatura\" prende il nome dal nucleo originale del parco: una riproduzione della penisola italiana, sulla quale sono installate 253 miniature dei pi\u00f9 noti monumenti, palazzi e chiese italiane, meticolosamente riprodotte in scala e rappresentanti tutte le regioni italiane. Le miniature sono circondate da un paesaggio di colline, fiumi, laghi, mari e ferrovie elettriche in scala funzionanti, fra oltre 5000 veri alberi in miniatura, che rispecchiano la distribuzione della flora italiana. A margine dell'Italia in miniatura esiste un'area pi\u00f9 piccola dedicata all'Europa in miniatura, nella quale trovano posto venti monumenti in rappresentanza di tredici paesi europei.\nNel 2012, in occasione del centenario dalla morte di Giovanni Pascoli, \u00e8 stata aggiunta la miniatura n. 273 del parco, rappresentante la casa natale del poeta romagnolo.\nLe attrazioni.\nTra le attrazioni presenti nel parco si contano una torre panoramica (mongolfiere), una piccola valle preistorica, una monorotaia a trazione elettrica che percorre il perimetro del parco, una simulazione della discesa delle rapide di un fiume su canoe (fino al 2017, dal 2018 prende il nome di Vecchia segheria subendo un completo restyling), Pinocchio, la riproduzione di una parte della citt\u00e0 di Venezia in scala 1:5, un'area realizzata per ospitare spettacoli ed eventi, un padiglione dedicato alla comprensione di scienza e tecnologia, lo sling shot chiuso nel 2016, la scuola guida interattiva, la riproduzione della rocca Malatestiana di Rimini in scala 1:3, un'area dedicata ai videogiochi ma rimossa nel 2017, un'area riservata ai pappagalli e You Mini un'attrazione che permette di ottenere riproduzioni in scala delle persone.\nLa mascotte del parco si chiama Emme e rappresenta un extraterrestre di color verde atterrato sulla Terra con la missione di studiare l'Italia e raccontarne le meraviglie. Emme \u00e8 presente anche nelle strisce a fumetti \"The M-Files\" prodotte dal parco e disegnate da Alfredo Boschini e sulla comunicazione rivolta ai target pi\u00f9 giovani.\nItalia in miniatura e il cinema.\n\"Rimini Rimini\", film di Sergio Corbucci (1987) con Jerry Cal\u00e0, Paolo Villaggio, Andrea Roncato, Gigi Sammarchi, Maurizio Micheli, Serena Grandi, Eleonora Brigliadori, Laura Antonelli.\n\"Da zero a dieci\", film di Luciano Ligabue (2002) con Pierfrancesco Favino ed Elisabetta Cavallotti.\n\"Io &amp; Marilyn\", di Leonardo Pieraccioni (2009) con Leonardo Pieraccioni, Barbara Tabita, Massimo Ceccherini, Luca Laurenti, Francesco Guccini.\n\"\", documentario di Gustav Hofer e Luca Ragazzi (2011)\nItalia in miniatura e la televisione.\nSigle di trasmissioni e collegamenti con vari programmi Rai e Mediaset sono stati realizzati al parco: \"Ma che sera\" (sigla: Tanti Auguri, di Raffaella Carr\u00e0) (Rai Uno 1978), \"Su le mani\", con Carlo Conti e Pupo (Rai 2 1996), \"Melaverde\" (con Edoardo Raspelli e Gabriella Carlucci, puntata, Rete4, 2005), \"Occhio alla spesa\" (con Alessandro di Pietro, puntata, Rai 1, 2006), \"Quelli che il calcio\" (con Simona Ventura e Roberto Giacobbo, collegamento, Rai 2, 2007), \"Luce alle stelle\" (sigla di Rai2 notte, 2010), \"Lo show dei record\" (condotto da Gerry Scotti, puntata, Canale 5, 2011), \"Ciak, si canta!\" (Clip di Matilde Brandi, Rai Uno, 2011) e \"Il viaggio\" (documentario di Pippo Baudo, Rai Tre, 2012)."}
{"id": "901766", "revid": "4711", "url": "https://it.wikipedia.org/wiki?curid=901766", "title": "Federaci\u00f3n Espa\u00f1ola de Futbol", "text": ""}
{"id": "901768", "revid": "486946", "url": "https://it.wikipedia.org/wiki?curid=901768", "title": "Santuario di Nostra Signora dell'Orto (Chiavari)", "text": ""}
{"id": "901774", "revid": "57872", "url": "https://it.wikipedia.org/wiki?curid=901774", "title": "Santuario di Nostra Signora del Ponte (Lavagna)", "text": ""}
{"id": "901775", "revid": "124412229", "url": "https://it.wikipedia.org/wiki?curid=901775", "title": "Convenzione di Ginevra del 1864", "text": "La Convenzione per il miglioramento delle condizioni dei militari feriti in guerra, riguardante il trattamento dei caduti in battaglia, fu adottata il 22 agosto 1864 a Ginevra (Svizzera).\nLa convenzione venne ispirata dalle esperienze di un uomo d'affari svizzero, Henry Dunant, che vide di persona le sofferenze dei 40.000 soldati feriti durante la sanguinosa battaglia che contrappose l'esercito Franco-Piemontese e quello Austriaco nei pressi di Solferino. All'epoca non esistevano meccanismi per accordare tregue e recuperare i feriti, che venivano solitamente lasciati a morire a causa delle ferite o della sete.\nDunant, insistendo sulla propria imparzialit\u00e0 tra le due parti, riusc\u00ec a convincere gli abitanti dei villaggi vicini a portare quel minimo di soccorso che era loro possibile. Sulla sua esperienza scrisse un libro, \"Un Souvenir de Solf\u00e9rino\", che descrive gli orrori cui aveva assistito e chiedeva la fondazione di un corpo civile volontario di soccorso, che si prendesse cura dei feriti in battaglia.\nNel 1863, La \"Societ\u00e0 Ginevrina per il Benessere Pubblico\" accolse il suo appello e cre\u00f2 un comitato di cinque persone, che divenne noto come il Comitato Internazionale della Croce Rossa. Nel 1864, il comitato raccolse i rappresentanti di 11 stati europei e degli Stati Uniti che adottarono la Prima convenzione di Ginevra, un trattato pensato per salvare delle vite, per alleviare la sofferenza del personale militare ferito o ammalato, e per proteggere i civili che portavano soccorsi. La conferenza approv\u00f2 anche l'emblema: la croce rossa in campo bianco (gli stessi colori della bandiera svizzera, ma invertendo lo sfondo con il primo piano), come simbolo protettivo per coloro i quali portavano soccorso ai feriti. La protezione dovuta fu estesa ad edifici e mezzi contrassegnati con il simbolo della Croce Rossa, con conseguente dovere di utilizzo lecito e consono di tale emblema."}
{"id": "901776", "revid": "253269", "url": "https://it.wikipedia.org/wiki?curid=901776", "title": "Amanda Plummer", "text": "Biografia.\nFiglia dell'attrice Tammy Grimes e del premio Oscar Christopher Plummer, vinse nel 1982 un Tony Award come attrice protagonista per la sua interpretazione di sorella Agnese nella rappresentazione teatrale \"Agnes of God\". Prima di ottenere ruoli da protagonista, il suo ruolo pi\u00f9 famoso era quello di Alice Hackett in \"Avvocati a Los Angeles\", una ragazza disabile fidanzata con Benny Stulwitz, interpretato da Larry Drake.\nUno dei suoi ruoli pi\u00f9 famosi nel mondo del cinema \u00e8 quello della rapinatrice Coniglietta in \"Pulp Fiction\" di Quentin Tarantino.\nDoppiatrici italiane.\nDa doppiatrice \u00e8 sostituita da:"}
{"id": "901777", "revid": "1543377", "url": "https://it.wikipedia.org/wiki?curid=901777", "title": "Inno nazionale della Repubblica dell'Azerbaigian", "text": "Az\u0259rbaycan Respublikas\u0131n\u0131n D\u00f6vl\u0259t Himni \u00e8 l'inno nazionale della Repubblica dell'Azerbaigian, uno dei principali simboli di Stato dell'Azerbaigian, insieme alla bandiera e allo stemma. Il titolo originale era Marcia dell'Azerbaigian (in azero: \"Az\u0259rbaycan mar\u015f\u0131\"). Il testo fu scritto dal poeta \u018fhm\u0259d Cavad, e la melodia fu composta da compositore \u00dczeyir Hac\u0131b\u0259yov nel 1919. L'inno \u00e8 stato ufficialmente adottato il 27 maggio 1992 dopo il ripristino dell'indipendenza dell'Azerbaigian.\nStoria dell'inno.\nDurante gli anni della Repubblica Democratica dell'Azerbaigian, il compositore Uzeir Hajibeyov ha scritto due marce. Entrambi questi lavori sono stati pubblicati nel libro del musicologo turco Etem Ung\u00f6r \"Marce turche\" (turco - T\u00fcrk mar\u015flar\u0131), pubblicato nel 1965 ad Ankara. I manoscritti di queste marce furono consegnati in Turchia da parte del fratello del compositore Jeyhun Hajibeyov. Una di queste marce \u00e8 chiamata \"Marcia nazionale dell'Azerbaigian\" (in azerbaigiano - Azerbaycan milli mar\u015f\u0131). Nel 1919 questo lavoro ricevette il primo premio dell'ADR annunciato dal governo (questo \u00e8 stato menzionato nel giornale \"Azerbaigian\" il 14 novembre 1919). Il manoscritto di questa marcia, scritto da Uzeyir Hajibeyov, \u00e8 stato conservato nella casa museo del compositore a Baku.\nRiguardo alla seconda marcia, chiamata \"Marcia dell'Azerbaigian\" (in azerbaigiano - Az\u0259rbaycan mar\u015f\u0131), il pubblicista turco fornisce le seguenti informazioni: \"durante quegli anni in cui l'Azerbaigian non aveva ancora perso la sua indipendenza, questa marcia fu cantata nelle scuole militari prima dell'inizio delle lezioni\". Successivamente, questa marcia nella arrangiamento per il coro e l'orchestra del compositore Aydin Azimov fu adottata come inno nazionale della Repubblica dell'Azerbaigian. Il fatto che questa marcia fosse l'inno della Repubblica Democratica dell'Azerbaigian \u00e8 confermato anche dai documenti custoditi nella casa museo di Uzeir Hajibeyov.\nSecondo la decisione del Milli Majlis della Repubblica dell'Azerbaigian del 27 maggio 1992, la \"Marcia dell'Azerbaigian\", la cui musica \u00e8 stata scritta da Uzeyir Hajibeyov, e le parole di Ahmed Javad, \u00e8 stata adottata come inno nazionale dell'Azerbaigian. Secondo la decisione del Milli Majlis della Repubblica dell'Azerbaigian del 2 marzo 1993, \u00e8 stata approvata la disposizione sull'inno nazionale della Repubblica dell'Azerbaigian.\nIl testo dell'inno pu\u00f2 essere trovato su una banconota dell'Azerbaigian in valore nominale di 5 manati. Il testo dell'inno in bronzo dorato \u00e8 anche installato sulla piazza della bandiera statale a Baku. Nel 2011, in onore del ventesimo anniversario dell'indipendenza della Repubblica dell'Azerbaigian, \u00e8 stato emesso un francobollo con il testo dell'inno.\nRegolamento.\nI regolamenti per l'esecuzione dell'inno nazionale sono stabiliti dalla legge firmata dal presidente Heydar Aliyev nel 1996. Mentre un'esecuzione dell'inno pu\u00f2 includere solo musica, solo parole, o una combinazione di entrambi, l'inno deve essere eseguito utilizzando la musica ufficiale e parole prescritte dalla legge. Una volta che un'esecuzione \u00e8 stata registrata, pu\u00f2 essere utilizzata per qualsiasi scopo, ad esempio in una trasmissione radiofonica o televisiva.\nTesto in azero.\nAlfabeti storici.\nDall'esistenza dell'inno, l'azero \u00e8 stato scritto in molti alfabeti diversi."}
{"id": "901779", "revid": "6923", "url": "https://it.wikipedia.org/wiki?curid=901779", "title": "Volvo XC90", "text": "Il Volvo XC90 \u00e8 un SUV prodotto dalla casa automobilistica svedese Volvo a partire dal 2002. Nell'ottobre del 2014 debutta al Salone dell'automobile di Parigi la seconda serie. \u00c8 stato il primo veicolo Volvo in questo segmento di veicoli.\nPrima serie (2002-2014).\nIl contesto.\nDisponibile con carrozzeria a cinque porte in versione a cinque e sette posti con una vasta gamma di accessori, il Volvo XC90 viene commercializzato con la trazione integrale per i motori pi\u00f9 potenti e con la trazione anteriore per la versione D3. Sono disponibili quattro allestimenti: \"Momentum\", \"Summum\", \"R-design\" ed \"Executive\" messi in ordine di importanza. \u00c8 stato il primo esempio di SUV costruito sul telaio di una normale automobile, sfrutta infatti la piattaforma P2 che ha dato origine anche alle Volvo S80.\nRealizzata dietro le forti richieste del mercato americano, \u00e8 diventata ben presto la Volvo pi\u00f9 venduta negli Stati Uniti.\nCon il \"M.Y. 2007\" (\"modello anno 2007\") \u00e8 stato introdotto un modello lievemente ristilizzato della vettura, a cui sono state abbinate nuove motorizzazioni, tra cui il 4.4 V8 da 315 cavalli e una coppia di 400 Nm realizzato in collaborazione con la Yamaha, ed il D5 aggiornato alla potenza di 185 cavalli anch'esso con una coppia di 400 Nm. Con il \"M.Y. 2010\" fa il suo debutto il propulsore \"D5244T18\" aggiornato alle norme Euro 5 erogante una potenza di 200 CV. In origine tale propulsore (\"D5244T4\") erogava 185 CV, mentre il valore di coppia motrice sale sino a 420 Nm.\nIl modello, sempre prodotto negli stabilimenti Volvo di Torslanda in Svezia, viene nuovamente aggiornato alla fine del 2011.\nIl 12 luglio 2014 esce di produzione dopo 636.143 esemplari costruiti. L'ultimo esemplare, il numero 636.143, rimarr\u00e0 presso la Volvo e verr\u00e0 trasportato presso il Volvo Museum.\nSeconda serie (2015-).\nProfilo.\nLa seconda serie ha debuttato nell'ottobre del 2014 al Salone dell'automobile di Parigi per essere commercializzata nella primavera dell'anno successivo. L'auto, basata sulla nuova piattaforma Volvo \"SPA\" (\"Scalable Product Architecture\"), \u00e8 completamente nuova e introduce il nuovo corso stilistico e produttivo della Volvo, che offre la riduzione di peso, migliorando la sicurezza e l'efficienza della vettura. La XC90 \u00e8 pi\u00f9 lunga, pi\u00f9 larga e pi\u00f9 bassa rispetto al suo predecessore.\nMotori.\nTutti i motori previsti per la XC90 sono dei 2.0 litri a quattro cilindri della nuova famiglia chiamata \"Driv-E\". Comprende due motori a benzina: da 320 CV per la T6 che produce 400 Nm di coppia e un turbo da 254 CV per la T5 che produce 350 Nm di coppia; due motori diesel: un turbo da 235 CV per la D5 che produce 470 Nm di coppia e un turbo da 190 CV per la D4 che produce 400 Nm di coppia. Il modello pi\u00f9 potente della XC90 ha due motori, cio\u00e8 \u00e8 un ibrido plug-in, che combina il pi\u00f9 potente motore a benzina T6 da 318 CV, il quale muove l'asse anteriore e un motore elettrico da 82 CV posizionato nella parte posteriore che muove l'asse posteriore, che \u00e8 in grado di produrre una potenza complessiva di 400 CV e 640 Nm di coppia.\nSicurezza automobilistica.\nNel 2015 anche la seconda serie \u00e8 stata sottoposta al crash test dell'Euro NCAP ottenendo il risultato di 5 stelle e ripetendo il risultato ottenuto anche dalla prima serie 12 anni prima.\nGuida autonoma.\nNel Giugno 2019 Volvo e Uber hanno presentato una XC90 di produzione con guida autonoma sviluppata congiuntamente. La vettura \u00e8 stata progettata in modo tale da garantire che, in caso di guasto di uno dei sistemi primari per qualsiasi motivo, i sistemi di backup per l\u2019impianto sterzante e frenante, oltre a un\u2019alimentazione di riserva per la batteria, si attivino immediatamente per arrestare la marcia del veicolo. Questa XC90 \u00e8 inoltre dotata di una serie di sensori che consentono al sistema a guida autonoma di Uber di operare e compiere manovre in sicurezza nei contesti urbani."}
{"id": "901780", "revid": "254059", "url": "https://it.wikipedia.org/wiki?curid=901780", "title": "Colfosco (Corvara in Badia)", "text": "Colfosco (\"Calfosch\" in ladino, \"Kolfuschg\" in tedesco) \u00e8 una frazione del comune italiano di Corvara in Badia, borgo abitato pi\u00f9 elevato dell'Alta Badia () nonch\u00e9 centro turistico ben attrezzato nel cuore delle Dolomiti, situato alle pendici del massiccio del Sella e del Parco naturale Puez-Odle, sulla strada che da Corvara porta al Passo Gardena, verso la Val Gardena.\nStoria.\nNonostante facciano parte ormai dello stesso comune, i due piccoli paesi di Corvara e Colfosco hanno avuto storie nettamente distinte e hanno fatto parte anche di territori diversi. \nBench\u00e9 i due centri abitati si siano sviluppati uno accanto all'altro, ci sono differenze ragguardevoli nella loro storia.\nColfosco appare per la prima volta in un documento dell'anno 1153, da quale risulta che il conte di Sabiona compr\u00f2 Colfosco dall'abate di San Candido, e la localit\u00e0 all'epoca sembra fosse solamente un pascolo sul quale i contadini di Laion e della Val Gardena conducevano le loro mandrie a pascolare. Con il passare del tempo gli abitatori dapprima stagionali, iniziarono poi pian piano a stabilirvisi ed a rimanervi anche d'inverno, e non pi\u00f9 solo d'estate.\nI primi masi di Colfosco erano, com'era consuetudine del momento storico, di propriet\u00e0 delle famiglie nobili.\nMentre di Corvara si hanno notizie storiche soltanto dal 1292, ed apparteneva al tempo all'antica signoria della Val Badia, e faceva parte della giurisdizione di Marebbe, di Colfosco al contrario si ha traccia certa gi\u00e0 un secolo e mezzo prima, precisamente dall'anno 1153, e l'abitato faceva parte fin dal 1296 della giurisdizione di Selva di Val Gardena, oltre che del vescovato di Bressanone, ed \u00e8 stata annessa alla Val Badia solo nell'anno 1828.\nDato che faceva parte della parrocchia di Laion, la gente di Colfosco andava a messa nella chiesa parrocchiale di quest'ultimo villaggio, e portava l\u00ec i suoi morti per la sepoltura, ed il sentiero passava per Puez, Val Lunga e Gardena, per cui ecclesiasticamente, Colfosco \u00e8 appartenuta dapprima alla chiesa parrocchiale di Laion, poi alla Curazia di Santa Cristina in Val Gardena.\nNel 1419 fu consacrata nell'attuale abitato storico una cappella a San Vigilio, ed in quel periodo Colfosco pass\u00f2 alla parrocchia di Santa Cristina, e nel 1515 il parroco di Laion concesse finalmente un sacerdote che si stabil\u00ec nel paesino.\nNel 1680 Colfosco fu staccato definitivamente da Laion e unito alla parrocchia di Pieve di Livinallongo, e nel 1827 pass\u00f2 alla giurisdizione di Marebbe, alla quale Corvara apparteneva invece da sempre.\nSia Corvara che Colfosco sono appartenute sino alla fine della prima guerra mondiale alla circoscrizione giurisdizionale di Marebbe e facevano parte del distretto di Brunico.\nNel 1928 il comune di Colfosco \u00e8 stato unito al comune di Corvara in Badia.\nEconomia.\nTurismo.\nD'estate \u00e8 il punto di partenza di molte passeggiate e vie ferrate; d'inverno, invece, offre numerose piste per tutte le difficolt\u00e0 con il collegamento con il resto della vallata e con le vallate vicine, essendo compreso nel circuito della Sellaronda.\nSia Corvara sia Colfosco hanno acquisito fama internazionale nel XIX e XX secolo, quando hanno cominciato ad essere apprezzate per le attivit\u00e0 sciistiche ed escursionistiche.\nNel 1947 \u00e8 stata ultimata e collaudata la prima seggiovia d'Italia proprio a Corvara, che collegava l'abitato al Col Alto, avviando un processo di intensificazione dell'industria turistica e sciistica che ha visto un particolare incremento negli anni settanta, creando numerosi posti di lavoro per la popolazione locale ed anche per persone giunte da altre regioni."}
{"id": "901781", "revid": "767487", "url": "https://it.wikipedia.org/wiki?curid=901781", "title": "Earthlings", "text": "Earthlings \u00e8 un documentario antispecista del 2005 scritto, prodotto e diretto da Shaun Monson e narrato dall'attore ed animalista Joaquin Phoenix. La colonna sonora \u00e8 stata composta dal musicista ed attivista dei diritti animali Moby. Il documentario ha richiesto ben cinque anni di lavoro al suo realizzatore, ed ha avuto un grande successo presso le comunit\u00e0 animaliste di tutto il mondo. Il filosofo animalista Peter Singer ha detto:\nTrama.\nIl film descrive gli usi che gli esseri umani fanno degli animali, cibandosene, ricavandone materiali per produrre vestiario e altro, usandoli come intrattenimento o compagnia, sfruttandoli per la sperimentazione scientifica.\nQuesto racconto viene sviluppato da un punto di vista antispecista; il concetto stesso di \"antispecismo\" viene presentato all'inizio del film, in relazione con i termini \"razzismo\" e \"sessismo\".\n\"Earthlings\" \u00e8 stato seguito nel 2015 da un secondo documentario, \"Unity\", parte di una prevista trilogia.\nImpatto mediatico.\nIl 21 luglio 2020 a Lutsk, in Ucraina, Maksym Kryvosh prese in ostaggio 13 persone su un autobus. Una delle richieste di Kryvosh richiedeva che il presidente ucraino Volodymyr Zelens'kyj consigliasse in un video su Facebook il film Earthlings. In seguito alle trattative condotte direttamente da Zelens'kyj (che pubblic\u00f2 il video su Facebook in cui consigliava il documentario) e dal ministro dell'interno Arsen Avakov, tutti gli ostaggi sono stati liberati e Kryvosh arrestato. A seguito della liberazione degli ostaggi il presidente Zelens'kyj ha cancellato il video."}
{"id": "901783", "revid": "57872", "url": "https://it.wikipedia.org/wiki?curid=901783", "title": "Chiesa di Santo Stefano del Ponte (Sestri Levante)", "text": ""}
{"id": "901785", "revid": "287204", "url": "https://it.wikipedia.org/wiki?curid=901785", "title": "Bleriot-SPAD S.510", "text": ""}
{"id": "901786", "revid": "57872", "url": "https://it.wikipedia.org/wiki?curid=901786", "title": "Santuario di Nostra Signora del Suffragio (Recco)", "text": ""}
{"id": "901788", "revid": "128334", "url": "https://it.wikipedia.org/wiki?curid=901788", "title": "Nash", "text": ""}
{"id": "901789", "revid": "57872", "url": "https://it.wikipedia.org/wiki?curid=901789", "title": "Santuario di Nostra Signora delle Tre Fontane (Montoggio)", "text": ""}
{"id": "901791", "revid": "1543377", "url": "https://it.wikipedia.org/wiki?curid=901791", "title": "Michele Arslan", "text": "Biografia.\nNacque con il nome Khayel Andon Aram Mariam Arslanian il 23 gennaio 1904 a Padova da padre armeno, Yerwant Arslanian e madre italiana, Antonietta de' Besi. \nSuo padre, Yerwant Arslanian, era nato il 23 maggio 1865 a Kharpert (oggi cittadina turca nota con il nome di Harput) da Hamparzum Arslanian e da Iskuhi Kardiashian. La madre, appartenente ad una nobile famiglia, all'epoca ha solo sedici anni e morir\u00e0 solamente tre anni dopo dando alla luce il secondo figlio Sempad. Hamparzum, risposatosi con Nevart Alexanian, ha avuto altri quattro figli; due maschi Rupen e Zareh e due femmine Veron ed Azniv. Nel 1878 il tredicenne Yerwant, non andando d'accordo con la matrigna, riesce a convincere il padre a mandarlo a studiare al Moorat-Raphael, un collegio per ragazzi armeni a Venezia. Il giovane si stabilir\u00e0 poi a Padova. \nSua madre, Antonietta de' Besi, era nata il 30 agosto 1867 a Padova, prima di otto figli, in una nobile famiglia di ascendenze bergamasche da Alessio de' Besi e Teresa Zaborra. \nSuo zio Sempad mor\u00ec durante il genocidio armeno insieme a due suoi sei figli, Garo e Leslie. Nel genocidio perirono anche Veron ed Azniv, sorellastre di Yerwant e Sempad. La moglie di Sempad, Shushanig, mor\u00ec nel viaggio verso l'Italia Le due figlie Arussiag ed Henriette ed il figlio Nubar (salvatosi perch\u00e9 vestito con abiti femminili) raggiunsero la famiglia del Yerwant residente in Italia ormai da quasi quarantanni. Un'altra figlia, Nevart, invece raggiunse Fresno in California. Pure i due fratellastri si spostarono; Rupen and\u00f2 a vivere a Boston e Zareh ad Aleppo. Henriette rimase a Padova con la famiglia di Yerwant. Nubar si spost\u00f2 a Genova dove fu anch'esso medico nello stesso ambito dello zio ed Arussiag visse in seguito a Beirut. \nIl padre Yerwant cambi\u00f2 il cognome familiare da Arslanian ad Arslan nel 1923. \nSi laure\u00f2 in medicina all'Universit\u00e0 degli Studi di Padova nel 1927. \nFu inizialmente allievo del fisiologo Virgilio Ducceschi e dell'anatomico Tullio Terni, nei cui istituti effettu\u00f2 importanti studi di istologia e fisiologia del \"sistema vestibolare\".\nDedicatosi alla clinica fu allievo del padre, un noto otoiatra. \nLa sua formazione scientifica fu completata con il perfezionamento in importanti centri universitari esteri di otorinolaringoiatria (Strasburgo; Francoforte sul Meno; Berlino).\nNel 1935, giovanissimo, divenne professore incaricato di \"Clinica Otorinolaringoiatrica\" nell'Universit\u00e0 di Padova, e primario della medesima clinica. Nel 1957 divenne Professore della disciplina \"Otorinolaringoiatria\". Mantenne docenza e primariato fino al pensionamento.\nFu autore di circa 300 pubblicazioni scientifiche, dando contributi originali e fondamentali di embriologia, istologia, fisiologia, patologia dell'apparato vestibolare e sul ruolo delle collagenopatie nelle malattie di interesse otoiatrico.\nIde\u00f2 una metodica chirurgica di trattamento della sindrome di Meni\u00e8re nota in tutto il mondo (\"Arslan's ultrasonic operation\").\n\u00c8 stato socio di numerose ed importanti accademie scientifiche italiane e straniere ed ha ricevuto la laurea \"honoris causa\" all'Universit\u00e0 di Strasburgo e all'Universit\u00e0 di Uppsala.\n\u00c8 stato presidente della Societ\u00e0 Italiana di audiologia e foniatria e della Societ\u00e0 Italiana di otorinolaringoiatria. \nSpos\u00f2 Vittoria Marchiori ed ebbe cinque figli: la scrittrice Antonia Arslan, Paola, Gianni, il luminare dei disturbi dell'orecchio Edoardo e Carlo. Lo storico dell'arte Yetwart \"Wart\" Arslan era suo fratello."}
{"id": "901792", "revid": "7463118", "url": "https://it.wikipedia.org/wiki?curid=901792", "title": "Coefficiente di correlazione", "text": ""}
{"id": "901868", "revid": "107684665", "url": "https://it.wikipedia.org/wiki?curid=901868", "title": "Regola della torta", "text": "La regola della torta, a volte chiamata regola dello scambio e spesso riferita in italiano col motto \"chi taglia non sceglie\", \u00e8 una meta-regola utilizzata nella strategia astratta dei giochi da tavolo come Hex e Havannah. Pu\u00f2 essere enunciata come segue:\nLa regola prende il nome dal popolare metodo \"dividi e scegli\" per assicurare imparzialit\u00e0 tra due persone; una persona taglia la torta in due parti, l'altra sceglie quale parte mangiare. La persona che taglia la torta, essendo a conoscenza del fatto che l'altra persona sceglier\u00e0 la \"met\u00e0 maggiore\" cercher\u00e0 di rendere la divisione quanto pi\u00f9 onesta possibile.\nQuesta regola agisce come fattore di normalizzazione in giochi dove potrebbe esserci un vantaggio della prima mossa; poich\u00e9 per il gioco Hex esiste una prova matematica certa per la vincita del primo giocatore che muove, la \"regola della torta\" d\u00e0 tecnicamente al secondo giocatore la possibilit\u00e0 eventuale di vincere (a seconda che questi decida di invertire i ruoli o no), ma il risultato pratico \u00e8 che il primo giocatore sceglier\u00e0 una mossa non troppo forte n\u00e9 troppo debole, ed il secondo giocatore dovr\u00e0 decidere se appropriarsi del \"vantaggio della prima mossa\" sia vantaggioso o meno."}
{"id": "901923", "revid": "1564499", "url": "https://it.wikipedia.org/wiki?curid=901923", "title": "Cervaro", "text": ""}
{"id": "901924", "revid": "228587", "url": "https://it.wikipedia.org/wiki?curid=901924", "title": "Ferrovia Porrettana", "text": "La ferrovia Bologna-Pistoia, conosciuta anche come ferrovia Porrettana, \u00e8 una linea ferroviaria lunga 99 km che collega Bologna a Pistoia transitando per Porretta Terme, paese da cui prende il nome. \u00c8 sostanzialmente tutta a singolo binario, eccetto la tratta da Bologna Centrale a Casalecchio Garibaldi.\nFu il primo collegamento attraverso l'Appennino che, tra la Toscana e l'Emilia-Romagna, scavalcava interamente la dorsale appenninica collegando Bologna a Pistoia. Detta anche \"Strada ferrata dell'Italia Centrale\", venne inaugurata ufficialmente da Vittorio Emanuele II il 2 novembre 1864.\nAl tempo fu un'opera di enorme portata ingegneristica, con le sue 47 gallerie e i 35 ponti e viadotti. Il tratto pi\u00f9 difficile risult\u00f2 quello tra Pracchia e Pistoia, dove in 26\u00a0km venne superato un dislivello di 550 metri. L'impresa fu affidata all'ingegnere francese Jean Louis Protche che, per non ricorrere alla cremagliera, risolse il problema progettando due tornanti (ferroviari) nel tratto Piteccio-Corbezzi. A Porretta Terme gli \u00e8 stata dedicata una piazza e un'altra \u00e8 stata dedicata a Vittorio Emanuele II.\nStoria.\nPremesse.\nNella seconda met\u00e0 del XIX secolo, nel Granducato di Toscana, venne sviluppata una rete ferroviaria organica ed estesa mediante la costruzione delle linee \"Leopolda\" (Firenze-Pisa-Livorno), \"Maria Antonia\" (Firenze-Prato-Pistoia), Pisa-Lucca e \"Centrale Toscana\" (Empoli-Siena).\nIn tale periodo venne iniziata la costruzione della Pistoia-Lucca e lo studio dei collegamenti Firenze-Chiusi e Firenze-Bologna attraverso il valico dell'Appennino.\nNel 1845 i fratelli Bartolomeo, Pietro e Tommaso Cini, imprenditori di San Marcello Pistoiese presentarono al Granduca di Toscana una proposta di costruzione di una ferrovia per l'attraversamento dell'Appennino.\nLa linea proposta dai Cini partiva da Pistoia e risaliva la valle del torrente Ombrone con pendenza del 20 per mille fino a San Felice. Da qui si arrampicava sui contrafforti dell'Appennino per 16\u00a0km con pendenze tra 25 e 12 per mille superando la montagna a Pracchia con una galleria di 2.700 metri. Da Pracchia a Bologna la linea avrebbe seguito il corso del Reno. La linea avrebbe avuto uno sviluppo tortuoso ma all'ingegnere Cini interessava innanzitutto promuovere gli interessi pistoiesi e collegare Pracchia con Pistoia. Allo scopo di dare seguito al progetto i fratelli Cini fondarono una \"Societ\u00e0 anonima della strada ferrata dell'Appennino\" in quanto il Granduca pur approvandola non intendeva finanziarla con le casse granducali.\nAnche l'ingegnere Ciardi, di Prato, present\u00f2 un suo progetto. Il Ciardi contest\u00f2 il progetto Cini per la \"transappennina Porrettana\"; la ferrovia transappenninica, secondo lui, doveva essere pensata in funzione della rete ferroviaria che si stava formando in Italia ed essere il mezzo \u00ab [...] pi\u00f9 economico possibile per le merci e il pi\u00f9 rapido per i viaggiatori diretti al nord\u00bb.\nPer far ci\u00f2 la linea doveva avere poca pendenza ed essere la pi\u00f9 breve possibile tra Firenze e Bologna. Il Ciardi, abbandonato il suo primo progetto di varcare l'Appennino seguendo le valli del Bisenzio, del Setta e del Reno, in alcuni tratti con pendenze superiori al 12 per mille, ne fece un secondo con pendenze inferiori e pi\u00f9 breve di 14\u00a0km rispetto alla Porrettana che prevedeva di passare l'Appennino in prossimit\u00e0 dell'abitato di Gavigno a 480 metri s.l.m. con una galleria di 4\u00a0km e con pendenze massime del 12 per mille.\nLa prospettiva di una scelta che avrebbe determinato aumento dell'importanza di Pistoia o di Prato scaten\u00f2 la competizione fra le due citt\u00e0. A Prato si costitu\u00ec un Comitato per appoggiare e propagandare la realizzazione della Valle del Bisenzio. A Pistoia il progetto dei Cini venne fatto proprio dalla societ\u00e0 anonima pistoiese. Le controversie protratte e, nel 1848, i moti rivoluzionari portarono allo scioglimento della societ\u00e0 creata dai Cini. Sul versante bolognese l'ostacolo era rappresentato dall'ostilit\u00e0 del papa Gregorio XVI verso la costruzione delle ferrovie; fu soltanto dopo l'ascesa al soglio pontificio di Pio IX che la situazione ebbe sblocco anche se essenzialmente la tendenza pontificia era perch\u00e9 le ferrovie corressero all'interno dello stato Pontificio.\nIl progetto \"pistoiese\" sembr\u00f2 naufragare ma a far pendere la bilancia in suo favore fu l'interesse militare dell'Austria che puntava ad un veloce collegamento con il porto di Livorno e con Pistoia considerata punto strategico per il suo esercito. L'Austria quindi preferiva la Porrettana e fece pressioni su Leopoldo II Granduca di Toscana che dovette orientarsi secondo gli interessi austriaci.\nProprio tali condizioni permisero l'avvio delle trattative e la stipula della Convenzione di Roma del 1\u00ba maggio 1851 sottoscritta da Austria, Granducato di Toscana, Ducato di Parma, Ducato di Modena e Stato Pontificio.\nL'accordo portava avanti il progetto di realizzazione della \"Strada ferrata dell'Italia centrale\" costituita di massima dalle tratte Piacenza-Bologna, Bologna-Firenze (da definire se via Prato o via Pistoia) e Reggio Emilia-Borgoforte (questa per interesse austriaco ma non ebbe seguito). Venne insediata a Modena una \"Commissione internazionale\" composta dai rispettivi rappresentanti degli stati firmatari che port\u00f2 infine alla decisione di affidare alla Societ\u00e0 Anonima per la Strada Ferrata dell'Italia Centrale il contratto per la \"Porrettana\" stipulato il 26 gennaio 1852 a Modena (ma il Cini non pot\u00e9 firmarlo perch\u00e9 spirato il giorno prima). Inizi\u00f2 quindi l'emissione di azioni per reperire i capitali occorrenti per i quali i governi garantivano un interesse del 5%.\nNegli anni successivi i vari lavori ebbero grande impulso eccetto che per la Bologna-Pistoia a causa delle polemiche fra i sostenitori delle due soluzioni ma soprattutto per la difficolt\u00e0 di reperire le somme necessarie. Nell'estate del 1853 iniziarono gli scavi di due pozzi di attacco per la costruzione della \"galleria dell'Appennino\" e i lavori propedeutici lungo il percorso; permanevano sempre le difficolt\u00e0 finanziarie che rallentavano l'esecuzione degli stessi.\nNel 1854, nel mese di dicembre, la \"commissione internazionale\" si riun\u00ec nuovamente per ridefinire l'assetto della societ\u00e0 che rischiava di non poter terminare i lavori intrapresi. L'anno successivo furono presentati alla stessa due progetti di riordino della societ\u00e0 appaltante da parte di Pietro Bastogi e del Duca di Galliera; quest'ultimo ebbe la meglio anche perch\u00e9 collegato alla casa Rothschild parigina.\nIl 14 marzo 1856 a Vienna fu sottoscritta una nuova convenzione (tra il Governo Austriaco, i ducati di Parma e Modena, il Granducato di Toscana e lo Stato Pontificio ) in cui alla nuova concessionaria, la \"Imperial-regia societ\u00e0 privilegiata delle strade ferrate lombardo venete e dell'Italia centrale\", a capitale misto austro-franco-anglo-italiano, (le case Rothschild di Vienna, Parigi e Londra e finanzieri italiani fra cui il conte Bastogi e i duchi Lodovico Melzi e Raffaele De Ferrari) veniva rilasciata la licenza per terminare anche la \"Strada ferrata dell'Appennino centrale\", da Piacenza a Pistoia, con diramazione a Reggio Emilia per Borgoforte e quindi Mantova, fortezza del famoso \"Quadrilatero\". I collegamenti previsti rendevano chiara la visione strategico-militare sottesa alle scelte di percorso che andavano a confluire nelle linee esistenti del Lombardo-Veneto. Un piano, quindi, con precisi riferimenti strategici di interesse militare e non l'interesse puramente commerciale che fece nascere le prime ferrovie.\nCostruzione.\nLa nuova societ\u00e0 concessionaria affid\u00f2 i lavori di costruzione ad un'impresa francese sotto la direzione del progettista francese Jean Louis Protche, il quale, insieme alla nutrita \u00e9quipe di ingegneri che aveva portato con s\u00e9 dalla Francia rivide tutto il progetto; i lavori ripresero in maniera pi\u00f9 spedita dal 1856 con la costruzione entro il 1859 di tutta la tratta in pianura e risolvendo il problema del valico con una galleria di 2727 metri, il cui scavo venne di fatto iniziato il 20 luglio 1858, e con un'altra galleria, quella di Piteccio, in curva con tornanti a forma di \"S\" della lunghezza originaria di 1.753\u00a0m. Il viadotto di Piteccio completava l'elenco delle realizzazioni imponenti tecnicamente ed estremamente costose. L'apertura della tratta completata in pianura avvenne il 20 luglio 1859 in sordina a causa del periodo difficile.\nL'unificazione italiana produsse un avanzamento pi\u00f9 veloce dei lavori; il 25 giugno del 1860 veniva stipulata una \"Convenzione\" fra i ministri dei lavori pubblici e delle finanze del Regno di Sardegna e la Societ\u00e0 anonima delle strade ferrate lombardo-venete e dell'Italia Centrale che riconfermava la precedente concessione ottenuta e stabiliva le norme di capitolato. L'8 luglio dello stesso anno questa venne approvata dal parlamento del regno (essendo ormai decaduta la \"commissione\" di Modena) con le nuove direttive perch\u00e9 venissero recise le clausole che connettevano la societ\u00e0 al vecchio impero d'Austria o a suoi interessi economici. Veniva definitivamente abbandonato il progetto attuativo della Reggio Emilia-Borgoforte finalizzato agli interessi militari e logistici dell'Austria. Nel 1861 i lavori ripresero alacremente attaccando la parte montana con tornanti che permettevano di non superare la pendenza del 22 per mille ma aumentavano la lunghezza totale della tratta.\nL'inaugurazione dell'ultimo tratto Pracchia-Pistoia il 3 novembre 1864 mise fine al servizio di diligenza riducendo il percorso, dalle 14 impiegate sul percorso stradale, a 5 ore soltanto. La realizzazione della \"Porrettana\" rappresentava un grande passo in avanti ma fu presto chiaro che era nata gi\u00e0 inadeguata al compito.\nL'esecuzione dei lavori, confermando le previsioni del Ciardi, fu lunga e costosa con 47 gallerie, per 13\u00a0km complessivi, viadotti e pendenze del 26 per mille. Da quattro anni ormai l'Austria aveva perso l'egemonia sull'Italia; gli scopi militari per cui era stata voluta la linea non c'erano pi\u00f9 e utilizzata per il traffico di merci e viaggiatori tra nord e sud mostr\u00f2 subito la sua scarsa potenzialit\u00e0 e i suoi molti problemi. La linea, a binario semplice da Pistoia a Bologna, per poco pi\u00f9 di 98\u00a0km, era innestata alla Prato-Firenze, complessivamente 131\u00a0km. Tra Pistoia e Pracchia, vi era un grado di prestazione 27 per cui, anche se la migliore locomotiva da montagna del periodo successivo poteva trainare 160 tonnellate a velocit\u00e0 pi\u00f9 elevata, con una percorrenza fra Firenze e Bologna di 3 ore e mezzo, la linea aveva una potenzialit\u00e0 di sole 3.000 tonnellate di merci trasportabili al giorno.\nIl treno inaugurale impieg\u00f2 5 ore per giungere da Bologna a Pistoia e l'orario iniziale previde solo due coppie di treni giornalieri. Gli scopi promozionali del turismo della montagna per i quali la Porrettana era stata voluta dai pistoiesi tuttavia non si realizzarono perch\u00e9 l'intensa utilizzazione per il traffico di transito delle merci dirette a nord e a sud non permetteva lo sviluppo di traffico locale, eccetto che per l'unica localit\u00e0 di Terme della Porretta, centro di cura e villeggiatura. La galleria dell'Appennino creava gravi disagi ai viaggiatori e ai macchinisti a causa del fumo asfissiante dei treni in salita che penetrava dappertutto. I pozzi di ventilazione aperti in seguito non risolvevano il problema e i ventilatori \"Saccardo\", azionati da motori a vapore, installati nel 1899 all'imbocco delle gallerie dell'Appennino, di Piteccio e del Signorino lo migliorarono solo di poco. Ci\u00f2 che rimane di questa tecnologia oggi non \u00e8 altro che l'edificio che ospitava uno degli impianti, posto all'imboccatura nord della galleria dell'Appennino.\nSi aggiungevano anche problemi di frenatura a causa del deposito di scorie untuose e umide sui binari nei tratti coperti ed un clima invernale spesso difficile. Malgrado tali difficolt\u00e0 il traffico raggiunse presto livelli elevati.\nDurante la prima guerra mondiale fu raggiunta la maggiore intensit\u00e0 di traffico, con 70 treni nelle 24 ore. Si arriv\u00f2 a predisporre delle squadre di macchinisti a cavallo appostati all'uscita delle principali gallerie, pronti a saltare sui treni che arrancavano salendo da Pistoia per rilevare i colleghi semi-asfissiati.\nEsercizio.\nL'esercizio ebbe inizio con le locomotive a vapore fornite dal deposito locomotive di Firenze S.M.N. per la semplice trazione fino a Pistoia, dove venivano attaccate le locomotive di spinta per il tratto di massima pendenza Pistoia-Pracchia. Tra le prime locomotive che prestarono servizio le \"Beugniot\", fornite tra il 1861 e il 1871 da Koechlin; erano imponenti macchine a quattro assi accoppiati ma permettevano una velocit\u00e0 commerciale di 20\u00a0km/ora. Dal 1873 in poi entrarono in esercizio le nuove macchine studiate dalla SFAI e costruite dalla Sigl di Vienna in 60 esemplari divenuti infine le FS 420.\nQueste ultime tuttavia permettevano in doppia trazione il traino di sole 260\u00a0t, per treni viaggiatori, e 270 per treni merci.\nNel 1908, con l'entrata in servizio delle locomotive 730 per treni viaggiatori e 470 per treni merci fu possibile ridurre le percorrenze a met\u00e0 tempo anche se la tortuosit\u00e0 della linea, a semplice binario, le forti pendenze, e le numerose gallerie rendevano la circolazione molto difficoltosa. Con le \"470\" a cinque assi accoppiati tuttavia la prestazione in doppia trazione raggiunse le 420 tonnellate.\nIl 1927 rappresent\u00f2 l'anno della svolta: sulla linea ormai gravata da un intensissimo traffico ebbe inizio il primo esperimento in Italia di gestione centralizzata della circolazione con Dirigente Centrale.\nNello stesso anno, il 24 maggio, avvenne il passaggio alla trazione elettrica trifase nel tratto pi\u00f9 difficile tra Pistoia e Porretta e, il 28 ottobre, nel rimanente percorso che a pieno regime permise un traffico di 60 treni giornalieri. Vi trovarono impiego i locomotori gruppo 551, 431, 333 cui seguirono le 432 e 554. L'uso della trazione elettrica raddoppiava la velocit\u00e0 di marcia e la prestazione ottenibile in doppia trazione; la linea sopportava comunque un traffico ormai al limite.\nLa Direttissima, i cui i lavori erano iniziati nel 1913, realizzata dopo tanti sforzi, era finalmente pronta, cos\u00ec il 22 aprile 1934 la Porrettana venne retrocessa a far fronte al solo traffico locale, con cinque coppie di treni al giorno. Come curiosit\u00e0 \u00e8 da rilevare che proprio nella stazione di Sasso di questa linea era attestato il capolinea sud della linea di servizio a scartamento ridotto italiano di 950\u00a0mm (conosciuta anche con il nome di Ferrovia della Val del Setta) che venne utilizzata durante la costruzione della Direttissima Bologna-Firenze per collegare il cantiere di Lagaro con il resto della rete. L'elettrificazione a corrente continua, a 3000 volt, della nuova linea \"transappenninica\" poneva ora anche la necessit\u00e0 di razionalizzazione dell'esercizio elettrico per cui la \"Porrettana\" dal 13 maggio 1935 fu convertita a corrente continua e il nuovo esercizio fu affidato essenzialmente ad elettromotrici E.624 con rimorchiate e locomotive E.626 per qualche treno viaggiatori di materiale \"ordinario\" o merci.\nLa seconda guerra mondiale diede il colpo di grazia alla linea. Nel corso della ritirata dalla Linea Gotica furono distrutte sistematicamente le opere d'arte, i fabbricati e tutto quello che poteva essere utile al nemico. Tra Bologna e Pistoia furono fatti saltare 29 ponti (tra cui il maestoso viadotto in muratura di Piteccio) 8 gallerie, 10 stazioni, 45 case cantoniere, 52\u00a0km di binario. Si ricorse anche allo scontro di due locomotive cariche di esplosivo in piena galleria.\nLa ricostruzione avvenne a tempo di record e nel giro di qualche anno vennero riattivate linea ed impianti; il tratto da Bologna a Pracchia fu infatti riaperto il 5 ottobre 1947, mentre quello tra Pracchia e Pistoia il 29 maggio 1949. La \"Porrettana\" venne utilizzata, nel dopoguerra, per l'esercizio sperimentale delle locomotive ad eccitazione compound E.424 a frenatura elettrica a recupero di energia proprio a causa del tracciato difficile e della sua vicinanza a Firenze sede dell'Ufficio Materiale e Trazione.\nLa linea mantenne comunque un traffico di interesse prettamente locale. Nel 1965 la soppressione del servizio ferroviario della ferrovia Pracchia-Mammiano ebbe ripercussioni anche sulla \"Porrettana\" che venne privata del traffico addotto dalla piccola ferrovia locale.\nNel 1960 una serie di piogge caus\u00f2 smottamenti e frane che danneggiarono la Direttissima causando il blocco temporaneo dei convogli tra Bologna e Firenze, eccetto dell'ETR 300 Settebello, una cui corsa da Roma a Milano fu dirottata via Pistoia-Porretta, riconferendo simbolicamente per un attimo alla Porrettana gli antichi lustri di linea di transito dei principali convogli tra le due maggiori citt\u00e0 italiane.\nNel 1984 iniziarono i lavori di installazione del CTC sulla linea; nello stesso periodo venne studiata la ristrutturazione degli orari per introdurre il cadenzamento ma con \"rottura di carico\" a Porretta dall'estate del 1985. Tre treni passanti (ancora lasciati in carico alle vecchie E.424) avrebbero servito l'intero percorso mentre il resto del traffico, per circa 60 treni giornalieri avrebbe servito le due citt\u00e0 terminali con materiale pi\u00f9 recente. Il nuovo utilizzo come tratte \"suburbane\" delle due sezioni gravitanti su Bologna e su Pistoia comport\u00f2 infatti l'arrivo di nuovi rotabili nella linea quali i treni G.A.I., elettromotrici ALe 803 (poi sostituite negli anni novanta in gran parte dalle Ale 642 ) e anche treni navetta con E.656 o E.632 + carrozze a piano ribassato per le tracce orarie delle ore di punta sul lato bolognese al posto dei vecchi rotabili (E.424 con carrozze Corbellini e Centoporte e ALe 880) in uso precedentemente.\nNel 1988 la tratta Bologna Borgo Panigale-Casalecchio di Reno sul versante bolognese \u00e8 stata trasformata da singolo a doppio binario in previsione dell'avvio del Sistema Ferroviario Metropolitano e in previsione della reintroduzione dell'esercizio passeggeri della Ferrovia Casalecchio-Vignola che negli anni successivi sar\u00e0 sottoposta a completa riqualificazione e reinglobata nel sistema.\nDal 1990 vennero del tutto soppressi i treni che percorrevano l'intera linea lasciando solo i servizi sulle tratte afferenti terminali e riducendo quelli che permettevano con cambio treno l'intero percorso. Successivamente venne incrementato il cadenzamento da 60 a 30 minuti sul lato bolognese con l'avvio del Sistema Ferroviario Metropolitano di Bologna nella tratta Bologna Centrale-Marzabotto, affidato sempre ad ALe 642 e ALe 803, alternato al gi\u00e0 collaudato servizio a cadenza 60 minuti tra Bologna Centrale e Porretta Terme + treni navetta per le ore di punta, e con l'entrata in servizio di una nuova fermata a Borgonuovo di Sasso Marconi. Il servizio sul tratto pistoiese della linea nello stesso periodo veniva invece progressivamente ridotto e lasciato a composizioni minime di elettromotrici ALe 642.\nNegli stessi anni progressivamente vennero disabilitati i vari scali merci ancora in esercizio e attigui alle stazioni (Bologna Borgo Panigale, Casalecchio di Reno, Sasso Marconi, Marzabotto, Pioppe di Salvaro, Vergato, Riola, Porretta Terme) e vennero soppressi gli ultimi Merci Omnibus ancora in esercizio per il rifornimento di legname alle cartiere di Marzabotto.\nNegli anni 2000 la linea ha visto l'introduzione di nuovo materiale rotabile per i regionali Bologna Centrale-Marzabotto, quali i TAF in sostituzione delle ormai anziane ALe 803, unitamente alle versioni rinnovate di carrozze per servizi navetta e alle onnipresenti ALe 642, anch'esse progressivamente aggiornate e rinnovate con l'introduzione del condizionamento e miglioramento del comfort per l'utenza.\nDal 15 settembre 2003 \u00e8 entrato in funzione il servizio passeggeri metropolitano (S.F.M.) sulla ricostruita ferrovia per Vignola, ridenominata Suburbana Bologna-Vignola, con conseguente aumento del carico sulla tratta Casalecchio Garibaldi (nuova stazione-porta del nodo di Bologna e di diramazione della linea per Vignola dalla Porrettana, l'unica oggi presenziata da personale oltre a Porretta Terme), con cadenzamento a 15 minuti e entrata in esercizio della nuova fermata di Casteldebole. Sempre degli anni 2000 \u00e8 l'attivazione della fermata di Pian di Venola.\nLuned\u00ec 17 agosto 2009 a Porretta Terme \u00e8 stata inaugurata la mostra fotografica \"La Porrettana in cinque amici\". Le immagini ritraggono la prima strada ferrata che attravers\u00f2 l'Appennino collegando Bologna con Pistoia com'\u00e8 oggi, soffermandosi lungamente sui luoghi che la ferrovia attraversa e sulle persone che l\u00ec vivono. La linea \u00e8 stata fotografata nel 2008 durante tutte e quattro le stagioni per rendere al meglio l'atmosfera dei luoghi.\nLe fotografie sono a cura di Gianni Berengo Gardin, Mos\u00e8 Norberto Franchi, Davide Ortombina, Donatella Pollini, Massimo Zanti. Dal lavoro \u00e8 stato tratto anche un elegante catalogo a tiratura limitata. Nel 2007 invece tutte le stazioni della linea comprese da Pistoia a Porretta Terme (eccetto quelle di Valdibrana e di Piteccio, essendo queste chiuse al servizio viaggiatori) sono state rimodernate.\nIl 7 agosto 2010 fu attivato un nuovo tracciato tra la stazione di Bologna Centrale e il PM di Santa Viola, lungo 4,158\u00a0km e attrezzato con blocco conta assi e velocit\u00e0 massime previste di 60\u00a0km/h per i treni circolanti in rango A/B/C.\nDal 28 febbraio 2011 il servizio ferroviario sulla tratta Pistoia-Porretta Terme della ferrovia Porrettana sub\u00ec un drastico calo: i treni previsti, sei coppie, e corse sostitutive con autobus. Le motivazioni della riduzione furono attribuite al taglio dei trasferimenti Stato-Regione in materia di trasporto pubblico. In sostituzione dei treni soppressi furono utilizzati ventiquattro autobus con traccia oraria simile a quella ferroviaria precedente.\nDal 5 gennaio al 14 dicembre 2014 la tratta da Pistoia a Porretta Terme \u00e8 stata chiusa a causa di smottamenti del terreno.\nCaratteristiche.\nDal 1883 al 1938 a Casalecchio di Reno la linea era intersecata a livello dalla tranvia Bologna-Casalecchio-Vignola.\nPercorso orografico-geografico.\nDalla Pianura Padana la linea ferroviaria segue verso sud il corso del fiume Reno risalendolo. Contrariamente alla SS 64 Porrettana che dove costeggia il Reno \u00e8 tutta in versante sinistro (secondo lo scorrimento del fiume), la ferrovia fu volutamente progettata da Protche quasi interamente nell'alveo del fiume, questo al fine di evitare coinvolgimenti in movimenti franosi. A tale scopo la ferrovia oltrepassa parecchie volte il fiume sia in destra Reno che in sinistra, proprio per evitare zone franose. Infatti non si sono mai registrate importanti interruzioni della linea causate da frane, contrariamente a quanto successo all'adiacente SS 64 Porrettana.\nTra Porretta Terme e Ponte della Venturina le pendenze della linea iniziano a crescere cos\u00ec come il numero di gallerie poich\u00e9 la valle del Reno diventa progressivamente sempre pi\u00f9 stretta e ripida. A Pracchia la linea abbandona il citato fiume per cambiare versante passando nella valle dell'Ombrone Pistoiese tramite la Galleria dell'Appennino.\nAll'uscita di detta galleria di valico, la linea si mantiene alta in sinistra Ombrone (che scorre verso sud) per andare ancora a cambiare versante dopo Castagno tramite la galleria del Signorino. Siamo ora nel versante destro del torrente Brana (che scorre verso sud ovest). La ferrovia qua inizia un primo grande tornante in senso orario a 180\u00b0 puntando dunque in direzione nord, e tramite alcune piccole gallerie, di nuovo nel versante di sinistra Ombrone. Tramite la terna di gallerie Fabbiana-Vignacci-Piteccio (separate da due trincee ferroviarie-vedi sotto capitolo \"Opere ingegneristiche secondarie\") la linea in galleria fa un secondo grande tornante per proseguire sempre in sinistra Ombrone sino alla stazione di Pistoia.\nOpere ingegneristiche secondarie.\nOltre alle opere ingegneristiche primarie, quali infrastrutture, gallerie, viadotti, ecc. \u00e8 possibile vedere singolari quanto semi sconosciute opere ingegneristiche secondarie quali trincee ferroviarie, pozzi di aerazione e gallerie idrauliche. Dette opere sono concentrate prevalentemente attorno all'insieme di gallerie di Piteccio (Piteccio-Vignacci-Fabbiana) una volta un unico tunnel che nel 1882 fu separato in 3 tronchi dall'apertura di 2 trincee (Vignacci e Castagno) per agevolare lo smaltimento dei fumi delle vaporiere. In zona \u00e8 visibile anche un pozzo di aerazione, mentre altri 3 sono dislocati lungo la Galleria dell'Appennino. Alcune gallerie idrauliche sono visibili presso la trincea di Castagno (Il torrente) e a poche centinaia di metri dall'omonimo abitato. Tutte queste opere oggi di interesse storico sono raggiungibili facilmente tramite sentieri escursionistici con chiare indicazioni a titolo \"Itinerari del vapore\" fatte dalla pro loco di Piteccio e San Momm\u00e8.\nEscursionismo turistico.\nNella zona collinare compresa tra le stazioni di Castagno e Piteccio (chiusa al servizio viaggiatori) ovvero lungo il versante sinistro dell'Ombrone Pistoiese, \u00e8 possibile vedere la stessa linea ferroviaria scorrere pi\u00f9 o meno parallelamente per tre volte: prima in direzione sud da San Momm\u00e8 verso Castagno e Corbezzi, poi in direzione nord in prossimit\u00e0 dell'abitato di Fabbiana, e poi di nuovo ancora verso sud dopo Piteccio. Questa \u00e8 anche la zona pi\u00f9 interessante per gli amanti delle opere ingegneristiche, in quanto vi si trovano alcuni pozzi di ventilazione, le due trincee ferroviarie e il viadotto di Piteccio. Dette opere sono collegate anche da percorsi ciclopedonali per escursionisti e amanti del trekking nonch\u00e9 accompagnate da apposita cartellonistica detta \"Itinerario del Vapore\" promossa dalla Regione Toscana e dal Comune di Pistoia."}
{"id": "901925", "revid": "2178", "url": "https://it.wikipedia.org/wiki?curid=901925", "title": "Fiume Boyne", "text": ""}
{"id": "901929", "revid": "287204", "url": "https://it.wikipedia.org/wiki?curid=901929", "title": "Magnezone", "text": ""}
{"id": "901931", "revid": "123002692", "url": "https://it.wikipedia.org/wiki?curid=901931", "title": "Teobaldo Boccapecora", "text": "Biografia.\nFu nominato cardinale presbitero da papa Callisto II nel concistoro del dicembre 1122 con il titolo di Sant'Anastasia. \nAlla morte di Callisto II divenne egli stesso papa a conclusione di una caotica elezione, nella quale venne sostenuto dalla famiglia Pierleoni. Durante la sua consacrazione per\u00f2, Roberto Frangipani irruppe in Laterano con un seguito di uomini armati e proclam\u00f2 papa il cardinale Lamberto Scannabecchi, costringendo con la forza Celestino alla sottomissione. Mor\u00ec pochi giorni dopo essersi dimesso, per le ferite ricevute. \nDato che Teobaldo non fu n\u00e9 consacrato n\u00e9 intronizzato, il suo nome non appare nelle liste ufficiali dei pontefici. Inoltre, dato che la sua elezione fu regolare e legittima, non appare nell'elenco degli antipapi. \n&lt;br&gt;Il cardinale Pietro Pierleoni, che lo aveva sostenuto, divenne antipapa sei anni dopo, con il nome di Anacleto II."}
{"id": "901932", "revid": "287204", "url": "https://it.wikipedia.org/wiki?curid=901932", "title": "Jibacoil", "text": ""}
{"id": "901933", "revid": "36426", "url": "https://it.wikipedia.org/wiki?curid=901933", "title": "Museo dell'Opera del Duomo (Siena)", "text": "Il Museo dell'Opera della Metropolitana, conosciuto anche come Museo dell'Opera del Duomo di Siena, si trova a fianco della cattedrale, ospitato in quella che sarebbe dovuta essere la navata destra del \"Duomo Nuovo\", secondo un progetto di ampliamento trecentesco mai portato a compimento.\nLa galleria raccoglie opere provenienti dalla cattedrale (la \"Metropolitana\" appunto, essendo sede di un arcivescovo metropolita), tra le quali spiccano la gran parte della produzione artistica di Duccio di Buoninsegna, con il capolavoro assoluto della \"Maest\u00e0\", che un tempo ornava l'altare maggiore del duomo, e la vetrata dedicata alla \"Vergine Assunta\" e che era posta in alto nell'abisde. Facevano parte del corredo della cattedrale anche le sculture di Giovanni Pisano (tolte dalla facciata), di Donatello, di Jacopo della Quercia, di Giovanni Dupr\u00e8 ecc., oggi esposte al piano terra del museo.\nTra le opere pittoriche figurano lavori di Pietro e Ambrogio Lorenzetti, Jacopo della Quercia, Francesco di Valdambrino, Sano di Pietro, Matteo di Giovanni, Domenico Beccafumi e molti altri.\nStoria.\nIl museo fu costituito nel 1869 e da allora pi\u00f9 volte arricchito e rinnovato.\nPercorso espositivo.\nSalone.\nSi accede al museo da un salone con frammenti architettonici e sculture provenienti sia dalla facciata che dai fianchi e dall'interno del Duomo. \nUna grande cancellata in ferro battuto, quattrocentesca e poggiante su plutei della scuola di Nicola Pisano, divide questo ambiente in due zone. Nella prima spiccano gli altorilievi con l'\"Annunciazione\", la \"Fuga in Egitto\" e l'\"Adorazione dei Magi\" dalla pieve di Ponte allo Spino presso Sovicille e risalenti alla fine del Duecento. Seguono un fronte di sarcofago di et\u00e0 imperiale con \"Divinit\u00e0 marine\", un pluteo marmoreo con la \"Mater Ecclesiae tra i simboli degli evangelisti\" della scuola di Giovanni Pisano, un bassorilievo con \"San Bernardino\" di Urbano da Cortona e un \"Leone\" di Giovanni Pisano.\nSubito dupo la cancellata due lupe senesi gi\u00e0 sulle colonne antistanti la facciata del Duomo, una attribuita a Giovanni Pisano e una di Urbano da Cortona. Al centro la \"Madonna del Perdono\" di Donatello, dal portale della crociera del Duomo, e il rilievo con la \"Madonna col Bambino, san Girolamo e il cardinale Antonio Casini in ginocchio\" di Jacopo della Quercia, opera matura gi\u00e0 sull'altare Casini. Le dieci statue addossate ai pilastri sono di Giovanni Pisano (1284-1296) e provengono dalla facciata: da sinistra \"Mos\u00e8, Maria di Mos\u00e8, Simeone\", una \"Sibilla, Isaia, Balaam, David, Abacuc, Platone, Salomone\". Altre statue trecentesche, tra pilastro e pilastro, sono invece della scuola dell'artista, con probabili interventi del maestro. I due tori e il cavallo sono pure opera di Giovanni Pisano. \nI frammenti della \"Madonna col Bambino\" e degli \"Antenati di Cristo\" appesi in alto a sinistra sono attribuiti a Giovanni di Cecco (1377 circa) e provengono dall'incorniciatura del rosone. Sulla parete di fondo la grande vetrata dell'Assunta, progettata da Duccio. Sul pavimento la lastra tombale di Tommaso Pecci, trecentesca, e vari frammenti originali del pavimento antistante e interno del Duomo, tra cui l'\"Ordinazione sacerdotale\" di Nastagio di Gasparre (1450), sei esagoni con le \"Et\u00e0 dell'Uomo\" di Antonio Federighi (1475) e quattro piccoli episodi biblici su disegno del Beccafumi.\nPrimo piano.\nAl primo piano si apre la Sala di Duccio, dominata dalla \"Maest\u00e0 del Duomo di Siena\" e dai pannelli che ne componevano il retro, la predella e le cuspidi. Capolavoro che apre la stagione gloriosa della pittura senese. La sala ospita un altro capolavoro, la \"Nativit\u00e0 della Vergine\" (1342) di Pietro Lorenzetti, pure proveniente da un altare del Duomo, e la \"Madonna di Crevole\", opera giovanile di Duccio. \nUna porta a destra conduce a una sala dove tre armadi cinquecenteschi disegnati dal Riccio conservano statue lignee di Jacopo della Quercia e collaboratori. In un'altra stanza attigua si trovano un crocifisso ligneo trecentesco con due dolenti di Domenico di Niccol\u00f2 dei Cori, dalla chiesa di San Pietro a Ovile (1417).\nSempre dalla Sala di Duccio si pu\u00f2 accedere anche a una sala che contiene elementi architettonici originali del Duomo Nuovo e cartoni ottocenteschi relativi al pavimento del Duomo, nonch\u00e9 i bozzetti per i mosaici della facciata di Alessandro Franchi e Luigi Mussini. Nelle vetrine codici miniati (secoli XIV e XV) e vari disegni relativi a progetti per la cattedrale, tra cui una pergamena con un progetto per il Campanile di Firenze che alcuni ritengono autografa di Giotto. Qui si trova anche la statua bronzea del \"Cristo risorto\" di Fulvio Signorini (1592).\nSala del Tesoro.\nLungo la scala tra primo e secondo piano, dove \u00e8 appeso un Crocifisso ligneo del Trecento, si apre la Sala del Tesoro, che conserva gli arredi pi\u00f9 preziosi provenienti dalla cattedrale. Spicca al centro il \"Reliquiario di san Galgano\", dall'omonima abbazia, in argento dorato, sbalzato, filigranato e decorato da smalti della fine del Duecento. Dello stesso periodo \u00e8 la \"Corona di san Galgano\", con smalti. Il \"Reliquiario di san Clemente\" invece risale al Seicento ed \u00e8 in bronzo dorato con applicazioni in cristallo di rocca.\nTra le altre opere di oreficeria spicca il \"Reliquiario del braccio del Battista\" di Francesco d'Antonio (1466).\nUn \"San Giovanni\" proviene da un gruppo della \"Piet\u00e0\" ed \u00e8 una scultura in terracotta di Giacomo Cozzarelli probabilmente dal convento dell'Osservanza, mentre la statua di \"San Savino\" \u00e8 di Guido di Giovanni del Tonghio (1395), policromata nel 1400 da Paolo di Giovanni Fei. Tra le altre sculture di dimensioni pi\u00f9 piccole un bozzetto di Bernini con \"San Girolamo\", un \"Crocifisso\" di Giovanni Pisano, affiancanto dalle immagini dipinte dei dolenti di Giovanni di Paolo, i busti lignei policromi dei santi \"Crescenzio, Vittore e Savino\", capolavori di Francesco di Valdambrino del 1409; i dodici bozzetti di statue di apostoli di Giuseppe Mazzuoli erano i modelli di statue gi\u00e0 in Duomo e oggi nel Brompton Oratory a Londra. \nTra i dipinti di piccolo formato una tavola della scuola di Duccio con la \"Madonna col Bambino\".\nUna piccola stanza attigua conserva il Tesoro della cappella del Voto, fatto dagli oggetti liturgici donati da Alessandro VII Chigi, comprendenti oggetti con smalti e cristalli di rocca, opera di orefici francesi e tedesco-fiamminghi operanti a Roma nella prima met\u00e0 del Seicento.\nSecondo piano.\nAl secondo piano si trova la Sala della Madonna degli occhi grossi, che prende il nome da una tavola del secondo quarto del Duecento, attribuita al Maestro di Tressa, dipinta e parzialmente a rilievo, davanti alla quale i rappresentanti della citt\u00e0 fecero voto alla vigilia della battaglia di Montaperti (1260). Qui si trovano alcune opere di Sano di Pietro, come la \"Predicazione di san Bernardino in piazza del Campo\" e la \"Predicazione di san Bernardino in piazza San Francesco\" (1440-1450), che descrivono vivamente gli edifici, gli abbigliamenti e la vita dell'epoca. Suoi sono anche un \"San Bernardino in gloria\" su tavola (1450 circa) e una \"madonna col Bambino, angeli e i santi Apollonia e Bernardino\" dalla chiesa di Sant'Andrea a Frontignano. \nQuattro santi laterali provengono da un polittico di Ambrogio Lorenzetti (1320-1330) mentre le nove tavolette con gli \"Articoli del Credo\" sono attribuite a Giovanni di Bindo. Il \"San Girolamo\" \u00e8 di Giovanni di Paolo e le quattro testate di bara del Sodoma (1426-1427). Altre opere sono gli sportelli dipinti su due facce (\"Storie della croce\" e busti di \"Angeli\") di Benedetto di Bindo e aiuti (1411-12) gi\u00e0 facenti parte dell'armadio delle reliquie in Duomo, una \"Madonna col Bambino\" attribuita al Sassetta (1435 circa), la tavoletta con l'\"Apparizione di san Francesco al Capitolo di Arles\" di Giovanni di Paolo, il \"Polittico della Madonna del Latte e santi\" di Gregorio di Cecco (1423), la \"Madonna col Bambino\" di Pellegrino di Mariano.\nPianerottolo.\nDal pianerottolo si accede anche al Saloncino dei Conversari, dove nel 1777 Vittorio Alfieri lesse pubblicamente alcune delle sue tragedie. Questo ambiente \u00e8 oggi decorato da varie pitture su tela e su tavola: \"Sant'Antonio da Padova\" attribuito a Matteo Balducci, \"Madonna in trono tra santi\" di Matteo di Giovanni (1479), \"Angeli musicanti\" di Girolamo Magagni detto \"Giomo del Sodoma\", la \"Madonna in trono tra i santi Antonio da Padova e Bernardino\", prima opera nota di Matteo di Giovanni (firmata e datata 1460), \"San Paolo in trono\" di Domenico Beccafumi (1515 circa), la \"Madonna col Bambino tra i santi Antonio Abate e Agata\" del Pomarancio (1576), un'\"Ultima Cena\" seicentesca di ignoto, \"San Cosma\" e \"San Damiano\" di Bernardino Mei, \"Deposizione\" e \"Cristo davanti a Pilato\" di Luca Giordano, la \"Sacra Famiglia\" attribuita al Riccio, la \"Trasfigurazione\" di Girolamo Genga.\nSotto i dipinti vari paliotti d'altare. Nella parete di passaggio si trova un \"Angelo annunciante\" e una \"Madonna annunciata\" in terracotta, riferibili all'attivit\u00e0 di scultore del Beccafumi (1541 circa).\nSegue un ambiente tappezzato dal paramento murale in stoffa dall'ex-convento di Campansi, con una collezione di paramenti sacri dal Cinquecento all'Ottocento. A sinistra, davanti alla finestra, il marmo del \"Fanciullo addormentato\" \u00e8 di Giovanni Dupr\u00e8.\nAltri ambienti.\nAttraverso due rampe di scale a chiocciola si arriva alla terrazza sul Facciatone, da cui si gode una straordinaria vista sul Duomo e sulla citt\u00e0. Altre sale sono dedicate alle sculture provenienti dai fianchi del Duomo. L'uscita avviene attraverso il passaggio dalla chiesa di San Niccol\u00f2 in Sasso sulla retrostante via del Poggio. L'ambiente \u00e8 caratterizzato da decorazione omogenee della fine del Cinquecento-inizio del Seicento, con stucchi, affreschi e pale d'altare di Francesco e Raffaello Vanni, Rutilio Manetti e Niccol\u00f2 Tornioli."}
{"id": "901938", "revid": "287204", "url": "https://it.wikipedia.org/wiki?curid=901938", "title": "Toritodon", "text": ""}
{"id": "901939", "revid": "1543377", "url": "https://it.wikipedia.org/wiki?curid=901939", "title": "Charles Augustin de Sainte-Beuve", "text": "Biografia.\nSainte-Beuve nacque a Boulogne, al numero 16 della casa di rue du Pot d'Etain, in un edificio tuttora esistente e trasformatosi in albergo. Il padre, che Charles Augustin non conobbe mai (mor\u00ec due mesi prima della sua nascita), Charles-Fran\u00e7ois, era un esattore delle imposte che si interess\u00f2 molto di letteratura; la madre Augustine era di origini inglesi e di scarsa istruzione, ma crebbe da sola il futuro critico letterario. Nel 1809 madre e figlio si trasferirono in rue des Vieillards, e due anni dopo il bambino assistette all'ingresso in citt\u00e0 di Napoleone, vedendolo da pochi passi e rimanendone fortemente affascinato.\nNel 1817 and\u00f2 a Parigi per continuare gli studi, frequentando da esterno il \"Lyc\u00e9e Charlemagne\" e prediligendo due autori che influenzarono i suoi gusti romantici: Chateaubriand e Lamartine. Passato poi al \"Coll\u00e8ge Bourbon\", fu notevolmente impressionato da un ciclo di conferenze di Lamarck, arrivando a mettere in discussione l'educazione cattolica fin l\u00ec ricevuta. Dopo aver terminato gli studi con il massimo dei voti, si iscrisse alla facolt\u00e0 di medicina dell'ospedale Saint-Louis.\nA partire dal 1824 contribu\u00ec alla rivista \"Globe\" con una serie di scritti che prenderanno il nome di \"Premiers lundis\", estratti della sua raccolta di \"Opere\". Nel 1827 entr\u00f2 in stretto contatto, attraverso l'articolo sulle \"Odes et ballades\" di Victor Hugo, con il poeta e con il Cenacolo.\nDivenne amico di Victor Hugo dopo aver pubblicato una recensione positiva del suo libro ed ebbe una \"liaison\" con sua moglie.\nAll'Acad\u00e9mie fran\u00e7aise concorse senza successo nel 1842. L'anno successivo decise di non presentarsi, ma nel 1844 venne a crearsi una possibilit\u00e0 importante in seguito al seggio lasciato vacante dalla morte di Casimir Delavigne. Sainte-Beuve si ripresent\u00f2 con buone speranze di essere eletto, e riusc\u00ec in effetti, seppure a fatica, ad ottenere pi\u00f9 voti di Vatout e de Vigny. La sesta votazione sanciva, il 14 marzo 1844, il suo ingresso nel prestigioso consesso, dove fu accolto da un discorso di Victor Hugo, tenutosi il 27 febbraio 1845.\nDurante i tumulti del 1848 in Europa, tenne lezioni a Liegi su \"Chateaubriand ed il suo gruppo letterario\" (\"Chateaubriand et son groupe litt\u00e9raire\"). Torn\u00f2 a Parigi nel 1849, stabilendosi in rue st. Beno\u00eet. Contattato da Louis V\u00e8ron, direttore del \"Constitutionnel\", accett\u00f2 la proposta di lavoro che gli venne offerta: si trattava di preparare per ogni luned\u00ec un articolo di argomento letterario o storico, dietro il compenso di cento franchi - pi\u00f9 avanti divenuti centoventicinque - per ogni scritto. Fu questa l'occupazione principale di Sainte-Beuve, che dedic\u00f2 gran parte della sua vita alla stesura di questi \"lundis\", inglobati in seguito sotto il titolo di \"Causeries du lundi\". Il primo articolo apparve il 1\u00ba ottobre 1849. Con l'avvento del Secondo Impero, nel dicembre 1852, Sainte-Beuve pass\u00f2 al \"Moniteur\", organo ufficiale del governo, dopo che V\u00e9ron aveva venduto il \"Constitutionnel\". Il pezzo d'esordio fu pubblicato il 6 dicembre.\nIntanto, in seguito alla morte della madre ottantenne, si era trasferito nel 1850 al numero 11 di rue de Montparnasse. Avendo sostenuto il Secondo Impero, alla fine del 1854 Luigi Napoleone lo nomin\u00f2 professore di poesia latina al Coll\u00e8ge de France, dove tenne la prima lezione il 9 marzo dell'anno successivo. Fu tuttavia contestato duramente da alcuni studenti quando defin\u00ec l'imperatore \u00abgrande guerriero\u00bb e \u00abgrande scrittore\u00bb, tanto che le forze dell'ordine dovettero far sgombrare l'aula. Sainte-Beuve si ripresent\u00f2 al Coll\u00e8ge due settimane pi\u00f9 tardi, ma la contestazione si ripet\u00e9, convincendo il docente, deluso, a rassegnare le proprie dimissioni, che furono respinte. Il professore, per\u00f2, non si present\u00f2 alla terza lezione, e l'insegnamento fu impartito da supplenti.\nFu fatto senatore nel 1865, carica nella quale si distinse per le battaglie in favore della libert\u00e0 di parola e di stampa.\nAmmalatosi seriamente visse gli ultimi anni perlopi\u00f9 ritirato.\nSainte-Beuve era uomo di grande cultura, estrema delicatezza e possedeva un'acuta percezione di ci\u00f2 che era vitale e significativo nei suoi temi. Una selezione delle sue \"Causeries\" apparve in lingua inglese negli \"English Portraits\" (New York, 1875) ed un'altra negli \"Essays on Men and Women\" (Londra, 1890). E. J. Trechmann ne pubblic\u00f2 una traduzione (otto volumi, New York, 1909-1911).\nUna delle questioni maggiormente dibattute da Sainte-Beuve s'interrogava sulla necessit\u00e0, al fine di comprendere l'opera di un artista, di conoscerne la biografia. Marcel Proust prese spunto da tale questione per scrivere un articolo teso a confutarla. L'articolo di Proust prese infine la forma de \"Alla ricerca del tempo perduto\", opera - per ironia - autobiografica.\nLe sue opere influenzarono il critico letterario statunitense William Crary Brownell."}
{"id": "901941", "revid": "446353", "url": "https://it.wikipedia.org/wiki?curid=901941", "title": "Visby (corvetta)", "text": ""}
{"id": "901942", "revid": "99064", "url": "https://it.wikipedia.org/wiki?curid=901942", "title": "Chopped, Screwed, Live &amp; Unglued", "text": ""}
{"id": "901943", "revid": "729019", "url": "https://it.wikipedia.org/wiki?curid=901943", "title": "ENV 1545", "text": "La norma UNI ENV 1545 (Sistemi per carte di identificazione - Applicazioni ai trasporti di superficie) indica le modalit\u00e0 con cui descrivere gli elementi di un contratto di trasporto caricato su un titolo di viaggio elettronico su smart card.\nLa norma indica come codificare il contratto allo scopo di ottimizzare lo spazio occupato nella memoria delle carte elettroniche.\nNella parte 1 della norma sono riportati gli elementi generali dei dati, nella parte 2 sono invece riportati i dati e le liste dei codici relativi al pagamento del trasporto e del viaggio."}
{"id": "901944", "revid": "339392", "url": "https://it.wikipedia.org/wiki?curid=901944", "title": "Premio Oscar per il montaggio", "text": ""}
{"id": "901949", "revid": "287204", "url": "https://it.wikipedia.org/wiki?curid=901949", "title": "Trideps", "text": ""}
{"id": "901951", "revid": "78273", "url": "https://it.wikipedia.org/wiki?curid=901951", "title": "Isola di Cebu", "text": ""}
{"id": "901952", "revid": "1149807", "url": "https://it.wikipedia.org/wiki?curid=901952", "title": "Carl Critchlow", "text": "Il suo stile \"fully-painted\", che deve qualcosa all'energia di Simon Bisley malgrado abbia una forte conoscenza dell'anatomia, contribu\u00ec alla serie Judge Dredd come pure a Son of the Mean Machine e l'avventura \"The Ultimate Riddle\" di \"Dredd contro Batman\". Ha anche illustrato pi\u00f9 di duecento carte del gioco di carte collezionabili \"\", edito dalla Wizards of the Coast.\nHa lavorato anche con Pat Mills sul terzo libro della serie di fumetti \"Flesh\", intitolato \"Flesh III: La leggenda di Shamana\"."}
{"id": "901954", "revid": "121864418", "url": "https://it.wikipedia.org/wiki?curid=901954", "title": "Rudolf Serkin", "text": "Biografia.\nNacque a Eger (Boemia), da una famiglia ebrea di origine russa.\nStabilitosi a Vienna all'et\u00e0 di 9 anni, fu un \"enfant prodige\", debuttando con l'Orchestra filarmonica di Vienna nel 1915. In questo periodo studi\u00f2 pianoforte con Richard Robert e composizione con Joseph Marx e Sch\u00f6nberg. In questo senso Serkin pu\u00f2 essere definito \"austriaco\": pur essendo ebreo-russo, e pur avendo passato gran parte della sua esistenza in giro per il mondo, concludendo i suoi giorni da naturalizzato statunitense, la sua formazione e la sua cultura sono permeate dalla miglior tradizione viennese.\nA 17 anni, a Berlino, conobbe Adolf Busch: un fecondo sodalizio umano ed artistico che port\u00f2 alla costituzione del Quartetto Busch, quartetto d'archi, e al matrimonio di Serkin con la figlia di Busch, Irene, 15 anni dopo.\nL'esilio volontario.\nNel 1927 entrambi lasciarono la Germania per la Svizzera.\nNel 1929 accompagna Busch suonando al pianoforte al Teatro La Fenice di Venezia.\nNel 1931, presso gli studios Abbey Road di Londra, registrarono Beethoven, Bach, Schubert: registrazioni leggendarie, testimonianza di un momento di rara affinit\u00e0 artistica e sintonia umana.\nNel 1933 Hermann G\u00f6ring, in considerazione dei suoi gi\u00e0 indiscussi meriti artistici, gli propone un trattamento di riguardo e una posizione di prestigio, pur tenendo conto del divieto ad esibirsi in pubblico per un artista ebreo. La proposta venne rifiutata, e Serkin si rifugi\u00f2 in un esilio volontario a Basilea in Svizzera. Adolf Busch, seppure ariano, fece la stessa scelta. \nNel 1939 si stabil\u00ec definitivamente negli Stati Uniti d'America, dove gi\u00e0 aveva esordito al \"Coolidge Festival\" a Washington nel 1933 e dal 1934 si era esibito come solista con Arturo Toscanini, che l'accompagnava con l'Orchestra filarmonica di New York. \nI critici lo descrivono come \u00abun artista dotato di un talento inusuale e impressionante, con un tocco cristallino, pieno di potenza, di delicatezza, e di purezza sonora\u00bb. Nel 1937 tenne il suo primo r\u00e9cital alla Carnegie Hall.\nL'insegnamento.\nIl suo impegno di didatta lo port\u00f2 ad insegnare al \"Curtis Institute\" di Filadelfia dal 1939, dove sar\u00e0 direttore dal 1968 al 1977.\nNel 1950, venne invitato da Pablo Casals alla prima edizione del Festival di Prades.\nCon Casals, si occup\u00f2 del Marlboro Festival emanazione della Marlboro Music School, creata da Adolf Busch prima della sua morte, stimolando l'interesse per la musica da camera negli Stati Uniti, con l'obiettivo di trasmettere alle nuove generazioni la sua stessa passione per la musica e per l'arte.\nAl Teatro alla Scala di Milano tiene recital nel 1952 e nel 1978; nel 1961 esegue il Concerto per pianoforte e orchestra n. 1 (Brahms).\nAl Teatro La Fenice nel 1954 tiene un recital.\nGli anni della maturit\u00e0.\nFino alla fine della sua lunga vita, continu\u00f2 a testimoniare questo spirito divulgativo e ad esprimere il suo talento interpretativo, anche attraverso le scelte di repertorio e dei partner artistici. \nMemorabile la selezione di concerti per pianoforte e orchestra di Wolfgang Amadeus Mozart con la London Symphony Orchestra, con Claudio Abbado.\nAncora alla Fenice esegue nel 1973 un recital e nel 1981 il Concerto per pianoforte e orchestra n. 3 (Beethoven) ed un recital.\nNel 1979 esegue il Concerto per pianoforte e orchestra n. 1 (Brahms) diretto da Claudio Abbado al Teatro alla Scala di Milano.\nIndimenticabili i suoi recital beethoveniani con Pina Carmirelli.\nAl Grand Th\u00e9\u00e2tre di Ginevra nel 1983 esegue un recital.\nNonostante una lunga malattia, continu\u00f2 ad esibirsi in concerto fino al 1988.\nSi spense nella sua tenuta di Guildford (Vermont), nel 1991. \n\u00c8 stato il padre del pianista Peter Serkin.\nUna biografia in inglese, \"Rudolf Serkin: A Life\", di Stephen Lehmann e Marion Faber, fu pubblicata nel 2003.\nPremi.\nGrammy Award come interpreti di musica da camera:"}
{"id": "901956", "revid": "109651", "url": "https://it.wikipedia.org/wiki?curid=901956", "title": "Ka-tet", "text": ""}
{"id": "901958", "revid": "26891", "url": "https://it.wikipedia.org/wiki?curid=901958", "title": "ASPB", "text": ""}
{"id": "901959", "revid": "1305772", "url": "https://it.wikipedia.org/wiki?curid=901959", "title": "DVB", "text": ""}
{"id": "901960", "revid": "682087", "url": "https://it.wikipedia.org/wiki?curid=901960", "title": "Dvb", "text": ""}
{"id": "901963", "revid": "125362053", "url": "https://it.wikipedia.org/wiki?curid=901963", "title": "Elegy (gruppo musicale)", "text": "Gli Elegy sono una band metal olandese.\nStoria degli Elegy.\nCon la pubblicazione dei primi due dischi, \"Labyrinth of Dreams\" (1992) e \"Supremacy\" (1994), gli Elegy possono essere considerati i pionieri di un sottogenere che ha avuto un vero \"boom\" nella seconda met\u00e0 degli anni '90, contraddistinto dalla commistione dei caratteri del progressive metal con quelli del power metal. Facendo nascere, quindi, un genere del tutto nuovo: il Progressive Power Metal."}
{"id": "901967", "revid": "767487", "url": "https://it.wikipedia.org/wiki?curid=901967", "title": "Khorakhan\u00e8 (gruppo musicale)", "text": "I Khorakhan\u00e8 sono un gruppo musicale italiano, formatosi a Meldola (FC) nel 2001.\nBiografia.\nIl gruppo nasce come tribute band a Fabrizio De Andr\u00e9, e solo dal 2003 comincia a lavorare a brani inediti, che portano la formazione a vincere l'edizione 2006 di SanremoLab e la conseguente partecipazione al Festival di Sanremo 2007 con il brano \u201cLa ballata di Gino\u201d, dove vince il secondo premio della critica nella sezione giovani.\nSuccessivamente altri riconoscimenti: premio MEI come miglior gruppo 2007 Indie POP, la vittoria del Premio PMI, il premio \u201cLa Stampa 2007\u201d (quotidiano Nazionale di Torino), il \"Premio Mei-Confesercenti 2008\" per la promozione della musica italiana all'estero.\nEsce nel marzo 2007 \u201cLa ballata di Gino\u201d, primo album dei Khorakhan\u00e8 prodotto Amedeo Minghi e contenente l'omonimo brano presentato al Festival di Sanremo 2007.\nNell'estate 2008 esce un singolo contenente due brani \u201cSvalutation\u201d, cover del celebre brano di Adriano Celentano e un brano inedito, \u201cCanzone per me\u201d\nNell'ottobre 2008 hanno rappresentato l'Italia al POPKOMM di Berlino, fiera internazionale della discografia, condividendo il palco nell'Italian Night con Negrita e Modena City Ramblers.\nEsce nel giugno 2009 \u201c\"5 monete d'oro\"\u201d, il nuovo singolo che anticipa il secondo album, previsto per gennaio 2010. Il brano \u00e8 scritto da Massimo Bubola, storico cantautore coautore di tanti brani di Fabrizio De Andr\u00e8 e autore per altri artisti (da ricordare \u201cIl cielo di Irlanda\u201d, portato al successo da Fiorella Mannoia), con cui il gruppo ha avuto modo di esibirsi live in pi\u00f9 occasioni.\nIl 29 maggio 2010 ritirano all'Arena di Verona il Wind Music Award, premio assegnato a seguito dell'uscita dell'album \"L'esploratore\" (maggio 2010) e del video di \"Non ho scordato\", brano estratto dall'album dedicato alle vittime delle stragi terroristiche degli anni di piombo. L'esibizione viene in seguito trasmessa su Italia 1.\nIl 14 agosto 2010 si esibiscono nella sala d'aspetto della II classe della stazione di Bologna, luogo dove scoppi\u00f2 la bomba del 2 agosto. Una frase tratta dalla canzone \"Non ho scordato\" (La mia vendetta \u00e8 la memoria) verr\u00e0 infatti usata come slogan dall'Associazione tra i familiari delle vittime della strage alla stazione di Bologna del 2 agosto 1980, in occasione del trentennale della ricorrenza della strage.\nNel novembre 2010 esce il brano \"Ma quale crisi\", realizzato in collaborazione con il MEI (Meeting Etichette Indipendenti), per denunciare la difficile situazione delle operaio dell'OMSA di Faenza, costrette a lasciare il lavoro a causa della delocalizzazione dell'azienda in Serbia.\nEsce nel giugno 2012 per la NAR International il singolo \"Vino Rosso\", dedicato allo scrittore emiliano Pier Vittorio Tondelli, scomparso nel 1991.\nFin dalla nascita, la formazione ha sempre avuto un'intensa attivit\u00e0 live che l'ha portata a suonare in tutta Italia e all'estero: Svizzera, Polonia, Egitto, Svezia, Germania, Francia."}
{"id": "901968", "revid": "599013", "url": "https://it.wikipedia.org/wiki?curid=901968", "title": "Dvg", "text": ""}
{"id": "901972", "revid": "599013", "url": "https://it.wikipedia.org/wiki?curid=901972", "title": "Ccb", "text": ""}
{"id": "901977", "revid": "45927", "url": "https://it.wikipedia.org/wiki?curid=901977", "title": "Gioco non cooperativo", "text": ""}
{"id": "901978", "revid": "486946", "url": "https://it.wikipedia.org/wiki?curid=901978", "title": "Registratore video digitale", "text": ""}
{"id": "901979", "revid": "6066", "url": "https://it.wikipedia.org/wiki?curid=901979", "title": "Lirici greci", "text": ""}
{"id": "901980", "revid": "125265715", "url": "https://it.wikipedia.org/wiki?curid=901980", "title": "Campo Tizzoro", "text": "Campo Tizzoro (gi\u00e0 \"Campo di Zoro\") \u00e8 un paese posto sulla Montagna Pistoiese, nel comune di San Marcello Piteglio in provincia di Pistoia.\nStoria.\nCampo Tizzoro \u00e8 ricordato per la battaglia di Pistoia del 62 a.C. Questa battaglia rappresenta l'evento conclusivo della congiura di Catilina e vide contrapposte le legioni guidate dal luogotenente del console Gaio Antonio Ibrida, Marco Petreio all'esercito di Catilina. La vittoria delle truppe regolari fu schiacciante e Catilina e gran parte dei suoi fedeli trovarono la morte.\nIl paese lega la sua storia agli stabilimenti industriali che vi vengono impiantati nel 1910 dalla Societ\u00e0 Metallurgica Italiana per la produzione di cartucce: la loro nascita segna anche la creazione del nuovo nucleo urbano prima inesistente.\nIl paese \u00e8 costituito per la maggior parte dai capannoni della fabbrica che costeggiano la strada statale 66; nelle vicinanze, sempre ad opera della S.M.I., nascono le prime case operaie. Tra il 1930 ed il 1935 il paese si amplia per poter ospitare gli operai, gli impiegati e i dirigenti. Alle abitazioni si aggiungono una serie di edifici: un asilo, una scuola, la chiesa dedicata a Santa Barbara e altri servizi pubblici.\nGli impianti assumono grande rilevanza durante le guerre mondiali e furono anche una delle maggiori industrie italiane per quanto riguarda il settore della lavorazione dei laminati in bronzo, ottone ed alluminio.\nNel 1926 il paese viene collegato alla stazione ferroviaria di Pracchia attraverso la Ferrovia Alto Pistoiese nata principalmente per supportare la locale produzione industriale.\nNel 1937 hanno inizio i lavori di costruzione dei rifugi antiaerei: un complesso di gallerie scavate nella roccia sotto il perimetro dell'area degli stabilimenti. \nDopo la seconda guerra mondiale la S.M.I. ha continuato ad essere, fino agli anni ottanta, il cuore dell'economia della montagna pistoiese. In seguito ha visto un progressivo declino fino alla sua definitiva chiusura avvenuta nel 2006. \nAttualmente gli edifici sono stati ristrutturati, parzialmente convertiti in museo e messi in vendita per il rilancio dell'economia locale.\nToponimo.\nIl toponimo Campo Tizzoro (spesso scritto Campotizzoro) si pensa possa derivare da \"campus thesauri\", campo del tesoro (con possibili riferimento a Catilina) oppure dalla parola \"tizzi\" (abbreviazione di tizzone) a causa dei fuochi accesi per bruciare le salme dei cadaveri all'indomani della battaglia. Anche altre interpretazioni sono legate al combattimento: \"campus tentorium\", campo per l'attendamento e anche \"campus contentorium\", campo dello scontro. Un'altra interpretazione sarebbe legata alla geografia del luogo derivando il nome Tizzoro dal latino \"tensus\", disteso, inteso in questo caso nel senso di pianeggiante.\n\u00c8 nota anche la denominazione Campo di Zoro, utilizzata per la stazione ferroviaria. Tutt\u2019altra ipotesi, qualora ci fosse un\u2019origine celtica del nome, \u00e8 la derivazione da \"Artoz\u2019\u2019, \"campo diboscato, pianeggiante. Essendo i Celti presenti in numerose zone dell\u2019Appennino tosco emiliano e certamente nelle alture Apuane e parte della Garfagnana, poco distanti dalla valle di Campo Tizzoro. Un esempio \u00e8 Artoz (Domegge di Cadore, Bl): attuale Nart\u00f3z, \u00abprato disboscato con ampio tratto pianeggiante\u00bb. Forse dal celtico arto- \u2018orso\u2019 + suffisso *-\u016dc\u0115us (M. T. Vigolo), o da un nome di persona in Art(o)-. Cfr. Artegna e Artogne. Attestato: in Artoz (1768)."}
{"id": "901985", "revid": "767487", "url": "https://it.wikipedia.org/wiki?curid=901985", "title": "Pretty Baby", "text": "Pretty Baby \u00e8 un film del 1978 prodotto e diretto da Louis Malle, la cui sceneggiatura \u00e8 stata scritta da Polly Platt. Il titolo \u00e8 ispirato alla canzone omonima di Tony Jackson, usata come colonna sonora.\nTrama.\n1917, negli ultimi mesi di legalit\u00e0 della prostituzione, a Storyville, nel quartiere a luci rosse di New Orleans, \"Hattie\", una prostituta dell'elegante \"casa\" di \"Madame Nell\", vive nel bordello con la figlia dodicenne \"Violet\". A loro si interessa Bellocq, il fotografo che tutte chiamano pap\u00e0. La madre abbandona \"Violet\" nel \"bordello\" per sposarsi con un cliente, \"Alfred Fuller\", e con lui trasferirsi a St. Louis, di conseguenza \"Madame Nell\" mette all'asta la verginit\u00e0 di \"Violet\", aggiudicata per quattrocento dollari. Bellocq, intenerito, offre a \"Violet\" la possibilit\u00e0 di vivere con lui. Quest'ultima, dapprima riluttante, si trasferisce a casa dell'uomo, per poi ritornare al bordello che per\u00f2 viene chiuso definitivamente, e Violet dopo essere rimasta chiusa fuori, decide di sposare Bellocq. Quando \"Hattie\" ritorna, \"Violet\" lascia il marito e va a vivere con la madre.\nMusica.\nLa colonna sonora, curata da Jerry Wexler, riprende lo stile blues della citt\u00e0 di New Orleans e dei musicisti jazz di inizio XX secolo, in particolare di Jelly Roll Morton. \u00c8 stata candidata all'Oscar alla migliore colonna sonora come miglior adattamento. \u00c8 eseguita da Bob Greene (piano solista), Kid Thomas (tromba), Louis Cottrell (clarinetto), Raymond Burke (clarinetto), James Booker e dalla New Orleans Ragtime Orchestra.\nL'LP della colonna sonora, intitolato \"Pretty Baby\", \u00e8 stato distribuito nel 1978 dalla ABC Records.\nDistribuzione.\n\u00c8 stato presentato in concorso al 31\u00ba Festival di Cannes, dove ha conquistato il Grand Prix tecnico."}
{"id": "901988", "revid": "287204", "url": "https://it.wikipedia.org/wiki?curid=901988", "title": "Shaykh Abdalqadir as-Sufi al-Murabit", "text": "Biografia.\nHa scritto due romanzi, \"The Book of Strangers\" (1972, che narra, in forma di fiction, il suo accostarsi al sufismo) e \"The Ten Symphonies of Gorka Konig: a fictional textbook\" (1989), tre testi teatrali ed uno studio filosofico, \"New Wagnerian\".\nLa sua attivit\u00e0 si svolse anche in ambito televisivo:\nNel 1963 interpret\u00f2 il ruolo di \"Maurice\", l'artista in frac, amico di \"Guido\", che dirige il famoso carosello finale del film \"8\u00bd\" di Federico Fellini. Con il regista riminese condusse inoltre un'intervista per la BBC nel 1966: \"Familiar Spirits: An Interview With Federico Fellini\".\nSembra che, sempre negli anni '60, frequentando Eric Clapton, abbia fatto conoscere a quest'ultimo le vicende di Layla e Majnun, che gli avrebbero poi ispirato Layla, una delle sue canzoni pi\u00f9 celebri. \nA partire dalla sua conversione all'Islam nel 1963, ad opera dell'Imam della moschea Qarawwiyn di Fez, Shaykh Abdalqadir as-Sufi ha cominciato a raccogliere intorno a s\u00e9 dei discepoli, creando diverse comunit\u00e0 prima in Gran Bretagna e poi in Europa, Asia, Africa e America. Agli inizi si trattava di comunit\u00e0 \"Darqawi\", ma a partire dagli anni '80 rinomin\u00f2 il movimento di cui era a capo Movimento Islamico \"Murabitun\", impegnato nella propagazione dell'Islam, nella lotta all'usura e nel ristabilimento del tradizionale sistema monetario aureo.\nIl suo \"Idhn\" (autorizzazione) proviene da due shaykh: il marocchino Shaykh Muhammad ibn al-Habib, il suo primo maestro, che gli confer\u00ec il titolo di \"Muqaddim\" (rappresentante) in Occidente, e Shaykh Muhammad al-Fayturi Hamudah, diretto rappresentante della tariqa Alawiyya in Libia.\nLo Shaykh risiede attualmente in Sudafrica.\nTra i testi da lui pubblicati nel corso degli ultimi 30 anni:\nNel 2001 la \"Science University\" di Penang, Malaysia gli ha conferito una laurea ad honorem in letteratura per il complesso dei suoi scritti. Nel 2005 sono stati pubblicati i suoi \"Collected Works\". Nel 2006 ha pubblicato un libro di teoria politica intitolato \"The Time of the Bedouin\"."}
{"id": "901997", "revid": "729019", "url": "https://it.wikipedia.org/wiki?curid=901997", "title": "Giovanni Roselli", "text": "Tra il 2005 ed il 2006 ha lottato nel roster di Raw della World Wrestling Entertainment come Romeo Roselli o semplicemente Romeo. Assieme ad Antonio Thomas ha dato vita al tag team degli Heart Throbs.\nCarriera.\nGli inizi.\nRoselli cominci\u00f2 a fare wrestling nel circuito indipendente e per la Junior Pro Wrestling Association con il nome di Johny Heartbreaker.\nIl 23 gennaio 2004 a Southbridge, Massachusetts, Johny Heartbreaker ed Antonio Thomas batterono Cueball e Nick McKenna vincendo cos\u00ec il titolo di coppia EWA (Eastern Wrestling Alliance).\nWorld Wrestling Entertainment.\nNel febbraio 2005, Roselli firm\u00f2 un contratto di sviluppo con la WWE. Sia Anthonio Thomas che Roselli debuttarono poco dopo in tag team con il nome di Heart Breakers.\nNell'aprile 2005 William Regal e Tajiri difesero con successo il World Tag Team Championship contro i debuttanti Romeo ed Antonio, conosciuti come gli Heart Throbs. I due presero poi parte al Tag Team Turnmoil Match per i titoli di Regal e Tajiri a Backlash 2005.\nGli Heart Throbs, che si ponevano come heel, apparvero perlopi\u00f9 nel durante Heat. Ebbero feud di poca durata con Eugene e William Regal, The Hurricane e Rosey ed i V-Squared (Val Venis e Viscera).\nDurante la prima puntata di Heat del 2006 il tag turn\u00f2 face ed incominci\u00f2 ad intrattenere la folla portando due ragazze con loro sul ring, facendole danzare. Il 10 febbraio 2006 furono entrambi licenziati dalla WWE.\nDopo la WWE.\nRoselli continu\u00f2 la sua carriera di lottatore nel circuito delle federazioni indipendenti, talvolta facendo team o lottando contro Antonio. Roselli fece anche un'apparizione nella Ohio Valley Wrestling.\nA novembre Roselli apparve nello show televisivo \"Pants Off Dance Off\", uno show in cui la gente si spoglia e danza in una gara diretta da Jodie Sweetin.\nEntrambi gli Heart Throbs apparvero in seguito nello show Ham on the Street del Food Network, cucinando aiutati dallo chef George Duran.\nRoselli abbandon\u00f2 quindi gli Stati Uniti per andare in tour con la Nu-Wrestling Evolution. Durante uno degli show del tour, svoltosi a Palermo il 10 dicembre 2006, il purosangue italiano ha sconfitto Vampiro conquistando il titolo NWE.\nRoselli, ancora con Antonio come partner, fece un debutto a sorpresa al pay-per-view Destination X della Total Nonstop Action nel marzo 2007 con Christy Hemme come loro manager, tuttavia furono sconfitti dai Voodoo Kin Mafia (BG James e Kip James).\nHa quindi lottato in altre federazioni del circuito indipendente, conquistando inoltre il Nu-Wrestling Evolution Heavyweight Championship a Palermo nel dicembre 2006. Ha quindi perso la cintura per forfait in favore di Orlando Jordan il 19 aprile 2008 durante la tappa di Barcellona del tour spagnolo della federazione."}
{"id": "902002", "revid": "43211", "url": "https://it.wikipedia.org/wiki?curid=902002", "title": "Nu Wrestling Evolution", "text": ""}
{"id": "902006", "revid": "1573940", "url": "https://it.wikipedia.org/wiki?curid=902006", "title": "Ancylus fluviatilis", "text": "L'ancilo (Ancylus fluviatilis \u00e8 un mollusco gasteropode con conchiglia, appartenente alla famiglia Planorbidae.\nDescrizione.\nL'ancilo \u00e8 un minuscolo mollusco d'acqua dolce, provvisto di una conchiglia a forma di cappuccetto appuntito e lunga tra i 5 e i 7\u00a0mm. La parte inferiore del corpo \u00e8 costituita da un piede dall'ampia suola con cui aderisce saldamente alle pietre sommerse senza correre il rischio di essere trascinato dalle acque impetuose. Si nutre di alghe microscopiche e di altri organismi che incrostano le superfici delle rocce attraverso la radula. Sulle rocce si muove poco e molto lentamente."}
{"id": "902007", "revid": "1305772", "url": "https://it.wikipedia.org/wiki?curid=902007", "title": "NWE", "text": ""}
{"id": "902008", "revid": "767487", "url": "https://it.wikipedia.org/wiki?curid=902008", "title": "Tim Vigil", "text": "\u00c8 un disegnatore di fumetti molto conosciuto nell'underground horror per adulti. La miniserie \"Faust: Love of the Damned\" da lui disegnata su testi dello sceneggiatore David Quinn, tuttora in fase di sviluppo, \u00e8 stata trasposta in film dal regista cult horror Brian Yuzna.\nIl libro illustrato \"Book of M\", che segue eventi e personaggi paralleli al fumetto \"Faust: Love of the Damned\" ha avuto una nomination per il prestigioso Bram Stoker Award nel 1999 come miglior volume illustrato.\n\u00c8 famoso per il suo utilizzo del bianco e nero e per disegnare scene splatter estremamente realistiche.\nAltri fumetti da lui realizzati sono alcuni episodi di \"Badger\" (solo matite), la mini-serie \"Zero Tolerance\" (su testi di David Barbour, inchiostrato da Tim Tyler), \"Chain Gang\" (in collaborazione col fratello Joe Vigil, su testi dello scrittore Rex Miller), \"Gunfighters in Hell\" (chine su matite del fratello Joe), \"Cuda\" (sfondi del fratello Joe e chine di Tim Tyler), \"Webwitch\" (testi e matite, con chine di Jeff Austin), \"Ravage\" (scritto ed inchiostrato da Tim Tyler) e altri ancora.\nTim Vigil ha anche realizzato copertine e illustrazioni per fumetti italiani scritti da Enrico Teodorani (il creatore di Djustine ed altre sexy eroine dei fumetti) e disegnati da suo fratello Joe Vigil e/o dal suo abituale collaboratore Tim Tyler. Sempre su testi di Enrico Teodorani, Tim Vigil ha disegnato alcune storie brevi di Calavera, personaggio creato da Teodorani assieme a Joe Vigil, che in queste storie coadiuva il fratello mettendo i toni di grigio sulle tavole."}
{"id": "902023", "revid": "125846399", "url": "https://it.wikipedia.org/wiki?curid=902023", "title": "Jeremy Clarkson", "text": "\u00c8 noto soprattutto per aver co-presentato i programmi automobilistici \"Top Gear\", dal 2002 al 2015 e, a partire dal 2015, \"The Grand Tour\" insieme a Richard Hammond e James May. Scrive anche rubriche settimanali per \"The Sunday Times\" e \"The Sun\". Dal 2018 conduce il programma \"Who Wants To Be A Millionaire?\" (versione inglese di \"Chi vuol essere milionario?\").\nIl suo stile ironico e provocatorio, sia in privato che come presentatore, ha suscitato spesso critiche da parte di media, politici e pubblico. Clarkson ha tuttavia un notevole seguito, sia in Inghilterra che all'estero, essendo accreditato come uno dei principali fautori della rinascita di Top Gear come uno degli spettacoli pi\u00f9 popolari della BBC.\nBiografia.\nClarkson \u00e8 nato a Doncaster in una famiglia attiva nella vendita di coperture per teiere. Il business della famiglia si \u00e8 poi allargato alla vendita di popolarissimi giocattoli dell'orso Paddington, che hanno permesso ai Clarkson di iscrivere il figlio presso delle scuole private, prima alla Hill House School di Doncaster e successivamente alla Repton School di Repton, Clarkson venne successivamente espulso dalla scuola a causa del suo carattere ribelle e della discontinuit\u00e0 nel rendimento.\nNel 1993 ha sposato la sua manager, Frances Cain, da cui ha avuto tre figli. La coppia ha divorziato nel 2014. Dal 2017 ha una relazione con l'attrice irlandese Lisa Hogan. Clarkson vive in una tenuta presso Chadlington, frazione di Chipping Norton, nell'Oxfordshire, in cui \u00e8 stato ambientato il suo programma \"Clarkson's Farm\", trasmesso su Amazon Prime Video.\nCarriera.\nInizialmente impegnato nella vendita di giocattoli di orsi Paddington insieme al padre, ha successivamente iniziato a lavorare come giornalista locale nel nord dell'Inghilterra, facendo brevi recensioni di auto economiche. Nel 1984 ha fondato insieme al giornalista sportivo Jonathan Jill la \"Motoring Press Agency\", specializzata nelle recensioni di auto per riviste di automobilismo, con cui ha iniziato a farsi conoscere dagli addetti ai lavori.\nClarkson \u00e8 diventato famoso come presentatore del formato originale di Top Gear nel 1988. Dalla met\u00e0 degli anni novanta, \u00e8 diventato un personaggio pubblico riconosciuto, apparendo regolarmente in televisione britannica con i propri spettacoli per la BBC e come ospite in altri programmi. \nOltre all'automobilismo, Clarkson ha prodotto documentari e libri su argomenti come la storia e l'ingegneria. Nel 1998 ha presentato la prima serie di \"Robot Wars\" e dal 1998 al 2000 ha anche condotto il suo talk show, \"Clarkson\". Ha condotto inoltre gli show \"Clarkson Meets the Neighbours\" e lo show motoristico \"National Exhibition Centre\" a Birmingham, con Tiff Needell e Richard Hammond. \nAssieme a James May \u00e8 stato il primo a raggiungere il Polo nord magnetico su un'auto, episodio ripreso e trasmesso dalla trasmissione \"Top Gear\" il 25 luglio 2007 sul canale BBC Two.\nIl motivo maggiore di fama mondiale rimane comunque la co-conduzione del programma \"Top Gear\" dal 1988 al 1999 e ancora dal 2002 quando \u00e8 stato proposto nuovamente con un nuovo formato.\nIl 10 marzo 2015 la BBC annuncia la sospensione di Jeremy Clarkson dal programma \"Top Gear\" in seguito a una lite con uno dei produttori. Il 25 marzo la BBC annuncia di non aver rinnovato il contratto al presentatore. Poco dopo anche i compagni di conduzione Richard Hammond e James May lasciano il programma. Dal 2016 il trio conduce \"The Grand Tour\" su Amazon Prime Video, in cui vengono ripresi il format e lo stile irriverente che caratterizzavano \"Top Gear\". \nIl 9 marzo 2018 \u00e8 stato annunciato che Clarkson sarebbe stato il conduttore di \"Who Wants To Be A Millionaire?\" in sostituzione di Chris Tarrant. \nNel 2020 Clarkson dichiara di aver rifiutato l\u2019offerta di tornare alla BBC propostagli dal direttore generale Tim Davie.\nNel 2019 parte con la prima stagione del suo nuovo programma \"Clarkson's Farm\" in esclusiva su Prime video. Nel 2021 apre il \"Diddly Squat Farm Shop\" a Chadlington, il negozio nel quale vende i prodotti della sua fattoria."}
{"id": "902026", "revid": "1505830", "url": "https://it.wikipedia.org/wiki?curid=902026", "title": "Mirabilis (azienda)", "text": "Mirabilis era il nome di una azienda israeliana famosa per aver creato ICQ, un software di instant messaging, ed essere cos\u00ec stata un pioniere della chat online che ha rivoluzionato la comunicazione su Internet. \nStoria.\nMirabilis \u00e8 stata fondata nel 1996 da quattro israeliani: Arik Vardi, Yair Goldfinger, Sefi Vigiser e Amnon Amir. Si sono conosciuti mentre lavoravano per una societ\u00e0 di software di Tel Aviv, Zapa Digital Arts, specializzata in strumenti grafici tridimensionali per Internet. Nel 1996, hanno lasciato Zapa e hanno creato ICQ in meno di due mesi. I fondi per sviluppare la tecnologia, alcune centinaia di migliaia di dollari, sono stati forniti da Yossi Vardi, il padre di Arik Vardi e uno dei fondatori di Israel Chemicals.. Mirabilis \u00e8 stata fondata in un piccolo appartamento a San Jose, in California, dove l'accesso a Internet era pi\u00f9 economico. \nIl successo di Mirabilis \u00e8 derivato dalla diffusione di ICQ che si \u00e8 diffuso rapidamente tramite il \"passaparola\" tra utenti, poich\u00e9 gli utenti consigliavano l'uso del software ai loro amici in modo da poter comunicare insieme. Questo sistema ha fatto crescere stabilmente la rete di utilizzatori di ICQ attirati soprattutto dall'idea di poter parlare esclusivamente con persone conosciute, a differenza di altre piattaforme di comunicazione come IRC.\nL'8 giugno 1998, nonostante l'azienda non avesse guadagni, America Online (AOL) ha pagato 240 milioni di dollari americani in contanti (e 400 milioni in totale) per comprare Mirabilis. AOL possiede oltre a ICQ anche AIM (AOL Instant Messenger) mantenendolo come software indipendente, e creando cos\u00ec una illusione di una competizione nel mercato degli instant message.\nIl 28 aprile 2010 AOL ha venduto ICQ a Digital Sky Technologies per 187,5 milioni di dollari. Cinque mesi pi\u00f9 tardi, nel settembre 2010, Digital Sky Techonologies ha cambiato il nome in Mail.Ru Group, societ\u00e0 guidata da Yuri Milner, quotata nel novembre 2010 alla Borsa di Londra e tra i maggiori investitori nel mercato Internet russo e dell'Europa orientale."}
{"id": "902041", "revid": "2044019", "url": "https://it.wikipedia.org/wiki?curid=902041", "title": "Olivia Manescalchi", "text": "Dal 1999 al 2008 ha interpretato la Gnoma Linfa nella \"Melevisione\" in onda su Rai 3.\nBiografia.\nSi \u00e8 diplomata nel 1993 alla scuola del Teatro Stabile di Torino di Luca Ronconi. Successivamente ha preso parte ad alcuni seminari di formazione con Umberto Orsini, Mauro Avogadro, Gabriele Lavia, Ettore Scola. Partecipa negli anni a produzioni del Teatro Stabile di Torino e di Teatro Settimo.\nPer la TV da segnalare la partecipazione alla serie \"La parola ai giurati\" e al film TV \"Due mezzi pap\u00e0\". Per il cinema ha partecipato al film di Giuseppe Piccioni \"Fuori dal mondo\". Nel gennaio 2002 debutta in \"Un giorno dopo l'altro\" di Carlo Lucarelli, spettacolo in cartellone al Teatro Stabile di Torino. Nel 2018 partecipa alla seconda serie di \"Sacrificio d'amore\", l\u2019anno seguente a \"Il mondo sulle spalle\" su Rai 1.\nNel 2019 recita nella miniserie televisiva \"Ognuno \u00e8 perfetto\" diretta da Giacomo Campiotti, e nel 2021 nel film per la televisione \"Chiara Lubich - L'amore vince tutto\", sempre diretto da Campiotti."}
{"id": "902043", "revid": "1543377", "url": "https://it.wikipedia.org/wiki?curid=902043", "title": "Diavolo del Jersey", "text": "Il Diavolo del Jersey \u00e8 una creatura semi-umana che vivrebbe nei boschi del New Jersey.\nQuesto mostro abiterebbe le foreste acquitrinose a sud-est del New Jersey, che in origine erano abitate dai Pellerossa. Con l'avvio dell'industrializzazione queste paludi furono poi prosciugate per dare spazio alle citt\u00e0.\nSecondo le leggende locali, questa bestia di forma umanoide sarebbe divenuta maligna col passare del tempo, dopo che sua madre (una strega) la abbandon\u00f2 nel bosco. Sua madre non voleva avere tredici figli e quindi maledisse quest'ultimo, pregando che nascesse diavolo e dannato a vita. Cos\u00ec fu e l'essere inizi\u00f2 a crescere e a nutrirsi di carne umana e di bestiame.\nNel 1740 i sacerdoti del luogo esorcizzarono queste paludi per cento anni e fino al 1890 non si ebbero avvistamenti della creatura.\nLe testimonianze sono molte e sono sempre state molto simili a quelle dell'Uomo falena: la gente descrisse la bestia come un essere alato con grandi occhi rossi, che emetteva un sibilo prima di attaccare. Dal 1909 la sua popolarit\u00e0 aument\u00f2, col passare del tempo si credette che questo fosse un Chupacabras, dalla velocit\u00e0 innaturale. Questa creatura potrebbe forse essere una Gru delle dune, in quanto l'altezza dell'animale \u00e8 intorno ai due metri ed emette degli squittii prima di attaccare le prede, o forse potrebbe appartenere alla stessa famiglia dell'Uomo falena. Ad ogni modo non vi \u00e8 prova alcuna dell'esistenza di questo strano essere e l'ipotesi pi\u00f9 accreditata \u00e8 quella di una mera leggenda metropolitana portata avanti per motivi commerciali.\nL'aspetto.\nSecondo la leggenda questo essere sarebbe nato nel 1735 da una strega, che lo maledisse per essere stato il tredicesimo dei suoi figli e perch\u00e9 deforme; altre fonti affermano che nacque normale, e che col tempo gli spuntarono le ali da pipistrello e una lunga coda. Secondo dei testimoni, invece, avrebbe l'aspetto di una gru, con testa e zoccoli da cavallo, grandi artigli nelle zampe anteriori, possenti ali da pipistrello sulla sottile schiena e un lungo ed esile collo. Si racconta che una volta in volo emetta un grido stridulo e delle fiamme dalla bocca.\nLa sua figura nel passare del tempo.\nNel XVIII secolo, con l'aumentare degli avvistamenti, questo mostro divenne un tipico argomento di discussione della storia locale. Nel 1909 un agente teatrale dipinse un canguro di verde, gli attacc\u00f2 delle ali finte e lo espose in una gabbia, come burla nei confronti di chi credeva nell'esistenza di questo mostro. Oggi, il Diavolo del Jersey \u00e8 diventata una mascotte per la gente del posto, e lo si pu\u00f2 trovare su magliette, spille e in alcuni cocktail a lui intitolati.\nNella letteratura.\nUn famoso folklorista, Jan Harold Brunvand, ha dedicato un intero capitolo del suo libro \"The Baby Train\" a questo mostro.\nNella fiction.\nNella prima stagione di \"X-Files\" il quinto episodio \u00e8 dedicato a questa creatura, intitolato appunto \"Il Diavolo del Jersey\".\nNel nono episodio della settima stagione di \"Supernatural,\" dal titolo \"Il Diavolo del Jersey,\" si tratta di questa creatura.\nNella puntata \"Il Campeggio della famiglia Long\" del cartone animato \"American Dragon\", il protagonista, il dragone americano Jake, organizza un campeggio con suo padre e alcuni suoi amici nei boschi del New Jersey, ma viene contattato da una trib\u00f9 locale di spiritelli che gli chiede di proteggerli dal Diavolo di Jersey, che ogni cento anni attacca il villaggio per sette giorni razziandone le riserve alimentari e lasciando morire di fame gli spiriti. Bench\u00e9 sia rappresentata come una caricatura (trattandosi di un cartone animato) la controparte del Diavolo \u00e8 comunque molto fedele all'immaginario collettivo: si tratta infatti di una creatura piuttosto alta, simile a un caprone e provvista di ali. Nonostante il suo aspetto, inoltre, conserva grande forza e agilit\u00e0, oltre ad una inaspettata dose di astuzia, che gli permettono di combattere col drago ad armi pari. Il Diavolo e Jake si scontrano pi\u00f9 volte, e alla fine sembra che Jake sia sul punto di essere ucciso, ma viene salvato dal padre che, scambiando il mostro per un orso, lo fa precipitare da un dirupo.\nA questa leggenda \u00e8 ispirato anche il film di genere mockumentary (inedito in Italia) \"The Last Broadcast\".\nNella musica.\nIl noto cantante statunitense Bruce Springsteen, nell'Halloween del 2008 ha composto una canzone dedicata al Diavolo del Jersey e ne ha permesso il download gratuito sul proprio sito.\nNello sport.\nLa squadra di hockey su ghiaccio dei New Jersey Devils, con sede a Newark e militante nella National Hockey League, prende il suo nome dalla leggendaria creatura.\nNei videogiochi.\nNel 1997 la Sony ha pubblicato un platform dedicato a questa creatura chiamato appunto \"Jersey Devil\". rilasciato per PlayStation.\nNella serie videoludica a episodi, \"The Wolf Among Us\" di Telltale Games, basata sulla serie a fumetti \"Fables\" di Bill Willingham, nel quarto e quinto episodio della prima stagione (rilasciati nel 2014) \u00e8 presente il personaggio Jersey che prende la sua caratterizzazione proprio dalla leggenda del Diavolo del Jersey.\nCollegamenti esterni.\nApprofondimento sul Diavolo del Jersey su La Bottega del Mistero "}
{"id": "902051", "revid": "53669", "url": "https://it.wikipedia.org/wiki?curid=902051", "title": "Wolf, la belva \u00e8 fuori", "text": ""}
{"id": "902052", "revid": "2039310", "url": "https://it.wikipedia.org/wiki?curid=902052", "title": "Campeonato Brasileiro S\u00e9rie A", "text": "Il Campeonato Brasileiro S\u00e9rie A, conosciuto popolarmente come Brasileir\u00e3o, \u00e8 il massimo livello del campionato brasiliano di calcio.\nViene organizzato dal 1959 dalla Confedera\u00e7\u00e3o Brasileira de Futebol e vi partecipano, attualmente, 20 squadre. Si gioca nell'anno solare, da maggio a dicembre.\nNel 2020 il campionato brasiliano si \u00e8 posizionato al 3\u00ba posto della classifica mondiale dei campionati stilata annualmente dall'IFFHS e al 1\u00ba posto a livello continentale.\nStoria.\nIl Campeonato Brasileiro S\u00e9rie A nacque nel 1971 anche se in precedenza vennero organizzati il Torneo Roberto Gomes Pedrosa e la Ta\u00e7a Brasil, antenati del campionato brasiliano di calcio, per scegliere le squadre che avrebbero rappresentato il Brasile nelle competizioni organizzate dalla CONMEBOL.\nInizialmente non vi erano retrocessioni, dato che le squadre partecipanti venivano designate tramite invito dalla CBD. Dal 1973 al 1979 fu l'unico campionato a livello nazionale.\nCorinthians, San Paolo e Portuguesa non presero parte all'edizione 1979, protestando contro il sistema di qualificazione che permetteva al Palmeiras e al Guarani di cominciare a disputare la competizione partendo dalla fase finale essendo stati finalisti l'anno precedente.\nNel 1980 il campionato fu riorganizzato e le squadre furono portate da 96 a 40 e successivamente diminuite ulteriormente. Nel 1995 venne introdotto un unico girone all'italiana da 24 squadre (26 nel 1997 e 22 nel 1999) e una fase finale ad eliminazione diretta per l'assegnazione del titolo.\nNel 1999 fu adottato un sistema di retrocessione simile a quello della Primera Divisi\u00f3n argentina: furono retrocesse le quattro squadre con la peggior media punti nella prima fase delle edizioni 1998 e 1999. Tuttavia questo sistema rest\u00f2 in vigore solo per quell'anno, anche perch\u00e9 il Gama contest\u00f2 la retrocessione e la CBF, dopo che la giustizia diede ragione alla squadra di Brasilia, riconobbe come ufficiale la Copa Jo\u00e3o Havelange organizzata dal \"Clube dos 13\" e a cui parteciparono ben 116 squadre.\nSuccessivamente il campionato torn\u00f2 ad essere organizzato dalla CBF inizialmente a 28 squadre, che poi scesero nelle varie edizioni successive fino alle attuali 20 nel 2006. A partire dall'edizione del 2003 \u00e8 stata rimossa la fase finale ad eliminazione diretta e il titolo viene quindi assegnato alla squadra prima classificata al termine della stagione.\nNel dicembre del 2010 la CBF ha deciso di unificare il campionato brasiliano di prima divisione, riunendo cos\u00ec gli albi d'oro dei titoli di campione brasiliano di Ta\u00e7a Brasil e Torneo Roberto Gomes Pedrosa, equiparando i titoli di queste due competizioni a quello della S\u00e9rie A, distinguendo i tornei col loro nome originale nelle statistiche.\nFormula.\nUna delle caratteristiche del campionato brasiliano di calcio era la mancanza di un sistema di organizzazione, che cambiava ogni anno, cos\u00ec come le regole e il numero delle squadre partecipanti.\nDopo che il Parlamento brasiliano approv\u00f2 il \"C\u00f3digo do Torcedor\" (Codice del Tifoso), la CBF fece ordine nel confuso calendario del calcio brasiliano, riducendo il tempo disponibile per la disputa delle competizioni nei vari stati e adottando il sistema del girone all'italiana con partite di andata e ritorno per il campionato nazionale. Fu anche ridotto progressivamente il numero delle squadre partecipanti fino alle attuali 20. Inoltre nel 2006 fu anche introdotto il limite di 3 stranieri schierabili contemporaneamente in campo.\nLe 20 squadre partecipanti si affrontano a turno nel girone di andata e di ritorno da maggio a dicembre. Per ogni partita sono assegnati tre punti alla squadra vincitrice dell'incontro e zero a quella sconfitta. In caso di pareggio \u00e8 assegnato un punto ad entrambe.\nAlla fine della stagione la squadra prima classificata vince il titolo di Campione del Brasile e anche il relativo trofeo. Tale squadra si qualifica inoltre per la Coppa Libertadores, insieme alle squadre classificate dal secondo al sesto posto del campionato, come anche la vincitrice della Coppa del Brasile, mentre la settima e l'ottava classificata si qualificano per i preliminari della massima competizione sudamericana per club. \nLe squadre dalla nona alla quattordicesima classificata accedono invece alla Coppa Sudamericana. Se tra di esse vi \u00e8 la vincitrice della Coppa nazionale allora alla Coppa Sudamericana accede la quindicesima in classifica. Le ultime quattro classificate, infine, retrocedono in S\u00e9rie B.\nPartecipazioni per squadra.\nSono 129 le squadre ad aver partecipato alle 51 stagioni di Brasileirao S\u00e9rie A dal 1971 al 2021 (in grassetto). \nSquadre 2021.\n "}
{"id": "902053", "revid": "131962", "url": "https://it.wikipedia.org/wiki?curid=902053", "title": "Classe LCA", "text": ""}
