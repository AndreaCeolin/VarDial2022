{"id": "857113", "revid": "599013", "url": "https://it.wikipedia.org/wiki?curid=857113", "title": "Pecorino sardo", "text": "Il pecorino sardo \u00e8 un formaggio ovino a Denominazione di origine protetta (DOP), prodotto in Sardegna.\n\u00c8 a pasta semicotta, prodotto con latte intero di pecora proveniente da allevamenti sardi, eventualmente termizzato o pastorizzato, caglio, sale e fermenti lattici e viene commercializzato in due versioni: una dolce, pi\u00f9 fresca, di circa 1-2 mesi, ed una matura, pi\u00f9 stagionata, non inferiore ai 2 mesi.\nStoria.\nIl Pecorino Sardo \u00e8 uno dei formaggi pi\u00f9 antichi della Sardegna. Ritrovamenti archeologici (nello specifico bronzetti raffiguranti pastori al lavoro) infatti dimostrarono come gi\u00e0 ai tempi della civilt\u00e0 nuragica la popolazione isolana era dedita all\u2019allevamento degli ovini. Ai tempi dei cartaginesi, e poi dei romani, la Sardegna divenne uno dei maggiori centri di produzione di grano del mar Mediterraneo, cos\u00ec i boschi lasciarono posto al grano, ma anche al pascolo, il quale si diffuse rapidamente grazie alle particolari e favorevolissime condizioni ambientali e climatiche dell\u2019isola in cui prati naturali, ricoperti da una variegata e ricca vegetazione cespugliosa rappresentarono una importantissima fonte alimentare per gli ovini allevati nell\u2019isola.\nfase del processo: stagionatura\nLe prime precise notizie storiche sulle antiche origini del Pecorino Sardo DOP risalgono alla fine del XVIII secolo, con il \"Discorso georgico indicante i considerevoli vantaggi che si possono ricavare dalle pecore sarde\", volume datato 1787 e redatto dal Cavaliere Don Giuseppe Cossu, censor generale e segretario delle regie giunte in Sardegna, il quale indicava tra i formaggi ovini prodotti nell'isola i \"Bianchi\", i \"Rossi Fini\", gli \"Affumicati\", la \"Fresa\" e lo \"Spiatatu\". Tra questi, il \"Rosso Fino\" e l\u2019\"Affumicato\" possono essere considerati i progenitori del Pecorino Sardo. Tali formaggi venivano ottenuti da latte crudo o da latte riscaldato con pietre arroventate ivi immerse a tale scopo.\nCon il passare dei secoli le tecniche di lavorazione si affinarono e gli insegnamenti della tradizione man mano si fusero con nuove e pi\u00f9 innovative pratiche di trasformazione. Tra il XIX e il XX secolo, e poi dagli anni'60 in particolare, nuovi metodi di produzione quali l\u2019uso del termometro, la filtrazione del latte, l\u2019impiego di caglio liquido titolato e grazie a moderni macchinari e alle innovazioni tecnologiche furono migliorate le condizioni igieniche di trasformazione, vennero razionalizzati i trattamenti termici, i tempi e le modalit\u00e0 di semi cottura della cagliata, l\u2019uso degli innesti naturali di batteri lattici e del caglio, in modo da favorirne una maggiore commercializzazione del prodotto finito.\nTipologia.\nIl Pecorino Sardo viene prodotto in due tipologie: \"maturo\" e \"dolce\". Il \"maturo\", \u00e8 di forma cilindrica, con peso compreso tra 1,7 e 4\u00a0kg; a facce piane di diametro di 15-22 centimetri e con scalzo diritto di 10-13 centimetri. La crosta \u00e8 liscia, consistente, di colore bruno nelle forme pi\u00f9 stagionate. La pasta \u00e8 bianca, tendente con il progredire della stagionatura al paglierino, compatta o con rada occhiatura, dal gusto forte e gradevolmente piccante. Le forme, di stagionatura non inferiore ai 2 mesi, pesano intorno ai 3 chili, ma possono raggiungere anche i 4 chili.\nLa versione \"dolce\" invece ha forma cilindrica di peso variabile tra il chilo e i 2,3 chili, a facce piane di diametro pari a 15-18 centimetri e con scalzo diritto o leggermente convesso di 8-10 centimetri. Presenta una crosta liscia, sottile e di colore bianco o paglierino tenue. La pasta \u00e8 bianca, morbida, compatta o con rada occhiatura, dal sapore dolce e aromatico. Le forme, la cui maturazione va dai 20 ai 60 giorni, pesano intorno ai 2 chili.\nMetodo di ottenimento.\nL\u2019alimentazione degli ovini \u00e8 basata in prevalenza sull'utilizzo diretto di pascoli naturali, prati ed erbai e integrata con foraggi e mangimi concentrati. Il latte intero di pecora, eventualmente inoculato con colture di fermenti lattici provenienti dalla zona di origine, tassonomicamente riportabili anche alla specie Streptococcus thermophilus, viene coagulato ad una temperatura compresa tra 35\u00b0-39\u00a0\u00b0C, con una quantit\u00e0 di caglio di vitello tale da completare la coagulazione in circa 35-40 minuti (comprendendo sia il tempo di presa che il tempo di indurimento). La pasta viene sottoposta a rottura fino al raggiungimento di granuli di cagliata delle dimensioni di una nocciola, per la tipologia \"dolce\" e di un chicco di mais, per la tipologia \"maturo\". La cagliata \u00e8 sottoposta quindi a semicottura ad una temperatura non superiore a 43\u00a0\u00b0C. La pasta \u00e8 poi posta negli appositi stampi di forma circolare, di varie dimensioni a seconda dell\u2019uso del prodotto finito. Il formaggio viene successivamente sottoposto a stufatura e/o pressatura, in condizioni di temperatura e per tempi tali da consentirne l\u2019acidificazione e lo spurgo ottimali e, ultimato lo spurgo del siero, vengono salati per via umida e/o a secco. I tempi di salatura sono brevi e solitamente la quantit\u00e0 percentuale di sale sul formaggio tal quale non supera il valore di 2 grammi/100 grammi di formaggio. La maturazione si attua in appositi locali la cui temperatura, compresa tra 6\u00b0-12\u00a0\u00b0C, pu\u00f2 raggiungere anche i valori ambientali e la cui umidit\u00e0 sia tra 80-95%.\nPer entrambe le tipologie \u00e8 consentito utilizzare sostanze antimuffa sulla crosta e/o eventuale oliatura. \u00c8 consentito l\u2019uso di un protettivo plastico incolore per alimenti e possono essere utilizzati anche coloranti naturali a condizione che venga rispettato il colore della crosta indicato nel disciplinare di produzione. Il pecorino maturo pu\u00f2 essere sottoposto ad affumicatura con procedimenti naturali. Per le due tipologie, terminata la maturazione, \u00e8 consentita la conservazione del prodotto purch\u00e9 a temperature pi\u00f9 basse rispetto a quelle di maturazione. Sono escluse pratiche di surgelazione o congelamento, mentre \u00e8 consentito l\u2019uso del sottovuoto e di un imballaggio plastico per alimenti.\nZona di produzione.\nLa zona di provenienza del latte, la zona di produzione e quella di stagionatura comprende l\u2019intero territorio della Regione Autonoma della Sardegna. Nello specifico sono diversi i caseifici produttori del Formaggio DOP e si trovano nei comuni di Bortigali, Buddus\u00f2, Carbonia, Cardedu, Decimomannu, Dolianova, Dorgali, Ittiri, Marrubiu, Mamoiada, Mores, Oliena, Oristano, Ortacesus, Macomer, Oschiri, San Gavino Monreale, Serrenti, Sestu, Silius, Tertenia, Thiesi e Villasimius.\nLa Denominazione d'Origine Protetta.\nIl Pecorino Sardo, con il d.p.C.m. del 4 novembre 1991 e con il Regolamento (CE) n. 1263/96 del 1\u00ba luglio 1996, ottenne la denominazione di origine protetta, diventando cos\u00ec uno dei formaggi pi\u00f9 tipici e rappresentativi del panorama lattiero caseario della Sardegna.\nDal 2 luglio 1996 la qualit\u00e0 del formaggio \u00e8 garantita dal \"Consorzio di Tutela del Pecorino Sardo DOP\", costituito da imprese private e societ\u00e0 cooperative operanti su tutto il territorio regionale. L\u201911 dicembre 2002 tale ente ottenne il suo primo riconoscimento ufficiale quale unico organismo di rappresentanza della DOP e fu ufficialmente investito delle funzioni di tutela, promozione, valorizzazione della DOP, vigilanza contro qualsiasi abuso, frode e contraffazione in commercio. Il Pecorino Sardo DOP \u00e8 l'unico formaggio prodotto in Sardegna a poter vantare questa denominazione. Tutte le altre varianti (\"pecorino prodotto in Sardegna\", \"Formaggio sardo\" o \"Formaggio di pecora Sardo\") hanno lo scopo di richiamare la denominazione DOP, senza per\u00f2 dover sottostare alle rigide condizioni dettate dal disciplinare di produzione.\nIl riconoscimento fa s\u00ec che la produzione e la commercializzazione seguano le direttive presenti all'interno di un disciplinare di produzione. Tutte le forme di Pecorino Sardo infatti, sia nella versione dolce che in quella matura, una volta raggiunto il periodo minimo di stagionatura, vengono accuratamente controllate e, se rispondenti a tutti i requisiti previsti dal disciplinare di produzione, vengono contrassegnate mediante un timbro a inchiostro alimentare riportante le iniziali maiuscole della Denominazione \"PS DOP\" e il casello identificativo dell\u2019azienda di produzione. Il timbro pu\u00f2 essere apposto sullo scalzo o sul piatto della forma, una o pi\u00f9 volte. La timbratura delle forme avviene al momento dello svincolo. Le forme di pecorino \"dolce\" possono essere svincolate unicamente tra i 20 e i 60 giorni dalla produzione, quelle di \"maturo\" invece possono essere svincolate solo a partire dai 2 mesi di stagionatura. Le aziende di produzione sono tenute a documentare tutte le operazioni che svolgono in regime di autocontrollo. Al momento dell\u2019immissione al consumo, viene poi eseguita un\u2019ulteriore verifica di conformit\u00e0 a seguito della quale l\u2019identificazione visiva delle forme \u00e8 affidata ad altri tre elementi essenziali i quali consentono di identificare a prima vista le forme di Pecorino Sardo DOP nel punto vendita e di distinguerle facilmente dagli altri formaggi ovini, quand'anche fossero prodotti in Sardegna. Inoltre su tutti gli incarti \u00e8 obbligatorio riportare la dicitura di certificazione da parte del Ministero delle politiche agricole alimentari e forestali. Le due tipologie sono inoltre differenziate dal colore dell'etichetta di riconoscimento: il Pecorino Sardo DOP dolce presenta l'etichetta in verde, quello Maturo in blu.\nSponsorizzazioni.\nIl \"Consorzio di tutela del Pecorino Sardo DOP\" divenne famoso con la sponsorizzazione, attraverso l'utilizzo del suo logo formato da un triangolo di forma di formaggio stilizzato e la scritta sovra e sottostante PECORINO SARDO, nelle divise da gioco del dalla stagione sportiva 1992-1993 al 2000-2001."}
{"id": "857114", "revid": "1793900", "url": "https://it.wikipedia.org/wiki?curid=857114", "title": "La Mongie", "text": "La Mongie \u00e8 una localit\u00e0 del comune francese di Bagn\u00e8res-de-Bigorre nei Midi-Pirenei.\nGeografia fisica.\nSi trova ai piedi del Pic du Midi de Bigorre, una delle montagne pi\u00f9 alte dei Pirenei, e proprio per questo ha rinomati impianti sciistici.\nTour de France.\nIl Tour de France spesso lo pone tra le proprie tappe e spesso risulta anche essere una delle tappe pi\u00f9 dure.\nLe tappe sono state le seguenti:"}
{"id": "857115", "revid": "2174463", "url": "https://it.wikipedia.org/wiki?curid=857115", "title": "Contea di Calhoun (Michigan)", "text": "La contea di Calhoun, in inglese Calhoun County, \u00e8 una contea dello Stato USA del Michigan. Al censimento del 2000 la popolazione era di 137.985 abitanti. Il capoluogo di contea \u00e8 Marshall. La contea deve il suo nome a John C. Calhoun, membro del Senato degli Stati Uniti.\nGeografia fisica.\nLo United States Census Bureau certifica che l'estensione della contea \u00e8 di 1.861 km\u00b2, di cui 1.836 km\u00b2 composti da terra e 25 km\u00b2 composti di acqua.\nStoria.\nLa Contea di Calhoun \u00e8 stata istituita il 19 ottobre 1829."}
{"id": "857122", "revid": "153881", "url": "https://it.wikipedia.org/wiki?curid=857122", "title": "Reazione vincolare", "text": ""}
{"id": "857126", "revid": "1632387", "url": "https://it.wikipedia.org/wiki?curid=857126", "title": "Johnny Dee", "text": "Noto per essere stato membro dei Britny Fox, ed in passato per aver militato anche in band come Doro e Waysted, oltre ad aver collaborato con altri artisti come Blaze Bayley (ex Iron Maiden) e il chitarrista Jack Frost (Savatage, Metalium).\nBiografia.\nJohnny Dee inizi\u00f2 la carriera attorno al 1985, quando entr\u00f2 alla batteria nella band di Filadelfia World War III. Sembra che Dee prima di questa esperienza, avesse militato per 5 anni in una band che vedeva all'interno anche il futuro membro dei Britny Fox Billy Childs ed il futuro chitarrista degli Skid Row Dave Sabo. Con i War World III Dee registr\u00f2 il debut omonimo nello stesso anno. Poco dopo per\u00f2 fu contattato dai britannici Waysted, registrando l'album \"Save Your Prayers\" nel 1986. Dopo tre anni nella band britannica, Dee, a seguito dello scioglimento della band, torn\u00f2 a Filadelfia nel 1987 per sostituire il batterista temporaneo Adam West nei Britny Fox (che a sua volta aveva sostituito il defunto Tony Destra). Col gruppo intraprese una fiorente carriera. I primi due album \"Britny Fox\" (1988) e \"Boys in Heat\" (1989), scalarono le classifiche e ottennero un notevole successo. Dean Davidson per\u00f2 abbandon\u00f2 la band nel 1990 per formare i Blackeyed Susan e venne sostituito a Tommy Paris, con cui per\u00f2 la band non sembr\u00f2 ottenere gli ottimi riscontri degli anni precedenti. Il primo album con Paris \"Bite Down Hard\" (1991) non riscosse vendite rilevanti.\nDee ebbe un'esperienza nella band di Minneapolis Mariah con cui registr\u00f2 il loro secondo album \"Somewhere Between Heaven And Earth\" nel 1991, che per\u00f2 venne pubblicato in tiratura limitata e solo in audiocassetta.\nNella band figurava il tastierista dei D.O.A. e Waysted Jimmy Dilella e l'ex chitarrista dei Lynn Allen Tim Compton. Il gruppo aveva pubblicato in precedenza un debutto omonimo reperibile anch'esso solamente in formato audiocassetta, nel quale era inclusa una traccia composta in collaborazione con Jon Bon Jovi e Richie Sambora dei Bon Jovi, intitolata \"Jaime\". Infatti alcune registrazioni del gruppo erano capitate proprio a Jon Bon Jovi nel 1987 e in seguito egli diede loro una mano ad emergere.\nDiLella partecip\u00f2 ad alcune sessioni con i Britny Fox ma non suon\u00f2 mai con il gruppo a causa del loro prematuro scioglimento nel 1993, ma pi\u00f9 tardi parteciper\u00e0 come turnista per Doro proprio assieme all'amico Johnny Dee. Nel 2005 la Retrospect Records pubblic\u00f2 entrambi i dischi della band, e in cui nel secondo era appunto presente Johnny Dee. Nel 2007 la stessa etichetta pubblic\u00f2 un altro disco della band chiamato \"III\", in cui figura nuovamente Dee.\nDopo il graduale declino anche a causa dell'ondata grunge, e quindi lo scioglimento dei Britny Fox, nel 1993, Johnny Dee e Tommy Paris formarono una nuova band, gli Uncle Edna, realizzando un EP omonimo nel 1996. Nel frattempo Dee si \u00e8 dedicato al gruppo di Doro sostituendo il precedente batterista Bobby Rondinelli, registrando diversi album. \"Doro Live\" (1993) fu il primo di una lunga serie, e fino ad oggi \u00e8 il batterista ufficiale della band.\nNel 2000 i Britny Fox con Dee si sono riformati, ed oltre a vari tour, il gruppo ha pubblicato diverso materiale tra cui il quarto full-length \"Springhead Motorshark\" nel 2003.\nDurante l'estate 2002, Dee ha suonato in tour con Blaze Bayley (ex singer degli Iron Maiden e Wolfsbane), di supporto agli Overkill in un tour europeo. Nel 2003 Dee, assieme al bassista dei Britny Fox Billy Childs, ha partecipato al progetto solista del chitarrista Jack Frost (Savatage, Metalium); l'album si intitola \"Raise Your Fist to Metal\". Attualmente il batterista porta avanti il progetto con Doro.\nNuove notizie emersero nel maggio 2006 quando venne rivelato che Dee era stato coinvolto in un progetto di ri-registrazione di classici brani degli UFO assieme all'ex chitarrista dei Waysted Paul Chapman e l'ex cantante degli M.S.G. Robin McAuley.\nNel 2008 viene annunciata ufficialmente una nuova formazione dei Britny Fox che non vede pi\u00f9 dietro ai tamburi Johnny Dee."}
{"id": "857127", "revid": "599013", "url": "https://it.wikipedia.org/wiki?curid=857127", "title": "Daniel Agger", "text": "Biografia.\nVita privata.\nNato in Danimarca, \u00e8 padre di due figli: Jamie (nato l'8 maggio 2009) e Mason (nato nel novembre 2012) entrambi avuti dalla moglie Sofie Nelson sposata nel maggio 2010 in un hotel di Copenaghen.\nCaratteristiche tecniche.\nEra un difensore centrale forte fisicamente e nei colpi di testa, oltre a essere dotato di un buon sinistro che gli consentiva di effettuare lanci dalla difesa e di battere calci di punizione. In pi\u00f9 usciva anche palla al piede per impostare l'azione a centrocampo.\nCarriera.\nClub.\nEsordi.\nAgger inizia la carriera nel Rosenh\u00f8j Boldklub, che lascia all'et\u00e0 di 12 anni per entrare nelle giovanili del Br\u00f8ndby IF. Nel luglio 2004 passa in prima squadra per sostituire il nazionale svedese Andreas Jakobsson, passato al . Agger riesce subito a conquistare il posto da titolare, e diventa uno dei protagonisti della vittoriosa stagione 2004-2005 della sua squadra che si conclude con la conquista della Superligaen e della Coppa di Danimarca. Le sue prestazioni gli valgono la nomina a \"Talento dell'anno 2004\" da parte della \"Spillerforeningen\" (titolo che ha conservato nel 2005) e la prima chiamata in Nazionale, il 2 giugno 2005 per l'incontro amichevole vinto 1-0 contro la Finlandia.\nLa sua consacrazione anche in Nazionale arriva nella vittoria per 4-1 contro l'Inghilterra del 17 agosto 2005, in cui riesce ad annullare Wayne Rooney. Nel settembre 2005 subisce un infortunio che lo obbliga a rimanere fuori per il resto della stagione, ma che non gli impedisce di vincere il premio di \"talento danese dell'anno 2006\" di tutti gli sport.\nLiverpool.\nNel gennaio 2006 passa al per 5,8 milioni di sterline, firmando un contratto di quattro anni e mezzo e diventando il pi\u00f9 costoso calciatore venduto da un club danese a un club straniero, oltre al pi\u00f9 costoso difensore acquistato dal Liverpool fino ad allora.\nLa sua prima stagione al Liverpool non \u00e8 positiva a causa di un altro infortunio che lo tiene fuori sino a primavera. Nella stagione 2006-2007 inizia a competere per un posto da titolare con i compagni di squadra Jamie Carragher e Sami Hyypi\u00e4. Il 26 agosto 2006 segna il suo primo gol con la maglia dei \"Reds\" nella vittoria 2-1 contro il West Ham United, con un tiro da oltre 40 metri che va a finire nel sette.\nIl 2 maggio 2009 firma con i \"Reds\" un rinnovo contrattuale con scadenza nel 2014 da 3,36 milioni di sterline (circa 4 milioni di euro) l'anno. Nella stagione 2009-2010 segna la sua prima rete stagionale nei quarti di finale di andata di Europa League contro il con un colpo di tacco su assist di Steven Gerrard.\nIl 13 luglio 2013 indossa per la prima volta la fascia di capitano, nell'amichevole contro il Preston North End.\nRitorno al Br\u00f8ndby e ritiro.\nIl 30 agosto 2014 fa ritorno al Br\u00f8ndby dopo otto anni (in cui ha avuto non pochi problemi fisici), firmando un contratto biennale. Ha confessato di aver ricevuto offerte anche dall'Inghilterra e da altre parti d'Europa, ma ha scelto la Danimarca poich\u00e9 voleva giocare in un campionato fisicamente meno impegnativo.\nIl 9 giugno 2016 annuncia, tramite il suo profilo Twitter, il suo ritiro dal calcio giocato all'et\u00e0 di 31 anni.\nAllenatore.\nIl 31 marzo 2021, la societ\u00e0 annuncia che dal 21 giugno Daniel Agger ne sar\u00e0 l'allenatore, ed inizia cos\u00ec la sua avventura da allenatore, in coppia con Lars Jacobsen.\nStatistiche.\nPresenze e reti nei club.\n\"Statistiche aggiornate al 29 maggio 2016.\""}
{"id": "857130", "revid": "77358", "url": "https://it.wikipedia.org/wiki?curid=857130", "title": "Museo della Civilt\u00e0 Contadina &quot;D. Bianco&quot;", "text": ""}
{"id": "857135", "revid": "287204", "url": "https://it.wikipedia.org/wiki?curid=857135", "title": "Pochama", "text": ""}
{"id": "857136", "revid": "1354930", "url": "https://it.wikipedia.org/wiki?curid=857136", "title": "Varzo", "text": "Varzo (\"Varsc\" in dialetto varzese) \u00e8 un comune italiano di abitanti della provincia del Verbano-Cusio-Ossola.\n\u00c8 situato in Val Divedro, percorsa dal torrente Diveria, a 54\u00a0km da Verbania, il capoluogo provinciale, e a 13\u00a0km da Domodossola.\nGeografia fisica.\nIl comune di Varzo \u00e8 situato in una conca della Val Divedro, i 53 gruppi di abitazioni che lo compongono sono sparsi su una serie di terrazze moreniche, alcuni dei nuclei sono spopolati o in via di spopolamento, altri sono abitati solo durante i mesi della transumanza.\nStoria.\nLa storia di Varzo \u00e8 legata, fin dai tempi dei liguri, i primi abitanti della valle, alla posizione geografica. Varzo si trova infatti sulla strada che porta al Passo del Sempione e in una zona dove vi furono frequenti dispute di confine fra Svizzera e Italia.\nSimboli.\nIl santo patrono del Comune di Varzo \u00e8 San Giorgio, che campeggia al naturale nella parte destra dello stemma comunale; esiste pure la versione locale della leggenda di San Giorgio, tale per cui sono state erette delle edicole votive nei punti in cui il suo cavallo, mentre lo conduceva in paradiso, posava gli zoccoli negli ultimi quattro passi prima di ascendere al cielo. Al santo \u00e8 titolata anche la chiesa parrocchiale.\nStoria.\nDa Varzo, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nMonumenti e luoghi d'interesse.\nArchitetture militari.\nNel centro storico si trova un'antica torre di vedetta gi\u00e0 citata nel XIV secolo e restaurata di recente. Faceva parte di un complesso che ospitava un punto di ristoro per i mercanti che si fermavano a Varzo per pagare i dazi. \nAree naturali.\nNel 1978 venne istituito il Parco naturale dell'Alpe Veglia divenuto nel 1995 Parco naturale dell'Alpe Veglia e dell'Alpe Devero, il territorio comunale di Varzo comprende l'Alpe Veglia a cui si arriva dalla frazione di San Domenico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni Alta Ossola."}
{"id": "857139", "revid": "1543377", "url": "https://it.wikipedia.org/wiki?curid=857139", "title": "Centro storico di Citt\u00e0 del Messico", "text": "Il centro storico di Citt\u00e0 del Messico (), noto anche come Centro o Centro Hist\u00f3rico, \u00e8 il quartiere centrale di Citt\u00e0 del Messico, in Messico, incentrato su Z\u00f3calo detta anche piazza principale, che si estende in tutte le direzioni per un numero di isolati, tra cui il pi\u00f9 lontano a ovest dell'Alameda Central. Lo Zocalo \u00e8 la piazza pi\u00f9 grande dell'America Latina. Pu\u00f2 contenere fino a quasi 100.000 persone.\nQuesta sezione della capitale si trova nel municipio di Cuauht\u00e9moc, che ha poco pi\u00f9 di nove km quadrati e occupa 668 isolati. Contiene 9.000 edifici, di cui 1.550 dichiarati di importanza storica. La maggior parte di questi edifici storici sono stati costruiti tra il XVI e il XX secolo. \u00c8 diviso in due zone a scopo di conservazione. La zona A comprende la citt\u00e0 preispanica e la sua espansione dal periodo vicereale fino all'indipendenza. La Zona B copre le aree tutte le altre costruzioni della fine del XIX secolo ritenute indispensabili per la conservazione del patrimonio architettonico e culturale della zona.\n\u00c8 qui che gli spagnoli iniziarono a costruire l'odierna Citt\u00e0 del Messico nel XVI secolo sulle rovine della conquistata Tenochtitlan, capitale dell'impero azteco. In quanto centro dell'antico impero azteco e sede del potere della colonia spagnola della Nuova Spagna, il Centro Historico contiene la maggior parte dei siti storici della citt\u00e0 di entrambe le epoche e un gran numero di musei. Questo lo ha reso Patrimonio dell'Umanit\u00e0.\nStoria.\nQuello che oggi \u00e8 il centro storico di Citt\u00e0 del Messico \u00e8 pi\u00f9 o meno correlato all'antica citt\u00e0 azteca di Tenochtitlan, fondata intorno al 1325. In epoca preispanica la citt\u00e0 si svilupp\u00f2 in maniera pianificata, con strade e canali allineati secondo le direzioni cardinali, che portavano a ordinati isolati quadrati. L'isola su cui fu fondata la citt\u00e0 era divisa in quattro calpullis o quartieri, a loro volta divisi dalle strade principali nord-sud che portano a Tepeyac e Iztapalapa e dalla strada ovest-est che porta a Tacuba e ad una diga nel lago. I calpullis erano chiamati Cuepopan, Atzacualco, Moyotla e Zoquipan, e ciascuno aveva suddivisioni e un \"tecpan\" o consiglio distrettuale. L'intersezione di queste strade era il centro della citt\u00e0 e del mondo azteco. Qui c'erano il Templo Mayor, i palazzi dei tlatoani o imperatori, i palazzi dei nobili come la \"Casa dei Demoni\" e la \"Casa dei Fiori\". Qui si trovavano anche le due scuole azteche pi\u00f9 rinomate: la Telpuchcalli per gli studi secolari e la Calmecac per la formazione sacerdotale. Quando arrivarono poi gli spagnoli, si fecero costruire anche acquedotti da Moctezuma Ilhuicamina e Ahuizotl, e una grande diga costruita ad est della citt\u00e0.\nDopo la conquista spagnola, il progetto \u00e8 rimasto in gran parte intatto, soprattutto grazie agli sforzi di Alonso Garcia Bravo, che ha supervisionato gran parte della ricostruzione della citt\u00e0. Questa ricostruzione ha conservato molte delle arterie principali come Tenayuca, ribattezzata Vallejo; Tlacopan, ribattezzata M\u00e9xico Tacuba, e Tepeyac, ora chiamata Calzada de los Misterios. Mantennero anche le principali divisioni della citt\u00e0, aggiungendo prefissi cristiani ai nomi come San Juan Moyotla, Santa Mar\u00eda Tlaquechiuacan, San Sebasti\u00e1n Atzacualco e San Pedro Teopan. In effetti, la maggior parte del centro storico \u00e8 costruita con le macerie della citt\u00e0 azteca distrutta.\nUn certo numero di persone durante questo periodo, tutti spagnoli, accumularono vaste ricchezze principalmente attraverso l'estrazione e il commercio nei secoli XVII e XVIII. Questa ricchezza si riflette nei vari palazzi sparsi nel centro come il Palazzo di Iturbide e la Casa de Azulejos (Casa delle piastrelle). Questa casa \u00e8 stata costruita nel XVI secolo in stile arabo ma le sue piastrelle omonime sono state aggiunte nel 1747 quando il Conte della Valle di Orizaba ha ordinato le piastrelle Talavera da Puebla.\nNella prima parte del XX secolo, a seguito della vicinanza all'America Latina dell'allora ministro della Pubblica Istruzione Jos\u00e9 Vasconcelos, molte delle strade a nord e ad ovest dello Zocalo furono ribattezzate con il nome dei paesi dell'America Latina.\nLo Z\u00f3calo e i siti circostanti.\nStoricamente, lo Z\u00f3calo, o piazza principale, \u00e8 stato un luogo per eventi culturali raffinati e popolari. Alcuni esempi di eventi tenuti qui di recente sono il servizio fotografico di Spencer Tunick, il museo Ashes and Snow e un evento di skateboard/BMX che ha attirato 50.000 giovani il 24 agosto 2008. Il \"Festival de M\u00e9xico\" \u00e8 un evento annuale con programmi dedicati all'arte e al mondo accademico. \u00c8 stato utilizzato inoltre per le proteste di livello nazionale come quelle organizzate da Lopez Obrador dopo le elezioni presidenziali del 2006 e la protesta nazionale contro la criminalit\u00e0 tenutasi il 30 agosto 2008.\nAppena fuori dallo Z\u00f3calo si trovano il Palacio Nacional, la Cattedrale Metropolitana, il Templo Mayor con il suo museo annesso e l'edificio Nacional Monte de Piedad. Il Palacio Nacional confina con l'intero lato est dello Zocalo e contiene gli uffici del Presidente del Messico, il Tesoro Federale, l'Archivio Nazionale, nonch\u00e9 murales raffiguranti la vita preispanica, tra i quali un grande murales che riempie la scalinata centrale raffigurante l'intera storia della nazione messicana dalla conquista in poi. Questo palazzo \u00e8 stato costruito sulle rovine del palazzo di Montezuma II a partire dal 1521, utilizzando la stessa pietra tezontle utilizzata per costruire il palazzo azteco. Fu originariamente della famiglia Hern\u00e1n Cort\u00e9s fino a quando il re di Spagna non lo acquist\u00f2 per ospitare i vicer\u00e9 della Nuova Spagna e rimase tale (nonostante sia stato distrutto e ricostruito di nuovo nel 1692) fino all'indipendenza del Messico. Di fronte allo Z\u00f3calo sopra un balcone centrale si trova la Campana di Dolores, che viene suonata dal presidente ogni 15 settembre per celebrare l'indipendenza.\nLa Cattedrale Metropolitana, dedicata all'Assunzione della Santissima Vergine Maria, occupa l'estremit\u00e0 nord dello Z\u00f3calo. Il sito originariamente faceva parte del Sacro Recinto azteco (chiamato Teocalli) e conteneva il principale tzompantli, o rastrelliera per i teschi delle vittime del sacrificio. La prima chiesa fu eretta tra il 1524 o il 1526 e il 1532 e fu elevata al rango di cattedrale il 2 settembre 1530 da papa Clemente VII. Le fondamenta per una nuova cattedrale furono iniziate nel 1562 e la prima pietra fu posta nel 1573 al tempo dell'arcivescovo Pedro Moya de Contreras e del IV vicer\u00e9. Nonostante i lavori non fossero stati conclusi, la cattedrale ricevette la sua prima dedicazione il 2 febbraio 1656. Il completamento nel 1813 delle aggiunte neoclassiche progettate da Manuel Tolsa \u00e8 stato celebrato il 15 agosto 2013 dal cardinale Carrera che ha aperto ed \u00e8 entrato dalla Porta Santa al centro della facciata prima di celebrare la messa solenne pontificia nella cattedrale.\nTra il 1989 e il 2000 sono stati condotti ampi lavori di ingegneria per arrestare e rettificare i danni e le distorsioni provocate alla struttura dal ritmo e dall'entit\u00e0 irregolari del cedimento dell'edificio provocato dal continuo cedimento del terreno su cui sorge. Il tutto \u00e8 iniziato con il drenaggio del lago della Valle del Messico iniziato nel 1607 ed \u00e8 continuato con la riduzione della falda acquifera causata dal pompaggio di acqua per l'utilizzo da parte della popolazione in rapida espansione di Citt\u00e0 del Messico. L'ultimo dei puntelli provvisori che aveva deturpato l'interno dell'edificio durante i lavori di ingegneria \u00e8 stato rimosso il 28 novembre 2000.\nIl sito archeologico e museo di Templo Mayor, \u00e8 il centro dell'antico teocalli, situato ora appena a nord-est dello Z\u00f3calo. Fu demolito da Hern\u00e1n Cort\u00e9s nel 1520 e la sua posizione dimenticata. Il sito esatto \u00e8 stato determinato all'inizio del XX secolo, ma la decisione di scavare non \u00e8 stata presa fino al 1978, quando gli elettricisti si sono imbattuti in un disco di pietra di otto tonnellate raffigurante la dea azteca Coyolxauhqui. Gli scavi hanno portato alla luce una piramide costruita in pi\u00f9 strati.\nL' edificio Nacional Monte de Piedad \u00e8 il banco dei pegni nazionale, fondato nel 1775 e uno dei pi\u00f9 grandi negozi di seconda mano del mondo. In questo sito c'erano case appartenute all'ultimo sovrano azteco, Montezuma II, che Hern\u00e1n Cort\u00e9s prese per proprie dopo la conquista. Queste case originariamente si estendevano dalle odierne strade Isabel la Catolica, Madero, Tacuba e Monte de Piedad, spingendo un cronista, Cervantes de Salazar a commentare che la residenza non era un palazzo ma piuttosto un'altra citt\u00e0.\nMonumenti a nord dello Z\u00f3calo.\n\"Santo Domingo\" si riferisce alla Chiesa di Santo Domingo e alla piazza adiacente. Entrambi si trovano a tre isolati a nord della cattedrale metropolitana di Citt\u00e0 del Messico, seguendo via Republica de Brasil con via Belisario Dominguez che le separa. Ufficialmente conosciuta come Cappella del Se\u00f1or de la Expiaci\u00f3n, la chiesa si trova sul lato nord di Belisario Dominguez e si affaccia sulla piazza. \u00c8 tutto ci\u00f2 che resta del primo convento fondato nella Nuova Spagna. A sud della chiesa si trova Plaza San Domingo. \u00c8 affiancato a ovest dal Portal de Evangelistas, che \u00e8 un colonnato toscano con archi a tutto sesto. In questo Portale lavorano scrivani con macchine da scrivere e macchine da stampa antiche. Gli scribi offrono i loro servizi a clienti analfabeti, e spesso sono servizi simili a quelli di avvocati, consulenti e consulenti finanziari. Una statua di Josefa Ortiz de Dom\u00ednguez, un'eroina della Guerra d'indipendenza messicana, si trova in una fontana al centro della piazza.\nIl San Ildefonso College \u00e8 attualmente un museo e un centro culturale considerato il luogo di nascita del movimento murale messicano. San Ildefonso inizi\u00f2 come prestigioso collegio gesuita e, dopo la guerra di riforma, ottenne di nuovo prestigio educativo come National Preparatory School. Questa scuola e l'edificio sono stati chiusi completamente nel 1978, per poi essere riaperti come museo e centro culturale nel 1994. Il museo ha mostre d'arte e archeologiche permanenti e temporanee oltre ai numerosi murales dipinti sulle sue pareti da Jos\u00e9 Clemente Orozco, Diego Rivera e altri. Il complesso si trova tra San Ildefonso Street e Justo Sierra Street nel centro storico di Citt\u00e0 del Messico.\nMonumenti a sud dello Z\u00f3calo.\nLa Corte Suprema di Giustizia della Nazione si trova appena fuori dalla piazza principale di Citt\u00e0 del Messico, agli angoli delle strade Pino Su\u00e1rez e Carranza. Fu costruito tra il 1935 e il 1941 da Antonio Mu\u00f1oz Garcia. Prima della Conquista dell'impero azteco, questo sito era riservato al rituale noto come \"Danza de los Voladores de Papantla\" che \u00e8 praticato ancora oggi a Papantla. La sua propriet\u00e0 fu contesa durante gran parte del periodo coloniale, diventando infine il sito di un mercato molto grande noto come El Volador. L'interno dell'edificio contiene quattro pannelli dipinti nel 1941 da Jos\u00e9 Clemente Orozco, due dei quali sono denominati \"Movimento del lavoro sociale\" e \"Ricchezza nazionale\". C'\u00e8 anche un murale realizzato dall'artista americano George Biddle intitolato \"Guerra e pace\" all'ingresso della biblioteca.\nMonumenti ad ovest dello Z\u00f3calo.\nIl Palazzo di Iturbide, situata nel centro storico di Citt\u00e0 del Messico in via Madero 17, fu costruita dal Conte di San Mateo Valpara\u00edso nel XVIII secolo come regalo di nozze per sua figlia. Ha guadagnato il nome di \"Palazzo di Iturbide\" perch\u00e9 Agust\u00edn de Iturbide visse e accett\u00f2 la corona come primo imperatore del Messico l\u00ec dopo l'indipendenza dalla Spagna. Oggi l'edificio restaurato ospita la Fomento Cultural Banamex ed \u00e8 stato ribattezzato Palacio de Cultura Banamex.\nLa Torre Latinoamericana, \u00e8 uno dei grattacieli pi\u00f9 famosi dell'America Latina. Fu iniziata nel 1948 e completata nel 1956 ed \u00e8 alta 182 metri, antenne comprese. Si trova all'angolo tra Eje Central e Juarez Street. Era la torre pi\u00f9 alta del Messico prima della costruzione della Torre Pemex. L'edificio \u00e8 sopravvissuto a due grandi terremoti da quando \u00e8 stato costruito, uno nel 1957 e l'altro nel 1985.\nIl Museo Nacional de Arte (MUNAL) \u00e8 il Museo Nazionale d'Arte Messicano, situato nel centro storico di Citt\u00e0 del Messico. Il museo \u00e8 ospitato in un edificio neoclassico. Ospita una collezione che rappresenta la storia dell'arte messicana dalla tarda epoca preispanica all'inizio del XX secolo. \u00c8 riconoscibile dalla grande statua equestre di Manuel Tols\u00e1 di Carlo IV di Spagna. Originariamente si trovava nello Zocalo ma fu spostato in pi\u00f9 luoghi, non per deferenza nei confronti del re ma piuttosto per conservare un'opera d'arte, secondo la targa alla base. \u00c8 giunto nella sua posizione finale nel 1979.\nIl Palacio de Correos de Mexico (Palazzo Postale di Citt\u00e0 del Messico) noto anche come \"Correo Mayor\" (ufficio postale principale) si trova nel centro storico di Citt\u00e0 del Messico, sull'Eje Central (L\u00e1zaro C\u00e1rdenas) vicino al Palacio de Bellas Artes. \u00c8 un edificio dei primi del XX secolo costruito nello stile di un palazzo rinascimentale italiano. \u00c8 stato progettato dall'italiano Adamo Boari, che ha anche progettato parte del Palacio de Bellas Artes dall'altra parte della strada.\nMonumenti ad est dello Z\u00f3calo.\nIl \"Museo de la Secretar\u00eda de Hacienda y Cr\u00e9dito P\u00fablico\" \u00e8 un museo d'arte ospitato in quello che una volta era il \"Palacio del Arzobispado\" (Palazzo dell'Arcivescovado), costruito nel 1530 sotto Frate Juan de Zum\u00e1rraga sulla base della piramide distrutta dedicata al dio azteco Tezcatlipoca. Rimase sede arcivescovile fino al 1867, anno in cui vi fu istituita la Ragioneria del Ministero delle Finanze. Il moderno museo ospita una mostra dedicata a questo dio e una vasta collezione d'arte.\nLa chiesa \"La Sant\u00edsima\" si trova all'angolo delle strade La Sant\u00edsima e Emiliano Zapata. Il suo nome completo \u00e8 Tempio e Ospedale della Santissima Trinit\u00e0 (Templo y Antiguo Hospital de la Santis\u00edma Trinidad). La chiesa fu costruita tra il 1755 e il 1783 come tempio per l'annesso ospedale/ospizio per sacerdoti. La chiesa conserva ancora la sua funzione originale, ma l'annesso ospedale e gli uffici sono passati in mani private con solo parti delle strutture originali ancora intatte e conservate. La chiesa \u00e8 nota anche per il fatto che \u00e8 sprofondata di quasi tre metri da quando \u00e8 stata costruita.\nIl Museo Jos\u00e9 Luis Cuevas si trova appena fuori dalla piazza principale, in un edificio che era il convento della vicina Chiesa di Santa Ines (Agnese di Roma). Questo convento fu fondato nel 1600 da Don Diego Caballero e sua moglie Do\u00f1a In\u00e9s de Velasco. Il convento \u00e8 esistito fino al 1861, quando, a causa della legge sulla nazionalizzazione dei beni ecclesiastici, tutti i conventi e i monasteri del paese furono sciolti. La chiesa del convento e la residenza sono state separate e la Chiesa di Santa In\u00e9s mantiene ancora la sua funzione originale. La residenza divenne propriet\u00e0 privata, funzionando principalmente come case popolari fino a quando l'artista Jos\u00e9 Luis Cuevas acquist\u00f2 la propriet\u00e0 con l'intenzione di restaurarla e fondare l'attuale museo dedicato alla sua arte e all'arte contemporanea dell'America Latina.\nLa casa della prima tipografia nelle Americhe, all'angolo tra le vie Moneda e Licenciado Primo Verdad era la sede della prima tipografia/stampa nel Nuovo Mondo. La casa fu originariamente costruita da Ger\u00f3nimo de Aguilar nel 1524 e si trova all'estremit\u00e0 di quello che era il recinto sacro del Templo Mayor prima della Conquista."}
{"id": "857140", "revid": "124095941", "url": "https://it.wikipedia.org/wiki?curid=857140", "title": "Karlskoga (comune)", "text": "Karlskoga \u00e8 un comune svedese di 29.681 abitanti, situato nella contea di \u00d6rebro. Il suo capoluogo \u00e8 la cittadina omonima."}
{"id": "857141", "revid": "74801", "url": "https://it.wikipedia.org/wiki?curid=857141", "title": "\u00d6rebro (comune)", "text": "\u00d6rebro \u00e8 un comune svedese di abitanti, situato nella contea di \u00d6rebro. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "857146", "revid": "123134446", "url": "https://it.wikipedia.org/wiki?curid=857146", "title": "Hidden &amp; Dangerous 2", "text": "Hidden &amp; Dangerous 2 (abbreviato H&amp;D2) \u00e8 un videogioco del tipo sparatutto in prima e terza persona tattico prodotto dalla Illusion Softworks e pubblicato dalla Gathering of Developers e dalla Take-Two Interactive. \u00c8 il seguito di Hidden &amp; Dangerous.\nIl gioco, uscito nell'autunno 2003 (seguito un anno dopo dalla relativa espansione \"Sabre Squadron\") \u00e8 una riproduzione fedele delle operazioni del secondo conflitto mondiale.\nModalit\u00e0 di gioco.\nIl videogioco \u00e8 ambientato nella seconda guerra mondiale e permette di impersonare un commando composto da 1 a 4 soldati della SAS selezionati tra un gruppo di 30, tutti con caratteristiche e abilit\u00e0 diverse, ognuno adatto a compiti diversi, elencati quando si sceglie la squadra da un men\u00f9 (esiste l'opzione che incarica il computer di creare una squadra equilibrata).\nL'obiettivo del videogioco \u00e8 di intraprendere operazioni di sabotaggio e altre azioni per il nemico dietro le sue linee.\nLe operazioni sono suddivise in varie sotto-missioni, per esempio l'Operazione Overlord \u00e8 suddivisa in due parti.\nPrima di iniziare ogni operazione sar\u00e0 presente un briefing dove sar\u00e0 illustrata l'operazione in piano teorico, quindi dovrete scegliere le armi da usare tra un vasto arsenale che comprende anche:\nMolto accurate le divise e le armi (entrambe selezionabili tra una vasta scelta, nella scelta delle armi \u00e8 possibile selezionare anche quelle delle forze dell'Asse, se conquistate in battaglia), il videogioco prevede la possibilit\u00e0 di guidare tutti i veicoli (ovviamente non ancora distrutti) che si trovano e il motore grafico LS3D engine permette una notevole resa grafica anche su computer dalle modeste prestazioni.\nA differenza del suo predecessore, H&amp;D 2 adotta anche una modalit\u00e0 Multiplayer online.\nMultiplayer.\n\"Hidden &amp; Dangerous 2\" gestisce il gioco multiplayer, disponibile sia tramite internet che tramite rete locale (fino a 32 giocatori). Questo \u00e8 uno dei punti di forza del gioco: oltre al classico death-match (sia tutti contro tutti sia a squadre) \u00e8 possibile disputare missioni cooperative (dove i giocatori sono schierati uno accanto all'altro contro l'Asse - interpretata dall'intelligenza artificiale) ma anche di occupazione e ad obiettivi.\nModalit\u00e0 di gioco.\nDeatmach: tutti contro tutti, spesso ci si accorda per fare team deatmach, ovvero deatmach a squadre\nMissione: Sia asse che alleati hanno degli obbiettivi da compiere per vincere, come proteggere il VIP o far saltare i binari della stazione, in missione quando si viene uccisi non si potr\u00e0 tornare in campo fino alla fine del round.\nOccupazione: Asse e Alleati si contendono la mappa, si pu\u00f2 vincere per conquista di tutte le bandiere o quando scade il tempo la squadra che ha totalizzato pi\u00f9 punti vince.\nLe ambientazioni del gioco sono ventidue. Le mappe della Polonia e delle Ardenne sono dedicate solo al gioco multiplayer.\nEspansione.\nIllusion Softworks ha messo in commercio un'espansione il 24 ottobre 2004 intitolata \"Sabre Squadron\", che introduce nuove campagne in single player, otto nuove mappe in multiplayer, nuove armi e una modalit\u00e0 cooperativa multiplayer."}
{"id": "857151", "revid": "110157", "url": "https://it.wikipedia.org/wiki?curid=857151", "title": "Lekeberg", "text": "Lekeberg \u00e8 un comune svedese di 7.127 abitanti, situato nella contea di \u00d6rebro. Il suo capoluogo \u00e8 la cittadina di Fjugesta.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "857153", "revid": "767487", "url": "https://it.wikipedia.org/wiki?curid=857153", "title": "Drakul Mihawk", "text": ""}
{"id": "857156", "revid": "15756", "url": "https://it.wikipedia.org/wiki?curid=857156", "title": "Assedio di Capua (211 a.C.)", "text": "Lassedio di Capua si svolse a pi\u00f9 riprese negli anni 212-211 a.C. da parte dei Romani nei confronti dei Campani, alleati di Annibale. Le forze romane erano comandate da due consoli, Quinto Fulvio Flacco e Appio Claudio Pulcro. I Romani, inizialmente sconfitti, riuscirono a ritirarsi in buon ordine. Annibale pot\u00e9 cos\u00ec temporaneamente rompere il blocco romano intorno a Capua. Una vittoria temporanea per i Cartaginesi che non poterono per\u00f2 evitare la caduta della citt\u00e0, posta nuovamente sotto assedio l'anno seguente.\nContesto storico.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono a abbandonare i Romani, come Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Non si arrese invece \"Neapolis\", rimasta fedele a Roma.\nIl comandante cartaginese invi\u00f2 a sud nel Bruzio il fratello Magone con una parte delle sue forze, per accogliere la resa di quelle citt\u00e0 che abbandonavano i Romani e costringere con la forza quelle che si rifiutavano di farlo.\nAnno 216 a.C.: Annibale in Campania dopo la disfatta romana di Canne.\nAnnibale, invece, con il grosso dell'esercito, si diresse in Campania dove riusc\u00ec ad ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma. Livio la definisce:\nLivio riferisce che la citt\u00e0 venne consegnata al condottiero cartaginese grazie alla trattativa messa in atto da Pacuvio Calavio, un nobile capuano, il quale teneva sottomesso a s\u00e9 ed alla plebe, il senato cittadino. Le condizioni del trattato sembra fossero le seguenti:\nI cittadini campani, poi compirono altre azioni di loro iniziativa, come quella di arrestare i prefetti romani degli alleati, oltre ad alcuni cittadini romani, e col pretesto di tenerli sotto custodia, li chiusero nei bagni. A causa del calore asfissiante, morirono tutti in modo atroce. Pochi furono quelli che si opposero all'alleanza campana con Annibale, tra questi ricordiamo Decio Magio, il quale poco dopo venne mandato in esilio; e raggiunte le coste della Cirenaica, venne liberato dal monarca Tolomeo IV, che gli permise di far ritorno a Capua o a Roma. Magio per\u00f2 prefer\u00ec rimanere in Egitto, sotto la protezione del sovrano della dinastia tolemaica.\nIntanto Annibale fece il suo ingresso in citt\u00e0, dove venne ospitato presso i Ninnii Celeri, Stenio e Pacuvio, illustri per nobilt\u00e0 e ricchezza. Qui Pacuvio Calavio condusse il proprio figlio, strappato a viva forza al fianco di Decio Magio, col quale si era schierato a favore dei Romani. Pacuvio, una volta appreso dal figlio che avrebbe voluto uccidere il condottiero cartaginese, riusc\u00ec a distoglierlo da simili propositi, evitando che lo stesso andasse incontro a morte certa. Annibale convoc\u00f2, quindi, il senato cittadino, lo ringrazi\u00f2 per aver anteposto la sua amicizia all'alleanza con i Romani e promise loro che, una volta terminata la guerra, Capua sarebbe stata a capo dell'Italia e che anche i Romani avrebbero ricevuto dalla stessa nuove leggi.\nAnnibale, dopo aver ottenuto l'alleanza della seconda citt\u00e0 pi\u00f9 popolosa della penisola italica, dopo Roma, riprese le operazioni in Campania, tentando invano di sottomettere \"Neapolis\", conducendo il suo esercito nel territorio di Nola con la speranza che anche questa citt\u00e0 si arrendesse senza far ricorso alle armi. Fu solo l'arrivo dell'esercito del pretore Marco Claudio Marcello a far cambiare i piani di Annibale, il quale abbandon\u00f2 Nola e si diresse su \"Nuceria\", che fu saccheggiata e data elle fiamme.\nIl condottiero cartaginese, avendo perduto la speranza di poter occupare Nola, dopo un secondo tentativo in cui sembra abbia perduto quasi tremila armati, si diresse su \"Acerra\". Marcello allora fece chiudere le porte e dispose le sentinelle perch\u00e9 nessuno potesse pi\u00f9 uscire. Promosse un processo contro quelli che avevano avuto colloqui segreti con il nemico e ne fece decapitare pi\u00f9 di settanta per alto tradimento. Dispose inoltre che i loro beni fossero confiscati e divenissero di propriet\u00e0 del popolo romano e affid\u00f2 il governo cittadino al senato. Quindi part\u00ec anch'egli e pose gli accampamenti sulle alture che sovrastano Suessula.\nIl comandante cartaginese, inizialmente tent\u00f2 di convincere la citt\u00e0 di Acerra a consegnarsi volontariamente e arrendersi a lui. Ma quando vide che i suoi cittadini erano risoluti nella loro fedelt\u00e0 a Roma, decise di porla sotto assedio. Gli Acerrani, avendo capito che la difesa della loro citt\u00e0 era alquanto disperata e prima che le trincee poste attorno alla citt\u00e0 fossero messe in comunicazione tra loro, preferirono fuggire nel silenzio della notte, attraverso le interruzioni delle trincee cartaginesi, cercando rifugio in quelle citt\u00e0 della Campania, ancora alleate a Roma. Annibale, saccheggiata ed incendiata \"Acerra\", quando venne a sapere che il dittatore romano, Marco Giunio Pera, aveva convocato a \"Casilinum\" nuove legioni, onde evitare nuove sedizioni a Capua, cerc\u00f2 di anticipare le mosse romane e diresse il suo esercito a \"Casilinum\", che a quel tempo era occupata da una forza di 570 Prenestini, pochi Romani e una coorte di 460 uomini, spinti dalla notizia della disfatta di Canne. Questo numero di armati sembrava sufficiente a difendere le mura di una cittadina tanto piccola, per di pi\u00f9 in gran parte circondata dal fiume Volturno. La mancanza di grano per\u00f2 fece sembrare eccessivo il numero di truppe qui asserragliate.\nE cos\u00ec Annibale, essendo ormai prossimo a \"Casilinum\", mand\u00f2 in avanscoperta i Getuli sotto il comando un ufficiale di nome Isalca, per trattare la resa della cittadina, prima in modo amichevole e, in caso negativo, dando l'assalto alla stessa. Le truppe alleate dei Romani, per nulla intimoriti, riuscirono a pi\u00f9 riprese a respingere gli assalti dei Cartaginesi, che avevano ormai messo sotto assedio la cittadina. Giunto ormai l'inverno, Annibale prefer\u00ec fortificare l'accampamento, affinch\u00e9 i Casilini non credessero che avrebbe abbandonato l'assedio, e ritirarsi con il grosso dell'esercito nella vicina Capua.\nOzi di Capua (inverno 216/215 a.C.).\nTito Livio racconta che il comandante cartaginese tenne nelle case della citt\u00e0 campana le truppe, per la maggior parte dell'inverno. L'esercito cartaginese che spesso e a lungo si era rinvigorito contro ogni disagio umano, non era abituato agli agi della vita cittadina. E fu cos\u00ec che:\nLivio critica la scelta di aver trascorso l'inverno a Capua, poich\u00e9 ritiene che l'esercito cartaginese non ottenne mai pi\u00f9 l'antica disciplina. Essi rimasero impigliati in tresche con donne locali. Altri, una volta riprese le marce e le numerose fatiche militari, si sentirono mancare le forze fisiche e psicologiche, quasi fossero tornati ad essere delle semplici reclute. Furono poi molti a disertare per poter far ritorno a Capua, senza aver ottenuto alcuna licenza. Queste affermazioni vennero per\u00f2 contestate dallo storico italiano, Gaetano De Sanctis, il quale attribu\u00ec la riscossa romana, non tanto al fatto che i Cartaginesi si rilassarono con i famosi \u00abozi capuani\u00bb, ma alla tenacia e disciplina delle armate romane.\nGli uomini di Annibale ebbero finalmente la possibilit\u00e0 di riposare godendo dalla calorosa accoglienza della popolazione locale. La tradizione storiografica romana, in particolare Tito Livio, ha enfatizzato l'importanza di questi cosiddetti \"ozi di Capua\" che avrebbero compromesso la solidit\u00e0 e la combattivit\u00e0 dell'esercito annibalico, fiaccato dalle libagioni e dai piaceri del soggiorno nella citt\u00e0 campana. Questa interpretazione tradizionale peraltro non trova riscontro in Polibio ed \u00e8 stata fortemente messa in dubbio dalla storiografia moderna che la ritiene tendenziosa e sostanzialmente errata; in particolare si \u00e8 evidenziato come anche dopo l'inverno di riposo a Capua, Annibale e il suo esercito dimostrarono la loro superiorit\u00e0 e furono in grado per altri dieci anni di rimanere in campo in Italia senza subire reali sconfitte e senza che gli eserciti romani riuscissero a cacciarli dalla penisola.\nAnno 215 a.C.: da Cuma a Nola.\nIl condottiero cartaginese quindi risal\u00ec verso l'importante centro di \"Casilinum\" che riusc\u00ec a occupare dopo un lungo assedio prolungatosi per alcuni mesi. Contemporaneamente il dittatore romano, Marco Giunio Pera, svernava con l'esercito non molto distante da lui, a \"Teanum Sidicinum\". Claudio Marcello torn\u00f2 in Campania, dopo che era stato eletto proconsole; allo stesso vennero affidate le due nuove legioni urbane, che furono prima convocate a \"Cales\" e poi trasferite nell'accampamento sopra \"Suessula\". Contemporaneamente le due legioni superstiti di Canne vennero condotte in Sicilia con il pretore Appio Claudio Pulcro, mentre quelle siciliane vennero trasferite a Roma.\nI due nuovi consoli, Quinto Fabio Massimo Verrucoso e Tiberio Sempronio Gracco, si divisero tra loro l'esercito. A Fabio tocc\u00f2 quello accampato presso \"Teanum Sidicinum\", che in precedenza era stato posto sotto il comando di Marco Giunio Pera; a Sempronio gli schiavi (\"volones\") arruolatisi volontariamente e pi\u00f9 di 25.000 alleati che si trovavano non molto distanti da \"Casilinum\". A Marcello venne affidato nuovamente l'esercito che stava a difesa di Nola, presso \"Suessula\", come proconsole.\nFrattanto i Campani presero l'iniziativa di ridurre in loro potere la citt\u00e0 di Cuma, sollecitando dapprima i Cumani ad abbandonare l'alleanza con i Romani, e poich\u00e9 che non riuscirono a sortire alcun effetto, provarono ad impadronirsene con l'inganno. A Tiberio Gracco venne inviata un'ambasceria, dove il console veniva informato di ci\u00f2 che i Campani stavano tramando nei confronti dei Cumani e che, tre giorni pi\u00f9 tardi, avrebbero dovuto recarsi presso \"Hamas\" ad incontrare il senato e l'esercito riunito campano. Gracco allora consigli\u00f2 ai Cumani di raccogliere pi\u00f9 provviste possibili all'interno della citt\u00e0 e di rimanervi. Egli intanto mosse l'intero esercito verso \"Hamas\" (che distava 3.000 passi, pari a circa 4,5 km) il giorno prima della celebrazione del sacrificio. La battaglia che ne segu\u00ec volse a favore dei Romani e dei Cumani. Furono infatti uccisi pi\u00f9 di 2.000 Campani, oltre al loro stesso condottiero, Mario Alfio. Le perdite romane furono invece meno di 100. Gracco, una volta impadronitosi dell'accampamento nemico, si affrett\u00f2 a ritirarsi dentro le mura di Cuma, per timore che Annibale potesse raggiungerlo rapidamente, essendo lo stesso posizionato sul Monte Tifata, a nord-est di Capua.\nIl giorno seguente, il condottiero cartaginese torn\u00f2 a Cuma con tutte le macchine e pose la citt\u00e0 sotto assedio. Neppure Quinto Fabio Massimo Verrucoso, che aveva il \"castrum\" presso \"Cales\", aveva osato attraversare il Volturno, intento a prendere di nuovo gli auspici, dove gli aruspici rispondevano che non era facile placare l'ira degli d\u00e9i. Sempronio, riuscendo a resistere e contrattaccando, costrinse Annibale a togliere l'assedio e far ritorno al Monte Tifata.\nIntanto Fabio, una volta compiuti i riti di espiazione dei prodigi, pass\u00f2 il Volturno e condusse il suo esercito ad occupare le citt\u00e0 di Cubulteria, Trebula e Austicula (da identificarsi probabilmente con Saticula), che erano passate dalla parte dei Cartaginesi. In queste citt\u00e0 vennero fatti numerosi prigionieri fra le truppe cartaginesi e campane che le presidiavano. A Nola il senato era favorevole a schierarsi con Roma, mentre la plebe era dalla parte cartaginese e voleva consegnare la citt\u00e0 ad Annibale. E affinch\u00e9 i loro tentativi risultassero vani, Fabio aveva condotto l'esercito presso i \"castra Claudiana\", sopra \"Suessula\". Una volta giuntovi, aveva ordinato al propretore (o proconsole) Marcello di recarsi a Nola per presidiarla con le truppe di cui disponeva. Durante l'estate, Marcello condusse frequenti incursioni nel territorio degli Irpini e dei Sanniti Caudini, mettendo tutto a ferro e fuoco, per rinnovare l'antico ricordo delle sconfitte subite nel Sannio da parte dei Romani. E cos\u00ec Irpini e Sanniti inviarono degli ambasciatori ad Annibale per chiederne la protezione militare, ricordando allo stesso che in passato \u00ab\"fummo da soli fin dagli inizi nemici del popolo romano\"\u00bb. Essi si lamentavano di essere stati abbandonati dall'alleato cartaginese ai recenti saccheggi del proconsole Marcello. Il condottiero cartaginese li rincuor\u00f2, fece loro ricchi doni e promise che a breve sarebbe intervenuto. Lasciata infatti una piccola guarnigione sul Monte Tifata, con il resto dell'esercito marci\u00f2 in direzione Nola. Qui pose gli accampamenti e lo raggiunse Annone dal Bruzio con dei rinforzi e gli elefanti.\nMarcello intanto aveva continuato a condurre i suoi saccheggi, mai in modo imprudente. Egli, infatti, dopo aver ripetutamente esplorato la zona, con la protezione di saldi presidi, aveva condotto le sue incursioni conservandosi la strada aperta per un'eventuale ritirata. Ogni azione era sempre cauta e previdente, come se egli si trovasse di fronte lo stesso Annibale. E quando il proconsole romano venne a sapere che il condottiero cartaginese marciava verso di lui, ordin\u00f2 ai suoi soldati di rifugiarsi tutti all'interno delle mura dei Nola. La battaglia che ne segu\u00ec, fu favorevole ai Romani. Il popolo dei Nolani, prima favorevole ai Cartaginesi, accolse i Romani in modo entusiastico. In quel giorno furono uccisi 5.000 Cartaginesi, 600 furono fatti prigionieri, 18 insegne militari e due elefanti furono catturati; dei Romani ne caddero meno di 1.000. Annibale, dopo aver rimandato Annone nel Bruzio, insieme all'armata con cui era venuto, si diresse verso gli accampamenti invernali in Apulia, ponendo il campo attorno ad Arpi.\nAppena Quinto Fabio Massimo Verrucoso venne a sapere che il condottiero cartaginese era partito per l'Apulia, trasport\u00f2 tutto il grano che era presente a Nola e a \"Neapolis\" nei suoi accampamenti sopra \"Suessula\". Dopo averli rinforzati e lasciata un'adeguata guarnigione per l'inverno, mosse il campo in direzione di Capua. Mise quindi a ferro e fuoco le terre della Campania, fino a quando i Campani, furono costretti ad uscire dalle porte e fortificare in campo aperto gli accampamenti davanti alla citt\u00e0.\nAvevano 6.000 armati, di cui la fanteria non era adatta alle guerra, mentre la cavalleria era la parte migliore. Si misero cos\u00ec a provocare i Romani ad uno scontro equestre. Livio racconta di un episodio curioso riguardante un nobile di Capua, un certo Cerrino Vibellio, il pi\u00f9 valoroso tra i cavalieri campani, il quale sfid\u00f2 a duello un cavaliere romano, un tal Claudio Asello. Il duello si risolse in un nulla di fatto, poich\u00e9 il campano, dopo un primo scontro, fugg\u00ec all'interno delle mura cittadine inseguito dal romano.\nIn seguito a quest'ultimo episodio, il console Fabio Massimo mosse il campo arretrando, per permettere ai Campani di fare le semine e non devast\u00f2 cos\u00ec l'agro campano, se non quando l'erba divenne pi\u00f9 alta per fornire il foraggio necessario ai suoi animali. Venne quindi raccolto e trasportato negli accampamenti sopra \"Suessula\", dove pose i suoi accampamenti invernali (\"hiberna\"). Comand\u00f2, quindi, al proconsole Claudio Marcello di lasciare un'adeguata guarnigione romana all'interno di Nola e di rimandare il resto delle truppe a Roma, in modo da non aggravare troppo le spese sugli alleati. L'altro console, Tiberio Sempronio Gracco, avendo condotto le sue legioni da \"Cuma\" a \"Lucera\" in Apulia, invi\u00f2 il pretore Marco Valerio Levino a \"Brundisium\" con l'esercito che aveva con s\u00e9 in precedenza a \"Lucera\", incaricandolo di difendere le coste dell'agro salentino e sorvegliare i movimenti di Filippo V di Macedonia in vista di una possibile guerra con la Macedonia.\nAlla fine di quell'anno, Fabio Massimo fece fortificare Pozzuoli, centro commerciale in espansione, e vi pose una guarnigione romana. Poi mosse verso Roma, dove indisse i comizi per la nomina dei nuovi consoli.\nAnno 214 a.C.: Annibale viene respinto per la terza volta a Nola.\nCondotte a termine le cerimonie propiziatorie, i nuovi consoli Quinto Fabio Massimo Verrucoso e Marco Claudio Marcello, relazionarono il Sentato sulla situazione della guerra, sulla consistenza delle forze militari e sulla dislocazione delle truppe. Alla fine venne decretato di condurre la guerra con 18 legioni complessive, arruolandone 6 nuove. In seguito a questi preparativi, gli abitanti di Capua, presi dalla paura, inviarono ambasciatori ad Annibale per pregarlo di tornare presso la loro citt\u00e0. Il condottiero cartaginese pens\u00f2 che fosse il caso di affrettarsi, affinch\u00e9 i Romani non ne prevenissero le mosse e, partito da Arpi, pose il campo sopra la citt\u00e0 sul Monte Tifata nei vecchi alloggiamenti. Qui vennero lasciati i Numidi e gli Ispanici a difesa degli accampamenti e della citt\u00e0, mentre con il resto dell'esercito Annibale si diresse al lago d'Averno, col pretesto di farvi un sacrificio. In realt\u00e0 egli aveva in mente di attaccare il presidio romano di \"Puteoli\".\nFabio, quando venne a sapere che Annibale era partito da Arpi e tornava in Campania, marci\u00f2 notte e giorno e si ricongiunse al suo esercito. Invi\u00f2 quindi un dispaccio a Tiberio Gracco, perch\u00e9 muovesse le truppe da \"Luceria\" a \"Beneventum\", ed al figlio, il pretore Quinto Fabio, ordin\u00f2 di partire per l'Apulia e sostituirvi Gracco. Contemporaneamente tutti i pretori partirono per le destinazioni concordate con decreto del senato.\nE mentre Annibale si trovava presso il lago d'Averno, vennero dallo stesso alcuni giovani che lo implorarono di recarsi a Taranto per liberare la citt\u00e0 dai Romani. Il condottiero cartaginese, dopo averli elogiati e promesso loro che sarebbe intervenuto al momento opportuno, li invit\u00f2 a tornare a casa per permettere l'attuazione del piano. Egli sapeva che quell'antica colonia greca, non solo era ricca e nobile, ma era posta sul mare, pronta a ricevere l'armata macedone del suo alleato, Filippo V, una volta che avesse deciso di attraversare l'Adriatico e portare la guerra ai Romani in Italia, considerando che \"Brundisium\" era in mano al nemico. Compiuto il sacrificio per il quale era venuto, saccheggi\u00f2 il territorio di Cuma fino a capo Miseno e poi si diresse su \"Puteoli\", pronto ad assalire la guarnigione romana. Erano di presidio alla cittadina 6.000 armati. Era posta in una localit\u00e0 sicura non solo per la posizione naturale ma anche per le opere di difesa. Qui Annibale si trattenne per tre giorni, cercando di assalirla da ogni parte. Perduta poi ogni speranza di occuparla, si avvi\u00f2 a devastare le terre intorno a \"Neapolis\", spinto dalla collera per il mancato successo.\nAll'arrivo nel vicino territorio, la plebe di Nola si ribell\u00f2, da tempo ostile ai Romani ed al suo Senato. Vennero quindi ambasciatori ad Annibale, per chiedergli di dirigersi verso la citt\u00e0 che si sarebbe certamente arresa a lui. Il console Marcello venne contemporaneamente informato dall'aristocrazia nolana, contraria alla fazione pro-Cartagine, affinch\u00e9 prevenisse i piani del condottiero cartaginese. Marcello allora, in un sol giorno, da \"Cales\" giunse a \"Suessula\", dopo una breve esitazione nell'attraversare il Volturno. La notte successiva fece entrare a Nola 6.000 fanti e 300 cavalieri, a difesa del senato, affrettandosi ad occupare la citt\u00e0.\nIn questi stessi giorni il console Fabio Massimo giunse a \"Casilinum\", pronto ad assaltarla, ora che era occupata da una guarnigione cartaginese; giunsero insieme nei pressi di \"Beneventum\", quasi si fossero accordati, il comandante cartaginese Annone, proveniente dal paese dei Bruzi, e il proconsole Tiberio Gracco, da Lucera. Lo scontro che ne segu\u00ec vide Tiberio Gracco vincitore. Il nemico cartaginese, tra morti e fatti prigionieri, perse 15.000 armati, almeno secondo quanto ci tramanda Livio.\nAnnibale dopo aver saccheggiato il territorio attorno a \"Neapolis\" si diresse su Nola. Marcello venutolo a sapere, mand\u00f2 a chiamare il propretore Marco Pomponio Matone che si trovava con le sue truppe presso \"Suessula\" e si prepar\u00f2 ad andare contro il nemico cartaginese senza esitazioni. La battaglia che ne segu\u00ec vide ancora una volta il comandante cartaginese uscirne sconfitto, anche se di misura.\nIl giorno seguente i Romani si schierarono nuovamente sul campo di battaglia, Annibale invece rimase negli accampamenti. Il terzo giorno nel silenzio della notte, non avendo pi\u00f9 speranza di occupare Nola, impresa che aveva fallito per la terza volta, il comandante cartaginese lev\u00f2 il campo e part\u00ec alla volta di Taranto, sperando che almeno questa citt\u00e0 tradisse i Romani.\nE mentre tutto questo era accaduto tra Benevento e Nola, il console Fabio Massimo aveva posto il campo presso \"Casilinum\", citt\u00e0 occupata da una guarnigione di 2.000 Campani e 700 Cartaginesi. Essa era comandata da Stazio Mezio, inviato dal sommo magistrato campano (\"meddix tuticus\"), Gneo Magio Atellano. Quest'ultimo aveva armato schiavi e popolani per assalire gli accampamenti romani, mentre il console era impegnato ad assaltare \"Casilinum\". Nulla di tutto ci\u00f2 era sfuggito a Fabio che aveva mandato a dire al suo collega a Nola che, mentre lui attaccava \"Casilinum\", un altro esercito avrebbe dovuto tenere sotto controllo i Campani. Egli suggeriva a Marcello o di venire egli stesso, dopo aver lasciato a Nola un'adeguata guarnigione, oppure nel caso in cui fosse stato ancora impegnato contro Annibale, avrebbe chiamato il proconsole Tiberio Gracco da \"Beneventum\".\nMarcello a questa notizia prefer\u00ec lasciare a Nola un presidio di 2.000 armati e con il rimanente esercito raggiunse Fabio. Fu cos\u00ec che i due consoli portarono l'attacco a \"Casilinum\". E poich\u00e9 l'assalto procur\u00f2 ai soldati romani non poche ferite, Fabio decise di abbandonare l'assalto alla cittadina campana, ritenendola un obiettivo di poco conto. Al contrario Marcello, deciso a portare a termine l'impresa, ottenne che non ci si ritirasse. E mentre avvicinava alle mura le \"vinea\" e altre macchine d'assedio, i Campani giunsero a pregare Fabio di permettere loro di ritirarsi sicuri nella vicina Capua. Marcello allora inizi\u00f2 ad occupare quella porta dalla quale alcuni stavano uscendo e inizi\u00f2 la strage, prima attorno alla porta e poi all'interno della citt\u00e0. I primi cinquanta Campani che si erano rifugiati presso Fabio, riuscirono a mettersi in salvo raggiungendo Capua. \"Casilinum\" venne cos\u00ec occupata grazie ad un colpo di mano, favorita dai discorsi e dal ritardo generato da quelli che chiedevano di essere risparmiati. I prigionieri fatti tra Campani e Cartaginesi vennero inviati a Roma e chiusi nel carcere. I cittadini invece vennero distribuiti tra le popolazioni confinanti per meglio sorvegliarli.\nIntanto Tiberio Gracco invi\u00f2 nell'agro lucano alcune coorti di soldati arruolati in quella regione, sotto il comando del \"praefectus sociorum\", a saccheggiare il campo dei nemici. Mentre le coorti erano disperse, vennero attaccate da Annone, il quale ottenne una vittoria non meno importante di quella ottenuta da Tiberio poco prima a \"Beneventum\". E subito dopo si era ritirato presso i Bruzi per non essere inseguito da Tiberio Gracco. Marcello torn\u00f2 indietro poi verso Nola, Fabio si diresse verso il Sannio, per devastare i campi e rioccupare le citt\u00e0 che erano passate al nemico. Il paese di \"Caudium\" fu tra tutti quello maggiormente devastato: i campi furono incendiati, venne fatta ricca preda di bestiame e uomini. Anche le citt\u00e0 di \"Compulteria\", \"Telesia\", \"Compsa\", \"Fagifula\", \"Orbitanium\" furono prese con la forza. In Lucania venne occupata la citt\u00e0 di \"Blanda\" ed in \"Apulia\" di \"Aecae\". Da tutte queste citt\u00e0 furono presi ed uccisi 25.000 nemici e 170 disertori. Questi ultimi furono inviati a Roma, massacrati nel comizio a colpi di verga e gettati dalla rupe Tarpea. Marcello, una volta tornato a Nola, fu colto da malattia e non pot\u00e9 partecipare alle imprese poco sopra enunciate.\nAnno 213 a.C..\nAncora una volta la guerra contro Annibale venne affidata ai due consoli dell'anno: a Fabio Massimo e a Sempronio Gracco E quando entrambi i consoli raggiunsero le loro rispettive destinazioni, 112 nobili cavalieri campani, col pretesto di saccheggiare i campi del nemico romano, uscirono da Capua e giunsero negli accampamenti romani sopra a \"Suessula\". Dopo aver dichiarato chi fossero chiesero di poter conferire con il pretore, Gneo Fulvio Centumalo Massimo. Quest'ultimo permise che dieci di loro, disarmati, fossero ammessi alla sua presenza. Una volta che venne a conoscenza delle loro intenzioni, e cio\u00e8 che, presa Capua, fossero ad essi restituiti i loro beni, li accolse in amicizia.\nAssedio.\nAnno 212 a.C..\nMentre Annibale si trovava ancora nei pressi di Taranto, entrambi i consoli, Q.Fulvio Flacco e Appio Claudio Pulcro, erano nel Sannio, con evidente intenzione di assediare Capua. I Campani, intanto, cominciavano a sentire la fame poich\u00e9 l'esercito romano aveva impedito loro di seminare nei campi prossimi alla loro citt\u00e0.\nInviarono allora dei messi ad Annibale per chiedergli di inviare a Capua il frumento necessario dai luoghi pi\u00f9 vicini, prima che giungessero i consoli con i loro eserciti ad occupare i campi e le strade circostanti. Il condottiero cartaginesi ordin\u00f2 ad Annone di recarsi dal Bruzio in Campania con l'esercito, fornendo ai Campani abbondanti scorte di grano. Annone, nel tentativo di evitare le armate consolari, pose gli accampamenti a 3.000 passi (4,5\u00a0km) da \"Beneventum\", ed ordin\u00f2 che il grano, raccolto durante l'estate presso le popolazioni alleate, fosse portato nel suo accampamento sotto la scorta dei suoi soldati. Inform\u00f2 quindi i Campani di tenersi pronti a ritirare il frumento raccolto, dopo aver radunato da tutti i campi circostanti ogni genere di veicoli e bestie da soma. Livio scrive:\nLa notizia della qual cosa giunse ai Beneventani, che prontamente inviarono dieci messi ai consoli, accampati nei dintorni di \"Bovianum\". Fu cos\u00ec che il console Fulvio Flacco ebbe l'incarico di dirigersi in Campania. La notte successiva riusc\u00ec ad introdursi nella mura di Benevento all'insaputa dei Cartaginesi. Venne poi a sapere che Annone era partito con una parte dell'esercito per raccogliere grano e che 2.000 carri erano giunti per prelevarlo e riportarlo a Capua. Si trattava di una folla disordinata ed inerme di contadini e schiavi, che aveva creato non poca confusione all'interno dell'accampamento cartaginese. Lo scontro che ne segu\u00ec, in seguito ad un attacco romano, vide i Cartaginesi uscirne pesantemente sconfitti. Distrutti gli accampamenti nemici, l'esercito romano fece ritorno a Benevento, dove il bottino venne venduto all'asta e poi diviso fra i soldati di ambedue gli eserciti dei consoli. Annone invece, una volta venuto a conoscenza della disfatta del suo esercito, prefer\u00ec far ritorno nel Bruzio, \u00abpi\u00f9 simile a uno che fugge che ad uno che si mette in marcia\u00bb.\nI Campani, avuta notizia della sconfitta cartaginese, inviarono ambasciatori ad Annibale per informarlo che i due consoli si trovavano a Benevento, ad un solo giorno di marcia da Capua. Il condottiero cartaginese provvide subito ad inviare 2.000 cavalieri, per impedire i saccheggi romani nei campi circostanti. Contemporaneamente i due consoli condussero le loro legioni verso il territorio campano per assalire Capua. Per evitare che la citt\u00e0 di Benevento rimanesse indifesa, ordinarono a Tiberio Sempronio Gracco di condurre nella citt\u00e0 un reparto di cavalleria e uno di fanteria leggera, affidando a qualcun altro il comando delle sue legioni per continuare l'occupazione della Lucania. Tiberio, poco dopo, venne sopraffatto in un'imboscata nei pressi dei \"Campi Veteres\", tesagli da un certo Flavo Lucano in collaborazione con Magone il Sannita.\nI consoli, entrati in Campania, mentre saccheggiavano i territori circostanti a Capua, furono colti da un'improvvisa sortita dei suoi abitanti e della cavalleria di Magone. Richiamati in fretta i soldati, che si erano sparpagliati per le campagne, ne rimasero uccisi pi\u00f9 di 1.500. In seguito i Romani divennero pi\u00f9 attenti a difendersi dai pericoli. Annibale mosse anch'egli da Benevento e raggiunse il suo luogotenente a Capua, schierando dopo tre giorni l'esercito. Egli era certo che, se in sua assenza pochi giorni prima la battaglia era stata favorevole ai Campani, a maggior ragione i Romani non avrebbero potuto resistere all'assalto dell'esercito cartaginese, tante volte vittorioso. La battaglia che ne nacque vide inizialmente i Romani subire i continui attacchi della cavalleria cartaginese, sommersi dai dardi nemici, fino a quando il segnale di contrattacco romano non produsse una battaglia equestre equilibrata. Ma quando da lontano apparve l'esercito che da poco aveva perduto il proprio comandante Tiberio Sempronio Gracco, ed era ora guidato dal questore Gneo Cornelio Lentulo, tale vista gener\u00f2 in entrambe le parti e contemporaneamente, la paura che si avvicinassero nuovi contingenti nemici. E come racconta Livio:\nAlla fine della battaglia, i caduti da parte romana furono in numero superiore, a causa dell'iniziale urto della cavalleria cartaginese.\nI consoli dopo questo scontro, per tener lontano Annibale da Capua, nella notte seguente si separarono. Fulvio si diresse nel territorio cumano, mentre Claudio in Lucani. Il condottiero cartaginese, incerto inizialmente sul da farsi, decise di inseguire Appio Claudio, che a sua volta port\u00f2 in giro il nemico come volle, per poi fare ritorno a Capua una seconda volta. Durante la marcia, i Cartaginesi ebbero l'occasione di affrontare un nuovo combattimento a loro favorevole, dove massacrarono un altro esercito romano di 16.000 armati.\nFrattanto i consoli, tornati a Capua, ricominciarono ad assediare la citt\u00e0 con grandissima violenza raccogliendo e preparando ogni cosa fosse necessaria. A \"Casilinum\" fu ammassato il grano; alla foce del Volturno, dove si trova la citt\u00e0 omonima, fu fortificata una rocca e posto un presidio romano; anche a Pozzuoli venne messo un presidio per dominare il mare e il vicino fiume. In queste due fortezze sul mare e a Ostia venne portato tutto il frumento che era stato inviato dalla Sardegna e quello che il pretore Marco Giunio Silano aveva raccolto in Etruria, affinch\u00e9 l'esercito romano ne avesse in abbondanza durante l'inverno. Annibale non voleva abbandonare Capua in una situazione tanto critica, ma quando alcuni messaggeri giunsero dalla \"Apulia\" e lo informarono che il pretore Gneo Fulvio Flacco, dopo aver assalito con successo alcune citt\u00e0 apule passate dalla parte dei Cartaginesi, si era abbandonato, lui e il suo esercito, a una tale trascuratezza da sopprimere ogni disciplina militare, il condottiero cartaginese mosse il suo esercito in direzione dell'Apulia. Egli era impaziente di poter assalire un nuovo esercito romano, meglio se comandato da un comandante inetto. Nei pressi di \"Herdonia\" il pretore romano affront\u00f2 in battaglia Annibale, ma fu sconfitto. Fulvio Flacco fu il primo a fuggire dal campo con 200 cavalieri, non appena si rese conto di come stavano andando le cose. Il resto dello schieramento, respinto e poi accerchiato alle spalle ed alle \"ali\", fu fatto a pezzi. Dei 18.000 soldati romani ne sopravvissero solo poco pi\u00f9 di 2.000. I nemici poi si impadronirono degli accampamenti.\nVennero quindi inviati ai due consoli come ambasciatori, Gaio Letorio e Marco Metilio, ad avvertirli che raccogliessero i resti dei due eserciti appena sconfitti, evitando che si consegnassero ad Annibale, come in passato era accaduto dopo la battaglia di Canne. Identico incarico venne affidato a Publio Cornelio Silla, al quale era stata affidata anche la leva, organizzando la ricerca degli schiavi per ricondurli sotto le armi. Intanto il console Appio Claudio affid\u00f2 a Decio Iunio il presidio a \"Volturnus\", a Marco Aurelio Cotta quello di Pozzuoli, affinch\u00e9 appena qualche nave si fosse avvicinata dalla Sardegna o dall'Etruria, inviassero prontamente il grano negli accampamenti che si accingevano a stringere Capua in una morsa. Egli stesso, giunto davanti alla citt\u00e0 campana, vi trov\u00f2 Fulvio che trasportava ogni genere di approvvigionamento da \"Casilinum\" e che compiva i necessari preparativi per assediare la citt\u00e0. Allora entrambi i consoli si apprestarono ad assediare la citt\u00e0, dopo aver chiamato il pretore Gaio Claudio Nerone da \"Suessula\" dove era accampato. Quest'ultimo, lasciato un piccolo presidio per mantenere la posizione, col resto dell'esercito giunse a Capua.\nAppiano di Alessandria aggiunge che la distanza tra le mura della citt\u00e0 e la prima circonvallazione romana, quella pi\u00f9 interna, fosse di circa 2 stadi (pari a 370 metri circa). Contemporaneamente i Campani inviarono dei messi ad Annibale per protestare contro l'abbandono della loro citt\u00e0, supplicandolo di aiutarli. La situazione strategica diventava sempre pi\u00f9 difficile per il cartaginese; ormai sei legioni romane si erano concentrate sotto il comando dei due consoli, Appio Claudio e Fulvio Flacco, intorno a Capua, che si trov\u00f2 assediata e con gravi carenze di approvvigionamento.\nIl pretore Publio Cornelio invi\u00f2 una lettera ai consoli chiedendo che, prima di bloccare Capua, si desse la possibilit\u00e0 ai Campani che volevano uscire dall'assedio, di arrendersi e portare con loro i loro averi, prima delle idi di marzo (del 211 a.C.). Chi avesse preso questa decisione, avrebbe conservato la libert\u00e0 e i propri averi. Tutti gli altri sarebbero stati considerati nemici. Ma la proposta, riferita ai Campani, fu accolta con ingiurie e minacce. Intanto Annibale aveva condotto le legioni da \"Herdonea\" a Taranto, con la speranza di impadronirsi della rocca. E poich\u00e9 l'impresa procedeva troppo lentamente, ripieg\u00f2 su \"Brundisium\", credendo che questa citt\u00e0 si sarebbe arresa. E mentre trascorreva anche qui il tempo inutilmente, giunsero i Campani a pregarlo di aiutarli. A questi il condottiero cartaginese rispose stizzito, che una volta tornato a Capua, i consoli non sarebbero stati in grado di opporgli alcuna resistenza. I messi, a stento riuscirono a rientrare a Capua, circondata com'era da un duplice fossato e da un vallo.\nGiunta ormai la fine dell'anno, il senato romano deliber\u00f2 che il pretore Publio Cornelio Silla inviasse a Capua ai consoli una lettera, dove si diceva che, fino a quando Annibale fosse stato assente e intorno a Capua non vi fosse nulla di importante da fare, uno di loro raggiungesse Roma, per procedere all'elezione dei nuovi magistrati. Ricevuta la lettera, i consoli decisero che fosse Appio Claudio a radunare i comizi, mentre Fulvio manteneva l'assedio presso Capua.\nAnno 211 a.C..\nA Quinto Fulvio e Appio Claudio (consoli del 212 a.C.), fu prorogato il comando come proconsoli nel (211 a.C.) e furono assegnati gli eserciti gi\u00e0 in loro possesso. Ricevettero, quindi, l'ordine di non allontanarsi dall'assedio di Capua prima di aver conquistato la citt\u00e0. I Romani, seppure sdegnati dal comportamento della citt\u00e0 campana, ritenevano che Capua, citt\u00e0 cos\u00ec nobile e potente, avesse trascinato con la sua defezione troppe altre popolazioni, e che qualora fosse stata riconquistata, avrebbe costretto le altre citt\u00e0 a rispettare l'antico dominio di Roma. Livio aggiunge che:\nVenne trovato un soldato numida, il quale dichiar\u00f2 che sarebbe riuscito a oltrepassare le fortificazioni romane, portando con s\u00e9 una missiva per il comandante cartaginese, e ci riusc\u00ec, alimentando le ultime speranze dei Campani. I combattimenti equestri che continuavano a susseguirsi durante l'assedio avevano visto le truppe campane prevalere su quelle romane. Fu cos\u00ec che, grazie all'iniziativa di un centurione, un certo Quinto Navio, venne adottata una nuova tattica di battaglia che permettesse agli assedianti di prevalere sugli assediati:\nQuando si ritenne che tale manovra poteva essere compiuta in sicurezza grazie ad un adeguato e quotidiano addestramento, i Romani avanzarono nella pianura che si trovava tra i loro accampamenti e le mura della citt\u00e0 assediata, pronti a combattere contro le forze di cavalleria campane. Giunti a tiro di giavellotto dalla cavalleria nemica, venne dato il segnale ed i \"velites\" scesero da cavallo all'improvviso; lanciarono quindi i loro numerosi giavellotti in modo cos\u00ec rapido e violento da ferire moltissimi cavalieri campani, totalmente impreparati ad un simile attacco. La rapidit\u00e0 dell'attacco gener\u00f2 tra le file campane pi\u00f9 spavento che un danno reale. I cavalieri romani allora, lanciatisi contro un nemico sbalordito, lo misero in fuga, facendone grande strage fino alle porte della citt\u00e0. Da quel momento venne stabilito presso le legioni vi fosse un reparto di \"velites\" pronti a dare sostegno alla cavalleria.\nArrivo dell'armata cartaginese.\nE mentre questa era la situazione attorno a Capua, Annibale era incerto su da farsi. Doveva infatti decidere se impadronirsi della rocca di Taranto, oppure difendere Capua. Alla fine prevalse quest'ultimo pensiero, verso la quale egli vedeva un interesse catalizzatore da parte non solo suo ma anche dei tanti alleati che si erano schierati dalla parte dei Cartaginesi. Lasciata nel Bruzzio la maggior parte dei bagagli, insieme alla fanteria pesante, il comandante cartaginese accompagnato da un reparto scelto di fanti e cavalieri oltrech\u00e9 da 33 elefanti, si diresse verso la Campania. Giunto in prossimit\u00e0 della citt\u00e0 si accamp\u00f2 in una vallata nascosta dietro il Monte Tifata, dopo essersi in precedenza impadronito della fortezza di \"Calatia\".\nVennero, quindi, inviati alcuni messaggeri ai Capuani per avvertirli dell'arrivo dell'esercito cartaginese e perch\u00e9 i Campani fossero pronti ad attaccare fuori da tutte le porte non appena Annibale avesse deciso di attaccare. Il condottiero cartaginese, oltre ad aver generato un grande terrore nei confronti dell'armata romana per il suo arrivo improvviso, cominci\u00f2 ad avvicinarsi alla palizzata difensiva del proconsole Appio Claudio Pulcro, provocandolo per farlo uscire a battaglia; non riuscendoci, decise di infastidirlo costantemente, inviando contro i Romani squadroni di cavalleria a lanciare i loro giavellotti all'interno del campo romano, mentre reparti di fanteria cercavano di svellere la palizzata esterna. E malgrado questo nuovo tentativo, i Romani rimasero fermi nella loro decisione, tanto che con la fanteria leggera dei \"velites\" respingevano i loro attacchi, mentre la fanteria pesante rimaneva sotto le insegne, proteggendosi dalla pioggia di giavellotti.\nUltima battaglia.\nSecondo invece la versione di Tito Livio, gli scontri davanti alla citt\u00e0 di Capua non furono di poco conto, come sembra invece narrare Polibio. Vi fu una vera e propria sanguinosa battaglia. L'assalto venne condotto contemporaneamente da Annibale lungo il fronte esterno, dai Campani e dal presidio cartaginese posto sotto il comando di Bostare e Annone, lungo il fronte interno. I Romani, come accade in una situazione tanto critica, divisero le forze come segue:\nLa battaglia inizi\u00f2 con il clamore e il tumulto dei soldati schierati, oltre a quello prodotto dalla moltitudine della popolazione campana posta sulle mura cittadine, intenta a battere oggetti di bronzo. E se Appio riusciva facilmente a tener lontano i Campani dalla trincea, dall'altra parte Annibale e i Cartaginesi erano riusciti a mettere sotto pressione l'armata condotta da Fulvio. Qui la \"legio VI\" cominci\u00f2 a cedere sotto la pressione di una coorte di ispanici, la quale era riuscita a sfondare il centro dello schieramento romano con tre elefanti e si trovava nell'incertezza se avanzare fino all'accampamento romano, disgiungendosi cos\u00ec dall'armata principale. Appena Fulvio si accorse che la legione era terrorizzata e gli accampamenti in pericolo, ordin\u00f2 a Q. Navio e altri valorosi centurioni di assalire la coorte nemica. Navio, dopo aver ricevuto gli ordini del suo comandante, afferr\u00f2 l'insegna del \"signifer\" del secondo manipolo degli \"hastati\" e mosse contro il nemico, minacciando di lanciare l'insegna in mezzo al loro schieramento, nel caso i suoi soldati non si fossero affrettati a seguirlo. Navio era di alta statura con un'armatura particolarmente decorata, per il grande prestigio che aveva ottenuto durante la sua carriera militare. Giunto in prossimit\u00e0 della linea nemica degli ispanici, si trov\u00f2 a dover fronteggiare un fitto lancio di giavellotti nemici, ma non indietreggi\u00f2, al contrario procedette alla carica.\nIntanto il \"legatus\" Marco Atilio Regolo cominci\u00f2 ad assalire la coorte ispanica portando con s\u00e9 il \"signum\" del primo manipolo dei \"principes\" della \"legio VI\", mentre gli altri due \"legati\", Lucio Porcio Licino e Tito Popilio, che avevano il comando degli accampamenti, stavano combattendo con grande foga in prossimit\u00e0 del \"vallum\", riuscendo ad uccidere gli elefanti cartaginesi che avevano cercato di oltrepassarlo. I corpi degli animali erano stati abbattuti proprio nel mezzo del fossato, andando a costituire una specie di passaggio naturale, quasi il nemico avesse costruito un terrapieno o un ponte per oltrepassare l'ostacolo. E cos\u00ec sopra i corpi dei pachidermi uccisi infuri\u00f2 una tremenda mischia. Dall'altra parte del campo i Campani e il presidio dei Cartaginesi erano stati respinti dall'armata romana, e si combatteva presso la porta della citt\u00e0 che portava al Volturno.\nI Romani trovarono notevoli difficolt\u00e0 ad avvicinarsi alla porta della citt\u00e0, poich\u00e9 era munita di numerose baliste e scorpioni, i cui lanci erano numerosi e potenti. L'impeto dei Romani venne, inoltre, fermato dalla ferita del loro comandante, Appio Claudio, che era stato colpito nella parte alta del petto da un grosso giavellotto, mentre incitava all'assalto i suoi. Tuttavia molti nemici caddero sul campo di battaglia, mentre gli altri furono costretti ad indietreggiare e rifugiarsi entro le mura cittadine.\nAnnibale, avendo assistito alla strage della sua coorte ispanica ed alla strenua difesa dell'accampamento da parte dei Romani, prefer\u00ec ritirarsi con la fanteria mentre la cavalleria ne proteggeva le spalle. Grande allora fu l'ardore delle legioni nell'inseguire il nemico in rotta. Flacco allora prefer\u00ec far suonare la ritirata. Secondo quanto tramanda Livio, sulla base dei dati dallo stesso raccolti nei racconti di precedenti storici, caddero 8.000 soldati di Annibale e 3.000 Campani; vennero inoltre sottratte ai Cartaginesi 15 insegne e 18 ai Campani. Altri storici antichi sembrano invece negare che vi sia stato uno scontro di tali proporzioni, raccontando che quando Numidi e Ispanici irruppero all'interno dell'accampamento romano insieme agli elefanti, i pachidermi travolsero le tende dei soldati, mentre gli animali da soma, spezzati i legami si diedero alla fuga in modo disordinato. Annibale allora, per aumentare il panico tra i Romani, organizz\u00f2 uno stratagemma, inviando tra il nemico alcuni vestiti da Italici e conoscitori della lingua latina, affinch\u00e9 ordinassero alle truppe di fuggire su monti, a nome dei consoli. Scoperto l'inganno, i legionari reagirono con grande strage del nemico cartaginese, mentre gli elefanti vennero cacciati con il fuoco.\nAssedio in fase di stallo.\nAnnibale era insoddisfatto della situazione di stallo che si era andata cos\u00ec a crearsi, poich\u00e9 non riusciva n\u00e9 a penetrare all'interno delle mura della citt\u00e0 sua alleate di Capua, e neppure a provocare a battaglia i Romani. La riflessione che illustra Polibio d\u00e0 ragione ai Romani, i quali, in una tattica attendista, memori delle pesanti sconfitte subite in battaglie campali, preferivano trincerarsi intorno alla citt\u00e0 campana, e quando necessario, muoversi seguendo le armate cartaginesi parallelamente, sempre in zone montane, mai in pianura, non concedendo pi\u00f9 al nemico il vantaggio della miglior cavalleria in campo aperto.\nIl condottiero cartaginese, temendo che in quella posizione potesse trovarsi intrappolato dall'arrivo dei nuovi consoli, che lo avrebbero cos\u00ec tagliato fuori dai necessari rifornimenti, giunse alla conclusione che era impossibile sbloccare un simile assedio con un attacco di forza. La soluzione che egli escogit\u00f2 fu quella di marciare in modo rapido e inaspettato contro Roma stessa, \u00ab\"che era il centro della guerra\"\u00bb, provocando negli abitanti un tale spavento, da indurre Appio Claudio a sbloccare l'assedio e correre in aiuto della patria, oppure dividere il proprio esercito, nel qual caso sia le forze inviate a Roma in aiuto, sia quelle lasciate a Capua sarebbero state facilmente battibili.\nFatte queste riflessioni, invi\u00f2 a Capua un corriere libico, che aveva costretto a disertare per passare nel campo dei Romani e da l\u00ec raggiungere la citt\u00e0, chiusa dall'assedio e quindi inaccessibile per i Cartaginesi. Temeva infatti che gli abitanti di Capua credessero di essere stati abbandonati, accettando di arrendersi. Decise cos\u00ec di scrivere una lettera chiarendo i motivi della sua iniziativa di togliere il campo, e fare in modo che gli abitanti di Capua potessero continuare a resistere all'assedio.\nCatturate le imbarcazioni che si trovavano sul fiume Volturno, Annibale dispose che il suo esercito si spingesse verso il forte che aveva costruito per la difesa del luogo. Quando seppe che le imbarcazioni erano tanto numerose, che l'esercito avrebbe potuto attraversare il fiume in una sola notte, dopo soli cinque giorni dal suo arrivo a Capua, fece cenare i suoi uomini; preparati i viveri per dieci giorni, lasciati accesi i fuochi, tolse il campo in modo che nessuno si accorgesse di quanto stava accadento; condusse quindi nella notte le sue truppe al fiume e lo pass\u00f2 prima dell'alba.\nAnnibale toglie l'assedio e si dirige su Roma.\nSecondo quanto racconta Tito Livio, Fulvio Flacco, appena conobbe dai disertori il piano che Annibale era in procinto di attuare, scrisse immediatamente al Senato romano. I senatori furono impressionati e commossi. E come accadeva durante ogni situazione tanto critica, venne convocata l'assemblea generale.\nIntanto Annibale, con marce rapide attravers\u00f2 il Sannio, quindi super\u00f2 l'Aniene e pose il proprio accampamento a non pi\u00f9 di 40 stadi dalla citt\u00e0 di Roma. Quando la notizia giunse in citt\u00e0, la popolazione fu profondamente turbata e impaurita, poich\u00e9 risultava tanto improvvisa ed inaspettata, considerando che mai prima d'ora Annibale si era avvicinato cos\u00ec tanto alla citt\u00e0. Vi era anche il sospetto da parte degli abitanti di Roma che le legioni fossero state distrutte a Capua.\nAnnibale, se inizialmente non disperava di prendere la citt\u00e0, una volta venuto a sapere che proprio in quei giorni i Romani stavano arruolando in citt\u00e0 due nuove legioni, prefer\u00ec rinunciare al progetto di assaltarla, dandosi invece a compiere scorrerie per la regione circostante, saccheggiando e incendiando ovunque. I Cartaginesi raccolsero cos\u00ec nel proprio accampamento una grande quantit\u00e0 di bottino, poich\u00e9 nessuno osava contrastarli. Pochi giorni pi\u00f9 tardi, il condottiero cartaginese decise di tornare a Capua, sia perch\u00e9 aveva raccolto sufficiente bottino, sia perch\u00e9 riteneva impossibile assediare la citt\u00e0, ma soprattutto poich\u00e9 riteneva che il suo piano avesse sortito l'effetto sperato ora che erano trascorsi un numero di giorni sufficiente, costringendo il proconsole Appio Claudio, a togliere l'assedio dalla citt\u00e0 campana e correre a salvare la patria, oppure a dividere l'esercito per mantenere Capua sotto assedio e contemporaneamente tornare a Roma. Entrambe le soluzioni sarebbero state di gradimento del condottiero cartaginese.\nAnnibale respinto a Roma, si dirige a \"Regium\".\nIl condottiero cartaginese, che in un primo tempo aveva ordinato di marciare di buona lena, quando venne a sapere che Appio Claudio non aveva tolto l'assedio da Capua, prefer\u00ec dirigersi verso la Daunia (parte settentrionale della Puglia) e il Bruzio, per giungere a Reggio Calabria in modo cos\u00ec improvviso, che per poco non prese la citt\u00e0, ancora fedele ai Romani. Polibio scrive, elogiando il comportamento dei Romani:\nResa di Capua.\nE sebbene Capua non fosse risultata assediata con minor energia, malgrado l'assenza di Flacco, la citt\u00e0 si stup\u00ec quando, al ritorno del comandante romano, non fece ritorno anche Annibale. Da questo fatto i Campani compresero di essere stati abbandonati dal condottiero cartaginese. A tutto ci\u00f2 si aggiunse un editto del proconsole, nel quale si diceva che ogni cittadino campano che si fosse arreso ai Romani entro un determinato giorno, non sarebbe stato punito. Tuttavia non vi fu alcuna diserzione, pi\u00f9 per paura dei Romani che per fedelt\u00e0 ad Annibale. I Campani ritenevano, infatti, che la loro colpa di aver abbandonato Roma era stata troppo grande per essere realmente perdonata.\nIntanto i nobili avevano abbandonato l'amministrazione pubblica. Neppure nel Foro cittadino o in altro luogo pubblico, si poteva incontrare alcuno dei principali cittadini. Essi se ne stavano rinchiusi nelle proprie abitazioni ad attendere il giorno del crollo della patria. L'amministrazione era rimasta nelle mani dei capi del presidio cartaginese, Bostare ed Annone, i quali scrissero una lettera ad Annibale, nella quale con tono aspro condannavano il suo comportamento, per aver consegnato ai Romani, non solo Capua, ma anche la guarnigione cartaginese, esponendola ad ogni sorta di tortura.\nLa lettera per\u00f2 venne intercettata dai Romani, dopo che era stata consegnata ad un numida che, professandosi anch'egli disertore, come tanti del suo popolo, era riuscito ad accedere al campo romano. Scoperto l'inganno, oltre settanta Numidi, insieme al gruppo di nuovi disertori, vennero massacrati a nerbate. Con le mani tagliate furono ricondotti a Capua. La vista di un supplizio tanto crudele port\u00f2 la disperazione tra i Campani. Vibio Virrio, il propugnatore della diserzione dall'alleanza romana, non volendo attendere la resa della citt\u00e0 e la propria la morte, prefer\u00ec suicidarsi.\nEgli propose a tutti coloro che, tra i maggiorenti, ne avessero intenzione, di darsi la morte prima di vedere tanti orrori. Predispose un banchetto e dopo essersi saziato con cibo e vino, ad ognuno venne distribuita una tazza contenente del veleno.\nMorirono in questo modo ventisette senatori campani insieme a Vibio Virro, dopo aver in precedenza inviato degli ambasciatori ai Romani per comunicare la resa della citt\u00e0.\nConseguenze.\nIl giorno seguente alla dichiarazione di resa della citt\u00e0, per ordine dei proconsoli, venne aperta la porta di Giove che si trovava di fronte ad uno degli accampamenti romani. Passarono da questa porta, insieme al \"legatus\" Gaio Fulvio, una sola legione e due \"alae\" di cavalleria. Il \"legatus\", dopo aver provveduto che tutte le armi gli fossero consegnate, mise delle sentinelle a tutte le porte per evitare che nessuno potesse entrare o uscire; fece quindi prigioniero l'intero presidio cartaginese e comand\u00f2 che il senato campano si presentasse al cospetto dei proconsoli romani nel loro accampamento. Quando vi giunsero, i senatori vennero tutti incatenati e ricevettero l'ordine di far portare tutto l'oro e l'argento che possedevano ai questori. In totale furono raccolte 2.700 libbre di oro e 31.200 di argento. Venticinque senatori vennero inviati come prigionieri a \"Cales\" e ventotto a \"Teanum Sidicinum\". Si trattava dei principali responsabili della rivolta di Capua contro Roma.\nRiguardo poi alla pena da infliggere ai senatori, i due proconsoli, Fulvio e Claudio, si scontrarono, poich\u00e9 il secondo era propenso al perdono, mentre il primo ad una punizione esemplare. Il disaccordo tra i due port\u00f2 a scrivere al senato, non solo in merito alla decisione da prendere, ma anche per dare la possibilit\u00e0 di interrogare i prigionieri. E poich\u00e9 Fulvio, non riteneva opportuno che i senatori campani fossero ascoltati, per evitare che gli stessi potessero compiere azioni delatorie nei confronti degli alleati di stirpe latina e mettere a repentaglio alleanze consolidate, decise di partire per \"Teanum\" con 2.000 cavalieri all'alba.\nGiunto nella cittadina, comand\u00f2 al supremo magistrato di far portare al suo cospetto quei Campani che erano sotto la sua custodia. Quando furono davanti a lui, li fece massacrare a colpi di verga e decapitare con la scure. Subito dopo, a grande velocit\u00e0 si rec\u00f2 a \"Cales\", dove fece condurre gli altri prigionieri Campani. Secondo quanto racconta Livio, giunse in quel momento un messo da Roma che recava la risposta del Senato romano sul da farsi, ma sembra che Fulvio non la lesse e procedette a mettere a morte tutti i prigionieri rimasti. Dopo di ci\u00f2 lesse la missiva che conteneva il \"senatus consultum\". E mentre se ne stava andando, tra la folla si fece avanti un Campano di nome Taurea Vibellio, il quale dopo averlo chiamato per nome gli disse:\nE poich\u00e9 Flacco riteneva che si trattasse di uno squilibrato, e che non potesse ora ucciderlo, ora che aveva letto il decreto del senato, pot\u00e9 solo assistere al suo suicidio. Virrio, infatti, dopo aver urlato davanti ai presenti:\nSi trafisse il petto e cadde moribondo ai piedi del comandante romano.\nAlla fine erano stati uccisi settanta senatori dei pi\u00f9 influenti e quasi trecento nobili Campani vennero gettati in carcere; altri furono consegnati per essere custoditi in citt\u00e0 alleate di stirpe latina, ma morirono per cause diverse; e infine una grande quantit\u00e0 di cittadini campani fu venduta, dopo essere stata ridotta in schiavit\u00f9. Capua venne quindi salvata, diventando una citt\u00e0 agricola, sede di coltivatori, poich\u00e9 le sue terre erano tra le pi\u00f9 fertili dell'Italia romana. Venne quindi ripopolata con nuovi abitanti, schiavi liberati, mercanti e operai. Tutto il territorio e gli edifici pubblici divennero propriet\u00e0 del popolo romano. Si deliber\u00f2 che non avesse n\u00e9 funzionari municipali, n\u00e9 senato, assemblee di popolo o magistrature. Ogni anno, infatti, da Roma era inviato un prefetto per presiedere alla giustizia.\nNon appena Capua cadde nelle mani dei Romani, tutte le altre citt\u00e0 che fino a quel momento si erano dimostrate ostili a Roma, entrarono in apprensione e cominciarono a cercare ogni occasione buona per passare dalla parte della Repubblica romana. Prime fra tutte furono quelle di \"Atella\" e \"Calatia\", dove per\u00f2 furono giustiziati i responsabili della rivolta. Venne quindi fatta rapida giustizia contro i reali colpevoli della diserzione di Capua. La massa dei cittadini venne dispersa e non vi fece pi\u00f9 ritorno. Roma prefer\u00ec, per\u00f2, non accanirsi contro la citt\u00e0, evitando di appiccare incendi o abbattere edifici e mura, poich\u00e9 si voleve dare un'apparenza di clemenza, col risparmiare una citt\u00e0 tanto nobile e ricca, la cui rovina tutte le citt\u00e0 campane avrebbero deplorato. Si volle inoltre dimostrare come, non solo chi si era ribellato avrebbe pagato la giusta pena, ma anche che nessun aiuto era giunto da Annibale ai suoi protetti.\nAnnibale si trov\u00f2 in gravi difficolt\u00e0, nell'incertezza di come comportarsi, non potendo gestire tante citt\u00e0 da un'unica posizione dov'egli si trovava ed in inferiorit\u00e0 numerica, poich\u00e9 i Romani disponevano di imponenti forze dislocate quasi ovunque. Si trov\u00f2 cos\u00ec a dover abbandonare numerosi citt\u00e0 alleate al loro destino e a togliere alcune guarnigioni da altre, per il timore che i suoi soldati potessero venire uccisi da una rivolta cittadina. Giunse anche a violare i patti, trasferendo gli abitanti da una citt\u00e0 ad un'altra e facendone saccheggiare i beni, tanto che alcuni lo accusarono di empiet\u00e0 e crudelt\u00e0."}
{"id": "857169", "revid": "1305772", "url": "https://it.wikipedia.org/wiki?curid=857169", "title": "010", "text": ""}
{"id": "857171", "revid": "599013", "url": "https://it.wikipedia.org/wiki?curid=857171", "title": "011", "text": ""}
{"id": "857172", "revid": "1305772", "url": "https://it.wikipedia.org/wiki?curid=857172", "title": "012", "text": ""}
{"id": "857174", "revid": "1305772", "url": "https://it.wikipedia.org/wiki?curid=857174", "title": "013", "text": ""}
{"id": "857176", "revid": "1305772", "url": "https://it.wikipedia.org/wiki?curid=857176", "title": "014", "text": ""}
{"id": "857177", "revid": "1305772", "url": "https://it.wikipedia.org/wiki?curid=857177", "title": "015", "text": ""}
{"id": "857178", "revid": "287204", "url": "https://it.wikipedia.org/wiki?curid=857178", "title": "7078 Unojonsson", "text": ""}
{"id": "857179", "revid": "1305772", "url": "https://it.wikipedia.org/wiki?curid=857179", "title": "016", "text": ""}
{"id": "857180", "revid": "287204", "url": "https://it.wikipedia.org/wiki?curid=857180", "title": "7098 Reaumur", "text": ""}
{"id": "857181", "revid": "1305772", "url": "https://it.wikipedia.org/wiki?curid=857181", "title": "017", "text": ""}
{"id": "857182", "revid": "1305772", "url": "https://it.wikipedia.org/wiki?curid=857182", "title": "018", "text": ""}
{"id": "857183", "revid": "1305772", "url": "https://it.wikipedia.org/wiki?curid=857183", "title": "019", "text": ""}
{"id": "857184", "revid": "1305772", "url": "https://it.wikipedia.org/wiki?curid=857184", "title": "020", "text": ""}
{"id": "857185", "revid": "287204", "url": "https://it.wikipedia.org/wiki?curid=857185", "title": "7204 Ondrejov", "text": ""}
{"id": "857186", "revid": "1305772", "url": "https://it.wikipedia.org/wiki?curid=857186", "title": "021", "text": ""}
{"id": "857187", "revid": "1305772", "url": "https://it.wikipedia.org/wiki?curid=857187", "title": "022", "text": ""}
{"id": "857188", "revid": "1305772", "url": "https://it.wikipedia.org/wiki?curid=857188", "title": "023", "text": ""}
{"id": "857189", "revid": "1305772", "url": "https://it.wikipedia.org/wiki?curid=857189", "title": "024", "text": ""}
{"id": "857190", "revid": "118914987", "url": "https://it.wikipedia.org/wiki?curid=857190", "title": "Casilinum", "text": "Casilinum \u00e8 l'antico nome latino del porto fluviale della Capua antica, corrispondente alla Capua moderna, mentre la Capua antica corrisponde all'attuale Santa Maria Capua Vetere.\nLocalit\u00e0.\nIl porto fluviale era situato a nord-ovest della citt\u00e0 principale (circondata da tre lati dai fiumi) e costituiva un centro abitato di modeste dimensioni, sorto in posizione strategica nelle vicinanze del ponte della via Appia sul Volturno, oltre al punto di congiunzione tra l'Appia e la via Latina.\nStoria.\nDurante la Seconda guerra punica fu contesa tra Cartaginesi, capitanati da Annibale Barca, e Romani, sotto il comando di Quinto Fabio Massimo Verrucoso detto \"il Temporeggiatore\", e fu infine annessa da questi ultimi. Stretta d'assedio dai Cartaginesi, la citt\u00e0 pat\u00ec la fame al punto che gli assediati si cibarono di pelli e cinghie degli scudi, oltrech\u00e9 di topi. Vissero di noci inviate loro dai Romani attraverso il fiume Volturno.\nIn seguito divenne una Prefettura: Cesare vi dedusse una colonia nel 59 a.C., rinnovata in seguito da Antonio. Ebbe poi un lento regresso fino al I secolo d.C., quando venne abbandonata dalla popolazione. Prima del regno di Vespasiano probabilmente Casilinum era gi\u00e0 unita a Capua Antica. Nel 554, tra le sue rovine, l'esercito bizantino sconfisse i Goti in battaglia. Fu qui che la \"civitas capuana\" trov\u00f2 rifugio in seguito alle incursioni dei saraceni.\nNel corso del Medioevo, pur essendo stata abbandonata dalla popolazione per un certo periodo e poi ripopolata sotto altro nome, ispir\u00f2 l'onomastica della via Latina, che prese il nuovo nome di via Casilina, utilizzato fino ai giorni nostri."}
{"id": "857191", "revid": "1305772", "url": "https://it.wikipedia.org/wiki?curid=857191", "title": "025", "text": ""}
{"id": "857192", "revid": "1305772", "url": "https://it.wikipedia.org/wiki?curid=857192", "title": "026", "text": ""}
{"id": "857194", "revid": "1305772", "url": "https://it.wikipedia.org/wiki?curid=857194", "title": "027", "text": ""}
{"id": "857195", "revid": "1305772", "url": "https://it.wikipedia.org/wiki?curid=857195", "title": "028", "text": ""}
{"id": "857197", "revid": "1305772", "url": "https://it.wikipedia.org/wiki?curid=857197", "title": "029", "text": ""}
{"id": "857199", "revid": "1824906", "url": "https://it.wikipedia.org/wiki?curid=857199", "title": "Societ\u00e0 Sportiva Calcio Napoli 2000-2001", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2000-2001.\nStagione.\nLa stagione 2000-2001 si apre con l'ingresso ufficiale di Giorgio Corbelli nella societ\u00e0 azzurra. L'imprenditore bresciano acquista la met\u00e0 del pacchetto azionario del club, rendendo il Napoli l'unica societ\u00e0 di Serie A ad avere una doppia presidenza. Ma fra Corrado Ferlaino e Corbelli i primi problemi nascono gi\u00e0 in sede di calciomercato. Il primo voleva confermare il blocco di calciatori che avevano raggiunto la promozione l'anno precedente e di conseguenza rinnovare il contratto al tecnico Walter Novellino, tuttavia l'imprenditore bresciano era di un altro avviso.\nCorbelli, infatti, voleva portare a Napoli nomi \"altisonanti\", a cominciare dall'allenatore Zdenek Zeman reduce dalla non felicissima esperienza al Fenerbah\u00e7e. In sede di calciomercato Corbelli scelse di affidarsi ad Alessandro Moggi che port\u00f2 a Napoli molti dei suoi assistiti. Vennero ceduti molti dei calciatori che avevano portato il Napoli in Serie A, fra i quali Stefan Shwoch idolo della tifoseria azzurra. Vennero acquistati moltissimi calciatori di \"nome\" come Francesco Moriero e Salvatore Fresi dall'Inter e gli attaccanti Nicola Amoruso reduce da una buona stagione al Perugia, oltre a David Sesa protagonista con la maglia del Lecce. Arrivarono sotto il Vesuvio anche altri calciatori interessanti come il centrocampista della nazionale portoghese Jos\u00e8 Luis Vidigal ed il centrocampista ceco Marek Jankulovski.\nNonostante la dispendiosa campagna acquisti (circa 60 miliardi di lire), l'avvio della stagione fu disastroso. La squadra dimostr\u00f2 di non aver assimilato gli schemi offensivi di Zeman, e dopo un esordio casalingo contro la Juventus promettente nonostante la sconfitta, nelle successive cinque gare la squadra riesce a mettere insieme solo due punti. Clamorosa la sconfitta interna contro il Bologna (1-5) che coster\u00e0 la maglia da titolare al portiere napoletano Ferdinando Coppola sostituito da Francesco Mancini, fedelissimo di Zeman gi\u00e0 ai tempi del Foggia. Dopo il pareggio 1-1 sul campo del Perugia, Zeman viene esonerato ed al suo posto viene scelto Emiliano Mondonico, tecnico dalle idee diametralmente opposte rispetto al boemo. La squadra con Mondonico sembra riprendersi e dopo una sconfitta a San Siro contro il Milan il Napoli mette in fila 11 punti in 5 partite, riuscendo persino a vincere 2-1 all'Olimpico contro i Campioni d'Italia della Lazio.\nNel frattempo Corbelli tenta il colpo ad effetto per infiammare la piazza: dal Santos viene acquistato l'ex Fiorentina Edmundo. Tuttavia l'esperienza del brasiliano a Napoli non inizia nel migliore dei modi. La squadra inizia a calare e ben presto si ritrova nuovamente immischiata nella lotta per non retrocedere. Edmundo non riesce ad incidere e l'attacco azzurro segna con il contagocce. Dopo un pareggio interno con il Brescia, con una rete di Baggio su punizione allo scadere, la squadra mette in fila tre sconfitte consecutive, compreso lo scontro diretto con la Reggina. All'ultima giornata, nonostante la vittoria sul campo della Fiorentina, la squadra retrocede dopo appena un anno, dato che Vicenza, Reggina, Verona e Lecce, nel corso di un periodo positivo e anch'esse in lotta per la salvezza, vincono tutte quante anche loro, rispettivamente contro Udinese, Milan, Perugia e Lazio, con i salentini che condannano cos\u00ec la Reggina e il Verona agli spareggi salvezza, vinti da questi ultimi per i gol fuori casa, e gli azzurri e veneti, a un solo punto di distanza, alla retrocessione. Proprio le vittorie di Reggina e Lecce condannano gli azzurri, dato che se non avessero vinto, allora il Napoli avrebbe potuto giocarsi lo scontro salvezza contro il Vicenza. A causa del caos societario scaturito dalla doppia presidenza e dalla situazione debitoria ormai peggiorata da una campagna acquisti dispendiosa ma fallimentare, il Napoli si avvier\u00e0 inesorabilmente verso il fallimento.\nIl caso Parma-Verona.\nDopo la retrocessione il Presidente del Napoli Giorgio Corbelli aliment\u00f2 sospetti sulla partita Parma-Verona, alla penultima giornata, che si concluse 1-2 per gli scaligeri. Il Verona and\u00f2 in vantaggio con un rigore di Oddo, concesso per un fallo eclatante di Benarrivo. Con quella vittoria il Verona scavalc\u00f2 il Napoli e ne contribu\u00ec alla retrocessione in Serie B. Corbelli che allora gestiva il Napoli con Corrado Ferlaino grid\u00f2 alla combine. Secondo Corbelli, infatti, il Verona era controllato dallo stesso Presidente del Parma ovvero Callisto Tanzi. Nel 2010 la procura di Parma confermer\u00e0 i sospetti di Corbelli. Secondo il procuratore di Parma Gerardo Laguardia infatti \"Dal 1998 al 2004 il Verona fu controllato da Calisto Tanzi, gi\u00e0 proprietario del Parma, che lo acquist\u00f2 e finanzi\u00f2 con soldi sottratti alla Parmalat e, oggi, ai risparmiatori travolti dal fallimento\". Nonostante quei sospetti si fossero rilevati fondati, tuttavia, non vennero presi provvedimenti.\nMaglie e sponsor.\nLo sponsor tecnico \u00e8 Diadora, lo sponsor principale \u00e8 Birra Peroni.\nIl 24 agosto 2000 il Napoli ritira la maglia numero 10 appartenuta a Diego Armando Maradona.\nOrganigramma societario.\nArea direttiva\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 a stagione in corso."}
{"id": "857200", "revid": "1305772", "url": "https://it.wikipedia.org/wiki?curid=857200", "title": "030", "text": ""}
{"id": "857204", "revid": "1305772", "url": "https://it.wikipedia.org/wiki?curid=857204", "title": "031", "text": ""}
{"id": "857205", "revid": "1982", "url": "https://it.wikipedia.org/wiki?curid=857205", "title": "7214 Antielus", "text": ""}
{"id": "857207", "revid": "1305772", "url": "https://it.wikipedia.org/wiki?curid=857207", "title": "032", "text": ""}
{"id": "857210", "revid": "1305772", "url": "https://it.wikipedia.org/wiki?curid=857210", "title": "033", "text": ""}
{"id": "857212", "revid": "1305772", "url": "https://it.wikipedia.org/wiki?curid=857212", "title": "034", "text": ""}
{"id": "857213", "revid": "1543377", "url": "https://it.wikipedia.org/wiki?curid=857213", "title": "Carmen Casteiner", "text": "Biografia.\nCarmen Casteiner \u00e8 stata campionessa italiana di tuffi negli anni settanta. Ha vinto l'oro per cinque anni consecutivi, dal 1972 al 1976 dalla piattaforma (10 metri) e ha conquistato 3 titoli italiani indoor nella stessa disciplina. Ha preso parte alle Olimpiadi estive 1976, in cui si \u00e8 classificata diciannovesima. \u00c8 stata giudice per la Ligue Europ\u00e9enne de Natation (LEN) nel 2005.\nNota anche per essere la madre di Tania Cagnotto, di cui \u00e8 stata la prima allenatrice, e la moglie di Giorgio Cagnotto, ambedue campioni nella stessa disciplina sportiva."}
{"id": "857214", "revid": "1305772", "url": "https://it.wikipedia.org/wiki?curid=857214", "title": "035", "text": ""}
{"id": "857216", "revid": "33751", "url": "https://it.wikipedia.org/wiki?curid=857216", "title": "Jos\u00e8 Semedo", "text": ""}
{"id": "857218", "revid": "1305772", "url": "https://it.wikipedia.org/wiki?curid=857218", "title": "036", "text": ""}
{"id": "857220", "revid": "287204", "url": "https://it.wikipedia.org/wiki?curid=857220", "title": "7248 Alvsjo", "text": ""}
{"id": "857221", "revid": "287204", "url": "https://it.wikipedia.org/wiki?curid=857221", "title": "Happini", "text": ""}
{"id": "857224", "revid": "57342", "url": "https://it.wikipedia.org/wiki?curid=857224", "title": "Elisabetta Pozzi", "text": "Ha vinto nel 1992 il David di Donatello per la migliore attrice non protagonista per \"Maledetto il giorno che t'ho incontrato\" (1992) di Carlo Verdone.\nBiografia.\nFormatasi presso la scuola del Teatro di Genova, ha iniziato a recitare adolescente interpretando piccoli ruoli in diversi spettacoli, fino al debutto, a fianco di Giorgio Albertazzi che la sceglie come protagonista, ne \"Il fu Mattia Pascal\", pi\u00e8ce tratta dall'omonimo romanzo di Luigi Pirandello.\nInizia rapidamente ad affrontare un universo di personaggi femminili particolarmente complessi, portandoli in scena grazie a regie tese a valorizzarli incentrando spesso l'intero dramma o l'azione scenica su di loro. Per le sue interpretazioni \u00e8 stata insignita di quattro Premi Ubu, due premi della critica e il Premio E. Duse.\nPer il cinema interpreta varie pellicole tra cui \"Maledetto il giorno che t'ho incontrato\" di Carlo Verdone grazie al quale riceve un David di Donatello nel 1992 come miglior attrice non protagonista."}
{"id": "857226", "revid": "161374", "url": "https://it.wikipedia.org/wiki?curid=857226", "title": "Classe Boris Chilikin (nave rifornimento)", "text": ""}
{"id": "857233", "revid": "287204", "url": "https://it.wikipedia.org/wiki?curid=857233", "title": "Croalurk", "text": ""}
{"id": "857234", "revid": "73936", "url": "https://it.wikipedia.org/wiki?curid=857234", "title": "F.e.m.", "text": ""}
{"id": "857235", "revid": "658361", "url": "https://it.wikipedia.org/wiki?curid=857235", "title": "Stephen Harriman Long", "text": "In ambito dell'innovazione, celebri furono i suoi studi per lo sviluppo nel disegno della locomotiva a vapore. In campo militare condusse una pionieristica spedizione su tutta l'area della Grande Pianura Americana, da lui descritta come \u201c\"Il grande deserto americano\"\u201d.\nLa montagna Long's Peak, nello stato del Colorado, \u00e8 a lui intitolata.\nLa vita.\nStephen Harrimore Long nacque a Hopkinton, nel New Hampshire, da Moses Long e Lucy Harriman. Dopo aver studiato presso il Dartmounth college, nel 1814 ricevette l'incarico di colonnello nell'esercito degli Stati Uniti.\nNel marzo 1819 spos\u00f2 Martha Hodgkins, a Filadelfia.\nIl mese seguente, con l'incarico di maggiore nell'U.S. Army, egli fu incaricato di condurre una spedizione attraverso i territori dell'Ovest, nelle aree appena acquistate dal governo centrale nell'atto denominato Louisiana Purchase. Lo scopo specifico della spedizione fu quella di trovare le sorgenti del fiume Platte, nell'Arkansas, e del Red River.\nQualche anno pi\u00f9 tardi, nel 1823, la sua spedizione fu unita a quella dell'esploratore italiano Giacomo Costantino Beltrami, il quale si divise da Long e raggiunse le sorgenti del fiume Mississippi.\nDopo la spedizione, trascorse parecchi anni ad aiutare la costruzione della linea ferroviaria Baltimora-Ohio. Nel 1826 ricevette il primo brevetto per il suo lavoro sulle rotaie per le locomotive a vapore. Ricevette molti altri brevetti per I suoi disegni delle locomotive, e lavor\u00f2 con altri ingegneri dell'esercito sia per la progettazione che per l'esecuzione delle strade ferrate.\nNel 1832, con William Norris ed altri partner, form\u00f2 l'American Steam Carriage Company che per\u00f2 venne sciolta due anni pi\u00f9 tardi a causa delle difficolt\u00e0 incontrate nella produzione dei suoi progetti. \nNel 1838 gli fu assegnata una posizione di grande importanza nell'esercito, nel quale doveva gestire l'ambito topografico, mansione perfezionata nei suoi viaggi.\nMor\u00ec ad Alton, nell'Illinois, nel 1864."}
{"id": "857236", "revid": "2192863", "url": "https://it.wikipedia.org/wiki?curid=857236", "title": "Palmiro Masciarelli", "text": "Professionista dal 1976 al 1988, vinse due tappe al Giro d'Italia. Dal 2002 al 2012 \u00e8 stato team manager dell'Acqua &amp; Sapone. \u00c8 padre di Simone, Andrea e Francesco tutti e tre ciclisti professionisti. La famiglia \u00e8 originaria di San Martino sulla Marrucina.\nCarriera.\nCiclista.\nInizi\u00f2 la carriera di ciclista giovanissimo, riportando diverse vittorie nelle serie giovanili e nei dilettanti. Fu corridore professionista dal 1976 al 1988 e per 10 anni il fedele gregario di Francesco Moser, anche se riusc\u00ec ad ottenere alcune vittorie tra i professionisti, tra cui la Coppa Bernocchi nel 1983, due vittorie di tappa al Giro d'Italia (nel 1981 e 1983) ed una alla Vuelta a Espa\u00f1a (nel 1984).\nDirigente.\nDal 2002 \u00e8 dirigente dell'Acqua &amp; Sapone e titolare di un negozio di bici."}
{"id": "857245", "revid": "107098", "url": "https://it.wikipedia.org/wiki?curid=857245", "title": "Stephen H.Long", "text": ""}
{"id": "857246", "revid": "21880", "url": "https://it.wikipedia.org/wiki?curid=857246", "title": "Heinrich Wilhelm Schott", "text": "Biografia.\nRinomato specialista della famiglia delle Araceae a lui si deve la descrizione di vari generi e specie di aroidee, tra le quali si annoverano alcune tra le piante pi\u00f9 note ed economicamente pi\u00f9 importanti di quella famiglia. \nDal 1817 al 1821 partecip\u00f2 alla Spedizione Austriaca in Brasile e dal 1828 fu nominato giardiniere della corte di Vienna. \nDal 1845, \"Schott\" diresse i giardini e lo zoo dell'imperatore, trasformandoli nel 1852 nel parco del Palazzo di Sch\u00f6nbrunn seguendo la moda dei giardinieri inglesi. \nStudi\u00f2 inoltre la flora delle Alpi e cre\u00f2 a Vienna un Giardino Alpino nel Palazzo del Belvedere."}
{"id": "857247", "revid": "436907", "url": "https://it.wikipedia.org/wiki?curid=857247", "title": "The Thing That Should Not Be", "text": "The Thing That Should Not Be \u00e8 un brano musicale del gruppo musicale statunitense Metallica, terza traccia del terzo album in studio \"Master of Puppets\", pubblicato il 3 marzo 1986.\nLa canzone.\nCome nel caso di \"The Call of Ktulu\", il testo, composto da James Hetfield, Lars Ulrich e da Kirk Hammett, era ispirato alle storie di Howard Phillips Lovecraft, in particolare alla novella \"The shadow over Innsmouth\" (letteralmente \"L'ombra su Innsmouth\") pubblicata in Italia come \"La maschera di Innsmouth\", sulla quale \u00e8 principalmente basato il testo di questo brano. D'altra parte, il brano prende molto spunto anche dai miti di Cthulhu.\n\"The Thing That Should Not Be\" rimane in tema con il resto dell'album, essendo, la persona della quale viene narrata la storia, diventata \"la cosa che non dovrebbe esistere\" (traduzione del titolo del brano).\nCover.\nLe cover di questa canzone sono numerose e fatte da:"}
{"id": "857249", "revid": "124123", "url": "https://it.wikipedia.org/wiki?curid=857249", "title": "Gneo Domizio Enobarbo (console 32 a.C.)", "text": "Biografia.\nLe prime notizie su Gneo Dominizio Enobarbo risalgono al 49 a.C., quando egli accompagn\u00f2 suo padre, il consolare Lucio Domizio Enobarbo durante l'assedio di Corfinio e alla battaglia di Farsalo (48 a.C.). Fu perdonato da Cesare e pot\u00e9 tornare a Roma nel 46 a.C.. Dopo l'assassinio di Cesare, si alle\u00f2 con Marco Giunio Bruto e Gaio Cassio Longino e nel 43 a.C. venne condannato dalla \"Lex Pedia\" per essere implicato nella congiura.\nOttenne grandi successi navali nel mar Ionio contro il Secondo triumvirato ma, alla fine, attraverso la mediazione di Gaio Asinio Pollione, si riconcili\u00f2 con Marco Antonio, che lo fece governatore della Bitinia nel 40 a.C. Prese quindi parte alla campagna di Antonio contro i Parti, e fu console nel 32 a.C. All'inizio di quell'anno scoppi\u00f2 la guerra civile tra Antonio e Ottaviano e Domizio, assieme all'altro console, Gaio Sosio, e a 300 senatori raggiunse Antonio ad Efeso. Egli ruppe con il triumviro a causa del rapporto di questi con la regina egizia Cleopatra e pass\u00f2 dalla parte di Ottaviano poco prima della Battaglia di Azio (31 a.C.); egli mor\u00ec tuttavia pochi giorni dopo per una febbre.\nSua moglie era Emilia Lepida, dalla quale ebbe un solo figlio, Lucio, che si spos\u00f2 con Antonia Maggiore, figlia di Antonio. Questi divennero i genitori di Gneo Domizio Enobarbo e nonni dell'imperatore romano Nerone."}
{"id": "857254", "revid": "37401", "url": "https://it.wikipedia.org/wiki?curid=857254", "title": "Giuseppe Albano", "text": "Dal 1943 al 1945, assieme alla sua banda, fu uno dei protagonisti della Resistenza romana contro l'occupazione tedesca. Affetto da una cifosi dovuta a una caduta, fu soprannominato il Gobbo del Quarticciolo.\nBiografia.\nNato a Gerace Superiore, in provincia di Reggio Calabria, il 23 aprile del 1926, Giuseppe Albano si trasfer\u00ec, assieme alla famiglia, a Roma nel 1936, stabilendosi nella borgata del Quarticciolo, un quartiere della periferia est della citt\u00e0.\nInizi\u00f2 sin da giovanissimo a commettere piccoli reati assieme ad altri suoi coetanei abitanti dello stesso quartiere, anch'essi per la maggior parte figli di immigrati del sud. Da subito si fece notare per il suo coraggio, quando riusc\u00ec a disarmare due avanguardisti, ragazzi tra i 14 ed i 17 anni, che lo minacciavano con un pugnale e poi quando comparve in una foto dell'epoca che lo immortalava a Porta San Paolo con il grembiule da garzone di farmacia, con ancora i calzoni corti, mentre combatteva accanto ai soldati contro i tedeschi, al riparo di un carro armato.\nLa Resistenza.\nLa figura del \"Gobbo del Quarticciolo\" \u00e8 da inserire in quella particolare situazione della Resistenza descritta sinteticamente da Rosario Bentivegna, partigiano, medaglia d'argento al valor militare:\nAlbano cominci\u00f2 la sua lotta partigiana tra il 9 e il 10 settembre 1943, dapprima a Porta San Paolo e successivamente nella zona di Piazza Vittorio Emanuele II pur essendo del Quarticciolo. Partecip\u00f2 inoltre a numerose operazioni di sabotaggio, soprattutto di treni tedeschi, di assalto ai forni, per distribuire la farina alla popolazione affamata, e divenne subito famoso per la rapidit\u00e0 d'azione e l'abilit\u00e0 nel dileguarsi, impegnando moltissimo le truppe tedesche che occupavano la citt\u00e0. Presto divenne un idolo per la popolazione, che vedeva nella sua figura una sorta di giustiziere e difensore dei pi\u00f9 deboli.\nAnche se Albano era riconosciuto dai giovani della resistenza di Centocelle e del Quarticciolo, come il proprio \"leader\", in realt\u00e0 la vera mente organizzativa della banda era Franco Napoli, detto \u201cFelice\u201d, anch'egli calabrese, socialista, compagno di lotta di Sandro Pertini e gi\u00e0 arrestato in passato per un fallito attentato a Benito Mussolini in Calabria.\nIl mito del \"Gobbo\" conobbe la sua fama soprattutto nei primi mesi del 1944. Per due mesi, tedeschi e fascisti evitarono di entrare nei quartieri Centocelle e Quarticciolo per non subire le fulminee azioni dei giovani resistenti della zona guidati da Giuseppe Albano, a volte con l'aiuto dei militanti di formazioni politiche divenute storicamente famose per la lotta partigiana, come Bandiera Rossa (con Filiberto Sbardella, Antonino Poce, Celestino Avico), o brigate del Partito Comunista Italiano.\nIl loro apporto fu molto utile specialmente di notte per limitare il transito sulle vie Casilina e Prenestina ai mezzi tedeschi che dovevano rifornire il fronte di Anzio. Pare che \"il Gobbo\" da solo abbia in quel periodo ucciso parecchi uomini tra nazisti e fascisti, in alcuni casi usando un coltello.\nProbabilmente l'impresa pi\u00f9 famosa di Giuseppe Albano fu realizzata il luned\u00ec di Pasqua del '44, quando in un'osteria del Quadraro, insieme alla sua banda, uccise tre soldati tedeschi che stavano mangiando. [\"\"] Questo episodio potrebbe aver influito nella decisione di Herbert Kappler di rastrellare il quartiere Quadraro il 17 aprile 1944. Arrestato dalle SS durante il rastrellamento e condotto nel carcere di via Tasso, stranamente nonostante la sua deformazione Albano non fu riconosciuto come il famoso partigiano.\n\u00c8 sepolto nel Cimitero del Verano.\nDopo la Liberazione.\nCon la Liberazione di Roma, il \"Gobbo\" si mise al servizio della questura per catturare i torturatori di via Tasso, formando una banda di pregiudicati che aveva come base operativa il quartiere del Quarticciolo. Il gruppo si diede subito da fare, catturando parecchi ex-militanti del partito fascista e alcuni esponenti della famigerata banda del torturatore repubblichino Pietro Koch. Ma l'attivit\u00e0 del gruppo, sempre pi\u00f9 spesso, era mirata a condurre furti e rapine ai danni degli arricchiti della \"borsa nera\" e degli ex-fascisti, redistribuendo poi generi di prima necessit\u00e0 e viveri alla popolazione affamata.\nC'erano anche molti che sostenevano che si trattasse soltanto di una banda di criminali, in guerra con i clan rivali per contendersi il controllo del territorio. Durante una di queste azioni, in circostanze poco chiare, fu ucciso un caporale inglese.\nL'uccisione.\nA seguito di quest'evento venne scatenata un'imponente caccia all'uomo con l'invio di mezzi blindati, che trasformarono il Quarticciolo in una zona di guerra. Giuseppe Albano, dopo essere riuscito in un primo momento a sfuggire, venne riconosciuto e fu ucciso il 16 gennaio 1945 nell'androne di un palazzo di via Fornovo 12, dopo un conflitto a fuoco con i carabinieri.\nUna controinchiesta condotta da Franco Napoli, tornato a Roma nel 1945, afferm\u00f2 che Albano fu assassinato con un colpo d'arma da fuoco alla nuca da un'ex-spia dei tedeschi, membro di un'associazione politica di sinistra, Unione Proletaria, nella quale lo stesso Giuseppe Albano era stato infiltrato per volere di Pietro Nenni.\nSecondo l'ipotesi avanzata, sulla scorta di documenti e testimonianze, da Silverio Corvisieri la situazione nel 1945 era di tipo \"golpista\" ante litteram. Nel libro \"Il re, Togliatti e il gobbo. 1944: la prima trama eversiva\", Corvisieri ritiene che la morte del Gobbo del Quarticciolo non sia avvenuta per mano dei carabinieri: fu un'esecuzione compiuta da una frangia della Resistenza.\nSempre seguendo questa tesi, secondo alcuni \"provata\" anche dalla rapidit\u00e0 con cui fu chiuso il caso, il \"Gobbo\" sarebbe stato ucciso da sicari di Umberto Salvarezza, \"leader\" di Unione Proletaria, gruppo su cui pesavano forti sospetti di formazione provocatrice. La strategia, diretta da Umberto II, sempre secondo la ricostruzione di Corvisieri, che ignora semplicemente la presenza delle truppe alleate vincitrici con le quali bisognava rapportarsi, avrebbe dovuto portare a un nuovo governo presieduto da Pietro Badoglio: la strategia fall\u00ec, ma ebbe comunque l'effetto di bloccare epurazioni e indagini sui collaborazionisti.\nLa tesi di un \"regolamento di conti\" all'interno della Resistenza, attraverso testimonianze inedite, viene confermata nel libro \"Il Gobbo del Quarticciolo e la sua banda nella Resistenza\", di Massimo Recchioni e Giovanni Parrella.\nLa fine della Banda del Gobbo.\nAlcuni giorni dopo l'uccisione di Albano, il Quarticciolo venne di nuovo circondato dalle forze dell'ordine per arrestare il resto della \u201cbanda del Gobbo\u201d. Nel corso del rastrellamento venne ucciso un anziano militante del PCI e vennero arrestati centinaia di residenti del quartiere, tra i quali Iolanda Ciccola, quindicenne fidanzata del \"Gobbo\", che in seguito divenne un membro di spicco della nuova Sinistra Rivoluzionaria."}
{"id": "857256", "revid": "339392", "url": "https://it.wikipedia.org/wiki?curid=857256", "title": "Squillo - NGI", "text": ""}
{"id": "857259", "revid": "3115", "url": "https://it.wikipedia.org/wiki?curid=857259", "title": "Lavagna interattiva multimediale", "text": "La lavagna interattiva multimediale, detta anche L.I.M. o lavagna elettronica, \u00e8 una superficie interattiva su cui \u00e8 possibile scrivere, disegnare, allegare immagini, visualizzare\ntesti, riprodurre video o animazioni. I contenuti visualizzati ed elaborati sulla lavagna potranno essere quindi digitalizzati grazie a un software di presentazione appositamente dedicato.\nLa L.I.M. \u00e8 uno strumento di integrazione con la didattica d'aula poich\u00e9 coniuga la forza della visualizzazione e della presentazione tipiche della lavagna tradizionale con le opportunit\u00e0 del digitale e della multimedialit\u00e0. Nell'accezione pi\u00f9 comune quando si parla di Sistema LIM si intende un dispositivo che comprende una superficie interattiva, un proiettore ed un computer. Oggi l'evoluzione tecnologica offre dispositivi che permettono di sfruttare le potenzialit\u00e0 di uno schermo interattivo e multimediale utilizzando qualsiasi tipo di superficie e pennarello, oppure attraverso schermi \"tattili\", anche della grandezza di un normale monitor desktop in cui il pc \u00e8 incorporato.\nComposizione.\nLa lavagna interattiva multimediale \u00e8 composta in prima battuta dalla superficie interattiva, un dispositivo elettronico avente le dimensioni di una tradizionale lavagna didattica, con la quale \u00e8 possibile interagire usando le mani o degli appositi pennarelli (strumenti proprietari). Tali superfici si distinguono in tre categorie per quanto concerne la tecnica di visualizzazione: possono essere retroproiettate, a proiezione frontale o schermi interattivi.\nLe LIM retroproiettate sono dei grandi schermi collegati ad un personal computer e ad un proiettore ad ottica molto corta posto sul retro. Le LIM a proiezione frontale sono collegate ad un PC e ad un proiettore. Gli schermi interattivi di varie dimensioni, tra cui il tavolo interattivo, sono dei display \"touch screen\" con computer incorporato. Sono disponibili in commercio anche cornici, supporti laterali o angolari, di varia dimensione, che rendono interattiva ogni tipo di superficie compresa la lavagna a pennarello, e permettono di registrare quanto scritto anche senza l'ausilio del PC. Sulla base della tecnologia usata per integrare con il PC le LIM sono classificabili in elettromagnetiche, analogico\u2014resistive, ad infrarossi, laser, ultrasoniche, ottiche a riconoscimento immagini.\nTipologia.\n\u00c8 possibile classificare i diversi modelli di lavagna interattiva in 6 categorie principali a seconda del loro funzionamento:\nIn base al tipo di lavagna si avr\u00e0 una precisione di puntamento che dipende dalla risoluzione della superficie attiva. In base alla tecnologia adottata si va dai 25x25 punti per centimetro quadrato (circa 64x64 punti per pollice) ovvero 4000x3000 punti distribuiti sull'intera superficie nei modelli con fattore di forma 4:3, ai modelli pi\u00f9 recenti che vantano risoluzioni ben pi\u00f9 elevate di circa 400x400 punti per centimetro quadrato (circa 1000x1000 punti per pollice) ovvero 62400x46800 punti distribuiti sull'intera superficie.\nTuttavia una maggior risoluzione della superficie attiva non \u00e8 sinonimo di \"migliore\", infatti nel peggiore dei casi, ovvero una superficie di contatto di circa 4000x3000 sulla quale viene proiettata una immagine alla risoluzione di 1024x768 punti, o nel migliore dei casi 1280x1024 punti, la lavagna fornir\u00e0 una risoluzione che \u00e8 ben oltre quelle che sono le necessit\u00e0. \u00c8 importante capire che prima di tutto la lavagna interattiva \u00e8 una superficie di proiezione e non un monitor.\nLe potenzialit\u00e0.\nLa L.I.M. \u00e8 uno strumento tecnologico che coniuga quelle che in un personal computer sono le funzionalit\u00e0 di monitor con quelle di mouse e tastiera. In un contesto come quello delle scuole medie o superiori, queste caratteristiche implementano le occasioni di socializzazione tramite la possibilit\u00e0 di modificare testi ed immagini. La L.I.M. prevede una fisionomia diversa da quella di molti altri prodotti di ultima generazione: si tratta infatti di un supporto per le attivit\u00e0 didattiche quotidiane che non viene dall'esterno, ma che piuttosto mantiene il classico paradigma didattico centrato sulla lavagna data la sua assonanza con essa e potenzia nello specifico la strategia educativa del docente. \u00c8 una tecnologia differente da altre quali Internet o i computer in quanto modifica le suddette pratiche didattiche e non risulta un elemento esterno del tutto nuovo a docenti ed alunni.\nL'assonanza della L.I.M. con la lavagna classica ne facilita la percezione sia da parte degli alunni che degli insegnanti se essa viene utilizzata all'interno della classe. Le sue potenzialit\u00e0 pi\u00f9 evidenti rispetto alla suddetta lavagna sono la multimedialit\u00e0 e la flessibilit\u00e0, entrambe caratteristiche che incidono fortemente su motivazione, attenzione e concentrazione degli studenti. In ambito didattico, questo strumento supera i limiti della trasmissione orale delle informazioni e permette infatti maggiori occasioni per l'espressione collettiva, la possibilit\u00e0 di analizzare da punti diversi un concetto comune da pi\u00f9 studenti ed il conseguente incremento di attenzione e partecipazione. Ulteriore ed importante caratteristica della L.I.M. \u00e8 la capacit\u00e0 di adeguarsi alle caratteristiche percettive e cognitive delle ultime generazioni, nate e da subito a contatto con la tecnologia (computer, smartphone in primis). La possibilit\u00e0 di \u201candare alla lavagna\u201d per manipolare testi, immagini, filmati, animazioni o per navigare in rete introduce nuovi modelli di lezione frontale all'interno di un ambiente di apprendimento adeguato alla societ\u00e0 dell'informazione e della conoscenza. \u00c8 uno strumento che trova la sua applicazione in tutti i livelli scolastici ed in diverse aree disciplinari, dai laboratori alle lezioni regolari, permettendo una didattica del tutto innovativa.\n hanno evidenziato le principali potenzialit\u00e0 dello strumento LIM.\nI vantaggi riguardano soprattutto , l'interattivit\u00e0, l'utilizzo di risorse multimediali: la LIM aiuta a sposare all'ascolto ed alla lettura individuale la forza comunicativa di immagini e video.\nUn'altra potenzialit\u00e0 \u00e8 l'interattivit\u00e0.\n Le competenze necessarie per il suo impiego sono quelle di base (scrittura, apertura ed inserimento file, upload, download, uso del web). \nNon ultime le potenzialit\u00e0 dimostrate dalla LIM .\nGli strumenti.\nGli strumenti delle LIM sono complessivamente comuni a tutti i modelli: scrittura a mano e digitale, figure, riconoscimento lettere e figure, inserimento file, catture, collegamenti ipertestuali, cartelle di file e link.\nTutto ci\u00f2 che \u00e8 collocato sulla slide, che sia scrittura a mano, testo digitale, testo incollato, immagine, video, suono, \u00e8 considerato dal software un \"oggetto\"\ndigitale. Come tale, esso pu\u00f2 essere clonato, cancellato, copiato, incollato, ruotato, ingrandito, ridotto, spostato, bloccato, sovrapposto, reso ipermediale.\nLIM online e offline.\nLa LIM ha la possibilit\u00e0 di essere collegata alla rete (attraverso connessioni con fili o senza fili) o di essere utilizzata senza internet. Il collegamento ad internet permette in prima battuta la realizzazione di percorsi ipermediali. Inoltre, attraverso software appositi \u00e8 possibile condividere a distanza il file di presentazione su cui si sta operando. Grazie a questa opportunit\u00e0 e al collegamento wireless o bluetooth di cui sono dotate molte lavagne, \u00e8 possibile far dialogare i PC presenti in classe con la LIM, quest'ultima con una LIM presente in un'altra classe e, a sua volta, con i PC dell'altra classe ad essa collegati.\nLa LIM nelle scuole.\nL'iniziale percezione della L.I.M. \u00e8 stata generalmente positiva: diversi studi condotti da Somekh, Glover e Miller hanno messo in evidenza una diretta correlazione tra il beneficio, la frequenza di utilizzo della lavagna digitale in classe e il livello di confidenza con le ICT, caratteristiche che innescano inevitabilmente una profonda e positiva trasformazione pedagogica. Oltre il 95% degli insegnanti intervistati di Odic afferma di aver notato un aumento reale della motivazione sia da parte dei docenti stessi che da parte degli studenti ed anche nelle ricerche che non evidenziano correlazioni con un migliorato rendimento quasi la totalit\u00e0 dei docenti riferisce un effetto positivo su coinvolgimento e motivazione. Gli insegnanti affermano inoltre che una tale tecnologia non pu\u00f2 che offrire stimoli per rivedere il proprio approccio metodologico e percepiscono ricadute positive sull'efficacia della didattica. Infine, ritengono che lavorare con la lavagna digitale contribuisca a migliorare l'esposizione e la conduzione delle attivit\u00e0 in classe e che questa nuova tecnologia li aiuti a gestire in modo pi\u00f9 efficiente il tempo durante la lezione.\nDal 2001 al 2006, le L.I.M. installate nelle aule scolastiche sono passate da poche decine di migliaia a oltre un milione di unit\u00e0 e gli andamenti del mercato fanno prevedere che nei prossimi anni questa tecnologia sar\u00e0 presente in una classe ogni sette. Contestualmente alla diffusione della LIM, si \u00e8 prodotta una sorta di letteratura che comprende la documentazione testuale e audiovisiva delle esperienze dei docenti, studi di caso, rapporti di ricerca e monitoraggi realizzati da centri di ricerca ed universit\u00e0 per valutare le ricadute delle iniziative intraprese da enti e istituzioni.\nL'introduzione della lavagna interattiva multimediale nella scuola italiana risale al 2006 quando il Ministro della pubblica istruzione Giuseppe Fioroni ne ha annunciato l'introduzione in Italia. L'iniziativa \u00e8 stata poi ripresa, nell'ottobre 2008, dal ministro Maria Stella Gelmini che ha rilanciato il piano con l'obiettivo di dotare le scuole italiane di 10.000 lavagne multimediali. Da una nota del 2 aprile 2012 risulterebbe che dall'indagine voluta dal ministro Maria Stella Gelmini l'82% delle scuole pubbliche e il 18,5% di quelle paritarie posseggano una LIM.\nCritiche.\nNon sono mancate perplessit\u00e0 e critiche rispetto l'introduzione della LIM da parte di docenti e esperti di educazione. In particolare viene criticato l'eccessivo costo, le interruzioni per malfunzionamenti, il fatto che non venga valutato il reale impatto sui risultati degli studenti e che dunque la LIM sia soprattutto uno strumento d'immagine poco supportato (o addirittura in contraddizione) con i presupposti pedagogici. Alcuni interventi, pur rilevando che studi qualitativi hanno dimostrato una positiva percezione d'uso della LIM da parte di discenti e docenti sostengono \"non esserci prove scientificamente sostenibili sull'efficacia della LIM\". Nell'autunno 2015 \u00e8 stata pubblicata la prima analisi statistica sull'efficacia delle tecnologie digitali nelle scuole secondarie di I grado in Italia a livello di apprendimenti. All'interno dello studio si legge che tra il 2010 e il 2014 non si registra alcuna relazione positiva tra la dotazione di LIM dei plessi scolastici e la loro performance media nelle prove Invalsi in italiano e matematica."}
{"id": "857260", "revid": "123800409", "url": "https://it.wikipedia.org/wiki?curid=857260", "title": "Canaletto (La Spezia)", "text": "Il Canaletto \u00e8 un quartiere della Spezia, situato nella zona sud-orientale della citt\u00e0 ed \u00e8 una delle borgate marinare che ogni anno partecipa al Palio del Golfo.\nIl nome.\nIn passato il quartiere era chiamato \"Migliarina al mare\" perch\u00e9 veniva identificato con la parte della frazione di Migliarina contigua al mare. Pi\u00f9 tardi ha preso il nome \"Canaletto\" a motivo dei molti canali a cielo aperto che un tempo lo attraversavano e che da tempo sono stati coperti.\nIl quartiere.\nL'area, ubicata nella zona portuale, in passato era paludosa. Dopo una profonda bonifica ha avuto un notevole sviluppo urbanistico e oggi ospita un quartiere residenziale dotato di scuole materne, elementari, medie e istituti superiori ed il parco XXV Aprile, uno dei polmoni verdi della citt\u00e0.\nNel quartiere \u00e8 la Biblioteca Beghi, secondo polo bibliotecario cittadino.\nSport.\nPalio del Golfo.\nIl colore della borgata \u00e8 il giallo bordato di rosso e i suoi tifosi ed equipaggi prendono il nome di \"canarini\". Vincendo l'edizione 2009, la borgata pu\u00f2 vantare 17 vittorie del Palio .\nCalcio.\nIl quartiere d\u00e0 il proprio nome alla societ\u00e0 calcistica \"U.S.D. Canaletto\" Sepor, fondata nel 1961 e che attualmente, milita nel campionato di Eccellenza Ligure. Il settore giovanile dei \"canarini\" \u00e8 famoso a livello regionale, ed \u00e8 noto per aver formato giocatori quali Marco Domenichini, attuale secondo di Luciano Spalletti nella panchina del Napoli, Andrea Mazzantini, Gianluigi Buffon, Matteo Baldoni, Davide Bassi, Nicol\u00f2 Zaniolo, Giulio Maggiore, Luca Ranieri.\nBasket.\nIl PGS Canaletto \u00e8 una societ\u00e0 sportiva con una storia di pi\u00f9 di 30 anni. La palestra storica \u00e8 quella di Via Palmaria all'interno dell'oratorio salesiano di Maria Ausiliatrice. \nAll'interno del movimento cestistico ligure il Canaletto \u00e8 sempre stato presente, ininterrottamente in tutte le categorie giovanili, iscrivendo, talvolta, pi\u00f9 squadre nello stesso campionato e confermandosi negli anni come una delle realt\u00e0 di riferimento per il basket giovanile.\nIl quartiere \u00e8 anche rappresentato a livello di basket amatoriale nel campionato Uisp dall'Arci Canaletto, formazione che nel 2008 ha conquistato la coppa Italia alle finali di Lignano Sabbiadoro, la supercoppa italiana a Montecatini e il 4\u00ba posto alle finali nazionali di Norcia 2009."}
{"id": "857262", "revid": "125959229", "url": "https://it.wikipedia.org/wiki?curid=857262", "title": "Mrs. Doubtfire - Mammo per sempre", "text": "Mrs. Doubtfire - Mammo per sempre (\"Mrs. Doubtfire\") \u00e8 un film del 1993 diretto da Chris Columbus.\nIl film, con Robin Williams, Sally Field e Pierce Brosnan, \u00e8 liberamente ispirato al libro di Anne Fine, \"Un padre a ore\". Ha vinto l'Oscar al miglior trucco.\nTrama.\nDaniel Hillard \u00e8 un doppiatore con uno straordinario talento nel variare le voci che lavora e vive a San Francisco ma che \u00e8 stato licenziato a causa di un litigio con il suo capo. \u00c8 sposato con un'arredatrice d'interni, Miranda, ma il loro rapporto \u00e8, ormai da quattordici anni, in forte crisi; \u00e8 inoltre molto legato ai suoi figli Lydia, Christopher e Natalie. Al 12\u00ba compleanno di Chris, Daniel, approfittando dell'assenza della moglie, organizza una festa con animali da cortile mettendo a soqquadro la casa. Miranda, rincasata in anticipo grazie a una telefonata della sua vicina di casa esasperata della situazione che si era creata, litiga furiosamente con il marito accusandolo di essere inaffidabile e finendo per chiedergli il divorzio. Il giudice, in un'udienza preliminare, assegna temporaneamente la custodia dei figli in via esclusiva a Miranda, mentre a Daniel, poich\u00e9 disoccupato, \u00e8 permesso vederli solo il sabato; il giudice inoltre d\u00e0 a Daniel tre mesi di tempo per trovare un lavoro e un'abitazione. Daniel \u00e8 disperato al pensiero di dover trascorrere cos\u00ec tanto tempo lontano dai suoi figli e prova, senza successo, a opporsi alla sentenza del giudice.\nUn sabato sera, venuta a casa di Daniel per riprendere i figli, Miranda comunica all'ex marito la sua intenzione di assumere una governante. Dopo aver provato invano a proporre a Miranda di badare lui ai figli dopo la scuola, furtivamente, l\u2019uomo cambia due cifre al numero telefonico che Miranda avrebbe consegnato a un giornale per l'annuncio: in questo modo sarebbe stato lui l'unico a poter contattarla. Cos\u00ec, dopo svariati e volontariamente goffi tentativi di approccio, le telefona con la voce di una signora settantenne britannica, molto gentile ed educata, di nome \"Mrs. Euphegenia Doubtfire\", nome inventato leggendo il titolo di un articolo di giornale. Con l'aiuto di suo fratello Frank e di suo cognato Jack, entrambi truccatori, Daniel riesce perfettamente a creare il personaggio. Si presenta cos\u00ec a casa Hillard e ottiene il lavoro, dopo aver sostenuto un piccolo colloquio e aver fatto un'ottima impressione a Miranda.\nPassano alcuni mesi e la famiglia si affeziona sempre pi\u00f9 a Mrs. Doubtfire. Nel frattempo Miranda comincia a frequentare un suo ex compagno di scuola, Stuart \"Stu\" Dunmeyer, un uomo ricco che sta investendo denaro per restaurare un'antica villa con l'intenzione di collaborare con lei per arredarla. Il geloso Daniel tenta in tutti i modi di far naufragare questa relazione. Inoltre, il figlio Chris un pomeriggio sorprende Mrs. Doubtfire in bagno a urinare come un uomo: Daniel a questo punto \u00e8 costretto a rivelare a lui e Lydia la sua vera identit\u00e0, ma chiede loro di non rivelare niente alla madre e alla sorellina pi\u00f9 piccola.\nL\u2019uomo intanto ha rimesso ordine nella propria vita: ha reso la propria casa confortevole per s\u00e9 e per i figli e ha trovato lavoro come magazziniere presso un'emittente televisiva. Una sera, rimasto solo in uno studio televisivo, si diverte a giocare con i dinosauri e viene notato a sua insaputa dal capo della produzione, Jonathan Lundy. Quest'ultimo, rimasto molto colpito dalle sue qualit\u00e0 di doppiatore, gli dice di voler maggiori informazioni sulle sue idee e gli propone di parlare della questione a cena. Sfortuna vuole per\u00f2 che sia alla stessa ora e nello stesso luogo della cena organizzata da Stu per il compleanno della ex-moglie, la quale ha invitato anche Mrs. Doubtfire. Daniel prova a inventare una scusa per non venire, ma Miranda e la figlia piccola Natalie insistono: l\u2019uomo si vede cos\u00ec costretto a prendere parte a entrambe le cene, trovando sempre scuse per alzarsi da tavola e cambiandosi ogni volta nel bagno. A un certo punto, dopo aver bevuto l\u2019ennesimo bicchiere di scotch offertogli da Lundy ed essersi in tal modo ubriacato, si dimentica di cambiarsi e ritorna al tavolo con il capo con gli abiti di Mrs. Doubtfire. Questi, perplesso, gli chiede perch\u00e9 si sia vestito da donna: Daniel, dopo un momento di imbarazzo, afferma che quella sarebbe stata la presentatrice del suo nuovo show, idea che fortunatamente viene approvata da Lundy. Nel frattempo, accecato dalla gelosia e dall'alcol, s'intrufola nelle cucine e riempie di peperoncino il piatto di Stu, che \u00e8 allergico all'ingrediente. Quest'ultimo, mangiando la pietanza, ha una crisi respiratoria e rischia di soffocare e cos\u00ec Daniel, ancora vestito da Mrs. Doubtfire, accortosi del guaio che ha combinato, accorre in aiuto del suo rivale, ma nel momento in cui pratica la manovra di Heimlich per fargli uscire il boccone la maschera si stacca rivelando il suo vero volto. Miranda quindi si rende conto che Mrs. Doubtfire non era altro che il suo ex-marito e va su tutte le furie andandosene via con i suoi figli, mentre Stu, colpito dal gesto eroico del rivale, gli stringe la mano in segno di perdono, stranito e stupito.\nAlcuni giorni dopo, il giudice conferma l'affidamento unico dei tre figli a Miranda e sentenzia che Daniel potr\u00e0 continuare a vederli ogni sabato ma solo sotto sorveglianza poich\u00e9 ritiene il suo comportamento inaccettabile e giudicandolo un padre inaffidabile e un uomo \"mentalmente disturbato\". Daniel \u00e8 distrutto, ma riesce comunque a ottenere la conduzione del nuovo show televisivo come Mrs. Doubtfire, e ottiene presto un enorme successo in tutto il Paese. Miranda, vedendo i figli tristi e lo show di Mrs. Doubtfire in televisione, si reca negli studi televisivi dello show per parlare con Daniel, e, a seguito di tale confronto, decide di rinunciare alla custodia esclusiva dei figli (come da sentenza del giudice) e permette all\u2019ex marito di vedere i ragazzi tutti i giorni dopo la scuola senza sorveglianza dell'assistente sociale.\nIl film termina con la voce di Mrs. Doubtfire che spiega ai piccoli telespettatori che il dramma del divorzio e delle famiglie divise si supera con l'amore.\nProduzione.\nI produttori volevano che i genitori alla fine si rimettessero insieme e si risposassero, ma Robin Williams, Sally Field e Chris Columbus pensarono che questo finale sarebbe stato troppo irrealistico e avrebbe dato false speranze ai figli di genitori divorziati.\nRiprese.\nIl film \u00e8 stato girato tra San Francisco, Oakland, Redwood City e San Ramon tra il 22 marzo e il 1\u00ba luglio 1993.\nAccoglienza.\nIncassi.\nLa pellicola incass\u00f2 in Nord America e nel resto del mondo, per una somma totale di . Fu il secondo pi\u00f9 alto incasso dell'anno dopo \"Jurassic Park\".\nCritica.\nIl film ha ricevuto un'accoglienza generalmente buona. Sul sito Rotten Tomatoes detiene il 71% delle recensioni professionali positive, scrivendo che \"sulla carta, \"Mrs. Doubtfire\" potrebbe sembrare eccessivamente generico o sentimentale, ma Robin Williams brilla cos\u00ec intensamente nel ruolo principale che \u00e8 difficile resistere al risultato finale\". Su IMDb ha una valutazione positiva di 6,9/10. Su Metacritic ha invece un punteggio di 53 su 100 basato su 16 recensioni. La trama \u00e8 stata comparata a quella del film \"Tootsie\", in cui il protagonista Dustin Hoffman per raggiungere i suoi fini era costretto a camuffarsi da donna.\nSequel cancellato.\nNel 2014 la 20th Century Fox aveva svelato l'intenzione di realizzare un sequel del film. Tuttavia, l'improvvisa morte di Robin Williams nell'agosto dello stesso anno ha fatto saltare il progetto."}
{"id": "857263", "revid": "71433", "url": "https://it.wikipedia.org/wiki?curid=857263", "title": "Mrs. Doubtfire", "text": ""}
{"id": "857269", "revid": "2035243", "url": "https://it.wikipedia.org/wiki?curid=857269", "title": "Gino Vercelli", "text": "Biografia.\nSi iscrive all'Istituto Statale d'Arte che termina nel 1978. Dal 1981 al 1988, alterna l'attivit\u00e0 di grafico pubblicitario alla realizzazione di brevi storie per \u201c\"Boy Music\"\u201d della Rizzoli, per la \u201cEdifumetto\u201d di Renzo Barbieri e per \u201cLanciostory\u201d. \nIl suo esordio alla Sergio Bonelli Editore avviene tramite lo \u201c\"Staff di If\"\u201d nel 1988, quando realizza la storia \u201c\"Operazione Godzilla\"\u201d, per il\u00a0 quadrimestrale \u201cZona X\u201d. Nel 1989 entra a far parte del gruppo di disegnatori di \u201cMartin Myst\u00e9re\u201d. Nel Marzo 1996 pubblica lo speciale \u201c\"Prigioniero del futuro\"\u201d dove Martin Myst\u00e9re incontra Nathan Never, seguito nel 2001 dal secondo speciale intitolato \u201c\"Il segreto di Altrove\"\u201d.\nSuo \u00e8 il primo numero di un nuovo personaggio della Sergio Bonelli Editore uscito del 1999 chiamato \u201cJonathan Steele\u201d, a cui collabora sino alla chiusura della serie. Passa poi alla testata \u201cNathan Never\u201d, successivamente disegna la mini-serie \u201c\"Dipartimento 51\"\u201d e poi \u201cDampyr\u201c e \u201c Zagor\u201c. \n\u00c8 uno dei fondatori della scuola \u201cScuola di Fumetto di Asti\u201d, per la quale ha curato il libro \u201c\"Musica e Nuvole, le canzoni di Paolo Conte a fumetti\"\u201c.\nCon il giornalista Armando Brignolo, ha realizzato il libro a fumetti \u201c\"Van Gogh, ipotesi di un delitto\"\u201c, per Daniela Piazza Editore.\nNel 2015 fonda una propria compagnia teatrale chiamata \u201cRoccaroiu\u201d, dove si cimenta sia come regista che come attore, portando in scena spettacoli originali, legati alle\u00a0 tradizioni del territorio dove vive, oppure su tematiche sociali.\nDal 2018 insegna Fumetto e Illustrazione presso l\u2019Accademia di Belle Arti di Cuneo, nelle succursali di Asti e Milano.\nDal 2021 insegna Fumetto alla Scuola Internazionale di Comics nella sede di Genova.\nParallelamente al fumetto, porta avanti anche una propria ricerca pittorica informale sui colori, esponendo le proprie opere sia in mostre collettive che personali in Asti, Canelli, Milano, Firenze e in Svizzera."}
{"id": "857270", "revid": "1305772", "url": "https://it.wikipedia.org/wiki?curid=857270", "title": "Privilegium maius", "text": "Tecnicamente un privilegium maius era un documento della cancelleria papale redatto in forma solenne, a differenza del \"privilegium minus\", redatto in forma semplice. Successivamente il \"privilegium minus\" venne sostituito dalla \"breve\", mentre il \"privilegium maius\" venne sostituito dalla bolla\nMa in storiografia si conosce come privilegium maius una falsa versione del privilegium minus, redatta su incarico di Rodolfo IV d'Asburgo tra il 1358 e 1359, probabilmente come reazione alla mancata inclusione dei duchi d'Austria tra i principi elettori nella bolla d'oro del 1356. Infatti il documento falsificato stabilisce l'elevazione dell'Austria a arciducato, e attribuisce all'arciduca d'Austria privilegi analoghi a quelli dei principi elettori. \nIn particolare il documento stabiliva:\nIl privilegium maius contiene cinque documenti falsi, tra cui alcuni attribuiti addirittura a Giulio Cesare e Nerone, che avrebbero attribuito particolari diritti all'Austria, allora Norico. Il documento venne prodotto sulla base del privilegium minus del 1156, il cui contenuto venne molto ampliato. Al privilegium maius venne apposto il sigillo del privilegium minus, e quest'ultimo venne distrutto (ce ne sono giunte solamente trascrizioni)\nL'imperatore Carlo IV non conferm\u00f2 il privilegium maius, che Francesco Petrarca, in una sua perizia, aveva denunciato come falso. Il privilegium maius venne confermato solamente nel 1453, dall'imperatore Federico III d'Asburgo, appartenente alla casa d'Asburgo. Il privilegium maius perse la sua importanza dopo lo scioglimento del Sacro Romano Impero, nel 1806."}
{"id": "857277", "revid": "287204", "url": "https://it.wikipedia.org/wiki?curid=857277", "title": "Palacio de los Deportes", "text": "Il Palacio de los Deportes \u00e8 un impianto sportivo di Citt\u00e0 del Messico e fa parte del complesso della \"Magdalena Mixhuca\". \u00c8 situato in avenida R\u00edo Churubusco y A\u00f1il, nella colonia Granjas M\u00e9xico della delegaci\u00f3n Iztacalco.\nLa sua forma geodetica e la sua copertura di rame sono le caratteristiche principali di quest'opera architettonica. Il rame solitamente si ossida con il tempo, motivo per cui al palazzo dello sport \u00e8 stata applicata una \"cappa\" protettiva per evitare l'ossidamento. Questa arena \u00e8 sede di numerosi eventi, tra i quali concerti, esibizioni commerciali. La sua costruzione \u00e8 iniziata nel 1956 ed \u00e8 terminata nel 1968, anno nel quale Citt\u00e0 del Messico ha ospitato i Giochi olimpici. Il 6 dicembre 1997 ha ospitato la partita di regular season NBA tra Houston Rockets e Dallas Mavericks finita 108-106.\nL'opera \u00e8 stata progettata dall'architetto Felix Candela, che \u00e8 nato in Spagna ma ha iniziato a esercitare la professione in Messico."}
{"id": "857278", "revid": "729019", "url": "https://it.wikipedia.org/wiki?curid=857278", "title": "DVD game", "text": "I DVD game, DVD TV game o DVG (sigla inventata dalla Blue Label Entertainment che sta per \"Digital Video Game\") sono simili ai videogiochi per computer o console, ma con una fondamentale differenza: la piattaforma su cui girano \u00e8 un normale lettore DVD da salotto oppure un programma di lettura di DVD.\nHanno solamente il telecomando come controller del videogioco e sono costituiti fondamentalmente da brani di video predefiniti, mostrati in ordine variabile in base alle azioni del giocatore. Manca la possibilit\u00e0 di generare dinamicamente l'immagine, pertanto questo formato \u00e8 limitato ad avventure grafiche e quiz.\nAlcuni giochi sono stati portati in formato DVG come ad esempio \"Syberia\" o \"Dragon's Lair\", mentre altri sono nati pensando direttamente al formato DVG come \"\".\nSono due le caratteristiche interessanti dei DVD game:\nI precursori di questo genere di giochi furono i videogiochi su laserdisc introdotti nel 1982."}
{"id": "857280", "revid": "767487", "url": "https://it.wikipedia.org/wiki?curid=857280", "title": "Contea di Calhoun (Mississippi)", "text": "La contea di Calhoun, in inglese Calhoun County, \u00e8 una contea dello Stato USA del Mississippi. Al censimento del 2000 la popolazione era di 15.069 abitanti. Il capoluogo di contea \u00e8 Pittsboro. La contea deve il suo nome a John C. Calhoun, membro del Senato degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 1.523\u00a0km\u00b2, di cui 1.519\u00a0km\u00b2 composti da terra e 4\u00a0km\u00b2 composti di acqua.\nStoria.\nLa Contea di Calhoun \u00e8 stata istituita l'8 giugno 1852, ed \u00e8 stata formata da parte dei territori delle contee di Chickasaw, Lafayette e Yalobusha."}
{"id": "857284", "revid": "124649813", "url": "https://it.wikipedia.org/wiki?curid=857284", "title": "Fumetti di Buffy l'ammazzavampiri", "text": "Buffy l'ammazzavampiri \u00e8 una serie a fumetti tratta dalla omonima serie televisiva creata da Joss Whedon. Vengono considerati \"canonoci\" i due volumi prequel ambientati nel passato, \"I racconti delle cacciatrici\" e \"I racconti dei vampiri\", la trilogia dedicata a Fray e le serie ufficiali ambientate dopo la conclusione dei telefilm, rispettivamente \"Buffy ottava stagione\", \"\", \"Buffy stagione nove\" e \"Angel &amp; Faith\".\nGli eventi narrati nella serie a fumetti non alterano la continuity della serie televisiva, alcune storie al contrario hanno una precisa collocazione all'interno della cronologia del telefilm e anticipano o seguono trame della serie televisiva.\nIl film del 1992 non rispetta i suddetti canoni ma il fumetto a esso ispirato, \"Le Origini\", \u00e8 stato realizzato in modo tale da rientrare nei canoni cos\u00ec come la trilogia \"pre-Sunnydale\" scritta appositamente per creare continuit\u00e0 tra la trama del film e l'inizio della serie televisiva che, sin dal primo episodio, cita ma non ripropone i fatti accaduti nel lungometraggio.\nStoria editoriale.\nLa serie regolare \u00e8 composta da 63 albi ed \u00e8 stata pubblicata negli Stati Uniti d'America dal 1998 al 2003 dalla Dark Horse Comics.\nAd integrare la serie regolare, sono stati pubblicati nello stesso periodo anche una serie di numeri speciali dedicati a singoli personaggi, alcuni brevi racconti apparsi sulla collana \"Dark Horse Presents\" e alcuni fumetti one-shot. Lo stesso Whedon, in collaborazione con altri scrittori, ha dato alle stampe anche alcuni romanzi a fumetti con storie parallele a quelle della serie televisiva e dedicate ad altri protagonisti della saga. La pubblicazione dei paperback si \u00e8 conclusa nel 2004 ma in essi non vi hanno trovato posto numerosi fumetti one-shot, come le storie dedicate a ' o a ', e soprattutto il numero 8 della serie regolare intitolato \"The Final Cut\", l'unico mai distribuito nel formato brossura e abbinato invece al kit \"Supernatural Defence\". Questi ed altri fumetti, come \"Chaos Bleeds\" pubblicato solo come inserto dell' o \"Reunion\" crossover fra Buffy e Angel, sono considerati come numeri speciali.\nIn maniera del tutto analoga a quanto avvenuto in televisione, con la creazione del telefilm spin-off Angel, la Dark Horse ha iniziato nel 1999 la pubblicazione anche di una serie di fumetti dedicata ad Angel.\nDal 2007 la Dark Horse ha ripubblicato in una collana di volumi, \"Buffy Omnibus\", sia la serie regolare che i numeri one-shot in ordine cronologico; oltre alla nuova serie \"Buffy l'ammazzavampiri - ottava stagione\", che riprende da dove si erano concluse le vicende della settima stagione della serie televisiva. L'edizione italiana \u00e8 iniziata nel 2008, sempre ad opera della Free Books, ma si \u00e8 interrotta dopo la pubblicazione di due soli volumi. Nel 2010 la Edizioni BD ha rilevato i diritti iniziando la commercializzazione dei nuovi volumi dell'ottava stagione che nel frattempo si \u00e8 conclusa in USA.\nNel 2011 la Dark Horse ha recuperato i diritti d'autore sulla serie di Angel (ceduti alla IDW Publishing nel 2005) e ha riunito nuovamente tutti i personaggi della serie televisiva facendoli apparire nell'ultimo volume dell'ottava stagione \"L'ultimo bagliore\". Questo ha permesso a Whedon e ad altri autori di sviluppare nuove storie da inserire in pi\u00f9 serie parallele e in svariati numeri one-shot e all'ottava stagione \u00e8 seguita una \"nona stagione di Buffy\" e una seconda serie dal titolo \"Angel &amp; Faith\", pi\u00f9 altre due miniserie pubblicate come volumi unici \"Spike: Un luogo oscuro\" e \"Willow: Il paese delle meraviglie\".\nIn Italia la serie ha esordito nel 2000 edita dalla Play Press per soli 5 numeri venendo ripresa quattro anni dopo dalla Free Books che ha pubblicati direttamente i volumi (paperback) che raccolgono i singoli numeri senza giungere a conclusione.\nSequenza cronologica delle storie.\nDurante la stagione 3.\nLa terza stagione di Buffy \u00e8 quella che vanta il maggior contributo di opere dal mondo dei fumetti (ben 20 numeri su 63 della serie regolare pi\u00f9 numerose altre pubblicazioni) ma si tratta di storie tutte autoconclusive o legate tra loro, come la lunga saga della vampira Selke che, al contrario, non compare mai nel telefilm. Nessuna di queste pubblicazioni \u00e8 considerata canonica: il clich\u00e9 standard di questi fumetti prevede la rappresentazione del gruppo sempre unito, senza alcun accenno alla separazione tra Xander e Cordelia, Buffy sempre legata sentimentalmente ad Angel, senza attraversare i momenti di indecisione tra i due apparsi invece nel telefilm, e Giles nel ruolo inossidabile di Osservatore senza alcun accenno ne al personaggio di Faith ne all'entrata in scena di Wesley Wyndam-Pryce. Tale caratteristiche permetterebbero la collocazione di tutte queste storie solo nella prima met\u00e0 della stagione televisiva. Si distinguono da questi soltanto i primi due fumetti del volume \"Ospiti inattesi\" (chiaramente ambientati nel periodo natalizio), in particolare il fumetto n.4 \"Buon Natale\" la cui trama per\u00f2 contrasta completamente con quanto proposto nel episodio televisivo \"Espiazioni\" (3x10).\nIl numero 20 della serie regolare, il fumetto \"Doppia croce\" pubblicato nel volume \"Catena alimentare\", \u00e8 ambientato dopo l'episodio televisivo \"La Sfida, parte 2\" (3x22), che conclude la terza stagione, e propone una storia fedele e plausibile su quanto accaduto a Buffy e Angel nell'intervallo di tempo tra le 2 stagioni televisive. Altrettanto fa la scrittrice Jane Espenson (sceneggiatrice di molti episodi del telefilm) con la serie di fumetti \"Haunted\", in cui compare per la prima volta Faith. In virt\u00f9 di questo, \"Doppia Croce\" e \"Haunted\" sono considerati alla stregua del canonico da molti fans club del telefilm."}
{"id": "857297", "revid": "287204", "url": "https://it.wikipedia.org/wiki?curid=857297", "title": "Kolink", "text": ""}
{"id": "857304", "revid": "1745361", "url": "https://it.wikipedia.org/wiki?curid=857304", "title": "Antiloco", "text": "Antiloco () \u00e8 un personaggio della mitologia greca, figlio di Nestore (quindi il suo patronimico era Nestoride) e di Anassibia, figlia a sua volta di Cratieo, o secondo altre leggende di Euridice.\nFu un valoroso guerriero acheo amico di Achille; nel suo affetto veniva subito dopo Patroclo.\nIl mito.\nGiovinezza.\nAntiloco venne esposto sin da neonato sul monte Ida per volont\u00e0 della madre, ma qui venne miracolosamente allattato da una cerbiatta. Essendo troppo giovane al tempo dello scoppio della guerra di Troia, egli non si imbarc\u00f2 col padre durante la riunione ad Aulide, ma raggiunse gli Achei alcuni anni dopo, portando con s\u00e9 da Pilo venti navi. Quando Nestore, adirato, scopr\u00ec che il figlio era giunto in Troade, Antiloco supplic\u00f2 Achille di aiutarlo nel risolvere la questione. L'eroe riusc\u00ec a placare l'anziano re di Pilo, e infine present\u00f2 egli stesso il giovane Antiloco ad Agamennone.\nNestore venne a conoscenza di un oracolo che lo metteva in guardia dall'esporre Antiloco agli Etiopi, alleati dei Troiani; per evitare la sua morte, l'anziano re assegn\u00f2 al figlio uno scudiero, Calcone, il quale, tuttavia, si rivel\u00f2 inutile a causa del suo tradimento.\nNella guerra di Troia.\nBello, agile nella corsa e in battaglia, Antiloco si distinse fra i combattenti achei contro Troia, uccidendo numerosi avversari. Nell'Iliade di Omero, Antiloco \u00e8 il primo ad abbattersi sui troiani, scagliando contro di loro la sua lancia. Colp\u00ec alla fronte Echepolo, un giovane eroe troiano, trapassandogliela. Pi\u00f9 tardi, alla vista dell'uccisione di due forti eroi achei, per mano di Enea, Antiloco accompagn\u00f2 Menelao nella sua vendetta. Scagli\u00f2 una pietra contro il giovane Midone, l'auriga di Pilemene (capo dei Paflagoni), colpendolo al gomito. Poi balz\u00f2 su di lui e lo uccise con un colpo di spada alla tempia. Dopodich\u00e9, sal\u00ec sul cocchio delle vittime (Pilemene era stato ucciso da Menelao) e lo port\u00f2 via come bottino.\nQuando Ettore abbandon\u00f2 la battaglia per tornare nella sua citt\u00e0, Antiloco uccise un altro troiano, Ablero, trafiggendolo con la lancia. Pi\u00f9 tardi, nei combattimenti presso le navi, Poseidone, assunto l'aspetto di Calcante, l'indovino greco, incit\u00f2 Antiloco insieme a tutti gli altri capi achei a respingere gli assalitori. Rinvigorito dalle sue parole, il giovane ritorn\u00f2 a combattere valorosamente e, quando Idomeneo uccise il giovane condottiero nemico Asio che aveva osato affrontarlo, Antiloco insegu\u00ec l'auriga della vittima e lo sventr\u00f2 con un colpo di lancia, portandosi quindi via i suoi destrieri.\nNella battaglia che si tenne presso le navi achee con l'obiettivo da parte dei troiani di incendiarle per costringere i greci a ripartire subito, Antiloco osserv\u00f2 attentamente le mosse del nemico Toone, agile avversario, aspett\u00f2 che si voltasse e gli recise con la spada la vena che corre lungo la schiena, cos\u00ec violentemente che la testa venne spiccata di netto e schizz\u00f2 per aria insieme al sangue. Spogli\u00f2 delle armi il caduto ma venne sorpreso dai nemici, che l'avrebbero sicuramente ucciso se non fosse intervenuto Poseidone salvandolo dalle loro lance. Solo la lancia di Adamante riusc\u00ec a fermare Antiloco, traforandogli per\u00f2 solo lo scudo. Allontanatosi per un certo tempo dalla battaglia, l'eroe vi ritorn\u00f2 uccidendo altri due guerrieri troiani, Falche e Mermero.\nPi\u00f9 tardi, mentre si combatteva accanitamente tra le schiere per salvare o incendiare le navi degli Achei, Menelao spron\u00f2 Antiloco per reagire al furioso attacco dei Troiani. Il figlio di Nestore si sollev\u00f2 indignato, brandendo l'asta e palleggiandola davanti agli avversari. Mentre tutti fuggivano temendo la morte, l'eroe la scagli\u00f2, cogliendo al petto, vicino alla mammella, un fortissimo eroe troiano, figlio di Icetaone, Melanippo. Subito balz\u00f2 sul suo cadavere per spogliarlo delle armi, ma quando vide Ettore correre verso di lui per vendicare il morto (che era suo cugino) si diede alla fuga. Antiloco uccise poi un giovane guerriero licio, Atimnio.\nAlla morte di Patroclo, Menelao ordin\u00f2 all'eroe di portare la notizia della sua morte ad Achille nella sua tenda.\nLa morte.\nIn seguito, Antiloco combatt\u00e9 contro altri alleati dei Troiani, come le Amazzoni e gli Etiopi. Quando il re Priamo chiese aiuto al nipote Memnone, re degli Etiopi, questi subito giunse in Troade per venire in soccorso degli alleati. L'etiope si distinse in battaglia, uccidendo alcuni guerrieri nemici, fino a scontrarsi con Nestore che si trovava in un cocchio insieme al suo auriga. Memnone colp\u00ec dapprima il cavallo e poi il cocchiere. Nestore allora invoc\u00f2 l'aiuto del figlio Antiloco, il quale giunse appena in tempo per distrarre gli avversari dal padre e farlo fuggire. Tuttavia, Memnone avanz\u00f2 per primo e gli attravers\u00f2 il petto con un colpo di giavellotto, riuscendo anche ad impossessarsi del suo corpo. Il cadavere di Antiloco venne infatti spogliato dai nemici e sarebbe stato esposto ai cani se Achille non si fosse vendicato e lo avesse recuperato, uccidendo Memnone e disperdendo il suo esercito.\nSecondo altre leggende, Antiloco cadde ucciso in combattimento da Ettore (anche se stranamente l'Iliade non fa riferimento a ci\u00f2) oppure caduto contemporaneamente ad Achille, trafitto da una fatale freccia di Paride. Il corpo di Antiloco, arso su una pira funeraria insieme a quello di Memnone come avveniva per i funerali eroici, venne poi rinchiuso nell'urna contenente le ceneri di Achille e di Patroclo."}
{"id": "857308", "revid": "1299641", "url": "https://it.wikipedia.org/wiki?curid=857308", "title": "Donna dell'Apocalisse", "text": ""}
{"id": "857309", "revid": "767487", "url": "https://it.wikipedia.org/wiki?curid=857309", "title": "Contea di Calhoun (Carolina del Sud)", "text": "La contea di Calhoun (in inglese, Calhoun County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 15 185 abitanti. Il capoluogo di contea \u00e8 St. Matthews. La contea deve il suo nome a John C. Calhoun, membro del Senato degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 1.016\u00a0km\u00b2, di cui 985\u00a0km\u00b2 composti da terra e 31\u00a0km\u00b2 composti di acqua.\nStoria.\nLa Contea di Calhoun \u00e8 stata istituita nel 1908, ed \u00e8 stata formata da parte dei territori delle contee di Orangeburg e Lexington."}
{"id": "857312", "revid": "1013865", "url": "https://it.wikipedia.org/wiki?curid=857312", "title": "Provincia del Zavhan", "text": "La provincia del Zavhan (in mongolo: \u0417\u0430\u0432\u0445\u0430\u043d \u0430\u0439\u043c\u0430\u0433) \u00e8 una suddivisione della Mongolia nord-occidentale, prende il nome dal fiume Zavhan. Confina a nord con Russia, ad est con la provincia del H\u00f4vsg\u00f4l e con quella dell'Arhangaj, a sud con la provincia del Gov\u2019-Altaj e ad ovest con quelle di Hovd e dell'Uvs.\nIl territorio \u00e8 caratterizzato dai rilievi dei monti Hangaj che arrivano a 3.900 metri e dal deserto con fiumi poco lunghi e senza foce. Il lago pi\u00f9 grande della provincia \u00e8 il T\u0117lm\u0117n nuur, seguono in ordine di grandezza l'Har Nuur, il Bajan nuur e l'Ojgon nuur. La temperatura \u00e8 molto rigida d'inverno con minime di -57\u00a0\u00b0C.\nIl capoluogo \u00e8 Uliastaj (anche chiamata \"Uljasutaj\" oppure \"Jibhalanta\"), che si trova sul versante meridionale dei monti Hangaj sul torrente Bogdin a 1.750\u00a0m di altitudine. Nella citt\u00e0 si sono sviluppate ultimamente piccole industrie alimentari, tessili e meccaniche.\nLa popolazione \u00e8 nomade e principalmente dedita alla pastorizia."}
{"id": "857318", "revid": "287204", "url": "https://it.wikipedia.org/wiki?curid=857318", "title": "Subomie", "text": ""}
{"id": "857322", "revid": "729019", "url": "https://it.wikipedia.org/wiki?curid=857322", "title": "Battaglia del Silaro", "text": "La battaglia del Silaro fu combattuta nel 212 a.C. fra gli eserciti di Annibale e del centurione romano, Marco Centenio Penula, a cui era stato affidato il comando di una nuova armata. I cartaginesi uscirono vittoriosi, distruggendo l'intero esercito romano, formato da 8.000 uomini. Questa \u00e8 una delle poche battaglie dove Annibale si trov\u00f2 in decisa superiorit\u00e0 numerica: aveva con s\u00e9 25.000-30.000 uomini contro 8.000 nemici. La distruzione dell'esercito romano non alter\u00f2 in ogni caso significativamente la situazione romana e cartaginese.\nContesto storico.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono a abbandonare i Romani, come la maggior parte dei Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Annibale, con il grosso dell'esercito, si diresse in Campania dove riusc\u00ec ad ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma.\n\"Casus belli\".\nDopo anni di scontri nell'Italia meridionale, nel 212 a.C., ancora una volta Capua rappresent\u00f2 il teatro degli scontri principale. I due consoli, infatti, entrati in Campania, mentre ne saccheggiavano i territori, furono colti da un'improvvisa sortita dei suoi abitanti e della cavalleria di Magone. Richiamati in fretta i soldati, che si erano sparpagliati per le campagne, ne rimasero uccisi pi\u00f9 di 1.500. In seguito i Romani divennero pi\u00f9 attenti a difendersi dai pericoli. Annibale mosse anch'egli da Benevento e raggiunse il fratello a Capua, schierando dopo tre giorni l'esercito. Egli era certo che, se in sua assenza pochi giorni prima la battaglia era stata favorevole ai Campani, a maggior ragione i Romani non avrebbero potuto resistere all'assalto dell'esercito cartaginese, tante volte vittorioso. La battaglia che ne nacque vide inizialmente i Romani subire i continui attacchi della cavalleria cartaginese, sommersi dai dardi nemici, fino a quando il segnale di contrattacco romano non produsse una battaglia equestre equilibrata. Ma quando da lontano apparve l'esercito che da poco aveva perduto il proprio comandante Tiberio Sempronio Gracco, ed era ora guidato dal questore Gneo Cornelio Lentulo, tale vista gener\u00f2 in entrambe le parti e contemporaneamente, la paura che si avvicinassero nuovi contingenti nemici. E come racconta Livio:\nAlla fine della battaglia, i caduti da parte romana furono in numero superiore, a causa dell'iniziale urto della cavalleria cartaginese.\nI consoli dopo questo scontro, per tener lontano Annibale da Capua, nella notte seguente si separarono. Fulvio si diresse nel territorio cumano, mentre Claudio in Lucani. Il condottiero cartaginese, incerto inizialmente sul da farsi, decise di inseguire Appio Claudio, che a sua volta port\u00f2 in giro il nemico come volle, per poi fare ritorno a Capua una seconda volta. Durante la marcia, i Cartaginesi ebbero l'occasione di affrontare un nuovo combattimento a loro favorevole.\nVi era tra i centurioni del primo manipolo dei \"triarii\" un certo Marco Centenio Penula, famoso per prestanza fisica e coraggio. Fu, quindi, introdotto dal pretore Publio Cornelio Silla, per chiedere ai senatori che gli fossero affidati 5.000 soldati. Egli conoscendo i luoghi molto bene, avrebbe usato contro Annibale le sue stesse tattiche, che in passato avevano ingannato e vinto tanti comandanti romani. E invece di 5.000 gliene furono concessi 8.000, met\u00e0 cittadini e met\u00e0 alleati. Durante la marcia chiam\u00f2 a raccolta altri volontari, raddoppiandone gli effettivi.\nBattaglia.\nUna volta dispostesi le due schiere, una di fronte all'altra, nessuna volle sottrarsi allo scontro. Si combatt\u00e9 a lungo, per quanto le forze non fossero pari. Lo scontro dur\u00f2 per pi\u00f9 di due ore. I Romani resistettero fino a quando il loro comandante rimase in piedi. Quando Cetentenio Penula venne colpito dai dardi nemici nel mezzo del furore della battaglia, l'esercito romano fu immediatamente sbaragliato.\nConclusioni.\nSi salvarono solo 1.000 soldati, poich\u00e9 la cavalleria cartaginese occup\u00f2 tutti i passaggi, evitando cos\u00ec che i Romani potessero fuggire. Tutti gli altri trovarono la morte."}
{"id": "857323", "revid": "1032821", "url": "https://it.wikipedia.org/wiki?curid=857323", "title": "Andrej Nikolaevi\u010d Tupolev", "text": "Durante la sua carriera diresse la progettazione di pi\u00f9 di cento tipi di velivoli, che stabilirono 78 diversi primati mondiali. Nel suo paese fu nominato Accademico delle Scienze dell'URSS (1953), Connello-Generale (1968) e per tre volte Eroe del lavoro socialista (1945, 1957, 1972). Divenne inoltre membro onorario della Royal Aeronautical Society britannica e dell'American Institute of Aeronautics and Astronautics degli Stati Uniti.\nBiografia.\nInfanzia e formazione.\nTupolev nacque nella famiglia di un notaio a Pustomazovo (in russo \u041f\u0443\u0441\u0442\u043e\u043c\u0430\u0437\u043e\u0432\u043e), un villaggio del Kimrskij rajon, nell'allora Gubernija di Tver' dell'Impero russo. Gi\u00e0 dai tempi degli studi ginnasiali manifest\u00f2 grande interesse per le scienze esatte e la tecnica. Nel 1908 si iscrisse alla Scuola tecnica imperiale di Mosca; l'anno successivo entr\u00f2 a far parte del gruppo di studi aeronautici diretto da \u017dukovskij e collabor\u00f2 alla realizzazione di un aliante sul quale egli stesso effettu\u00f2 il primo volo di prova nel 1910.\nNel 1911 fu costretto ad interrompere gli studi poich\u00e9 fu arrestato per aver partecipato ad agitazioni e diffuso pubblicazioni vietate. Fu quindi esiliato nel proprio villaggio natale e vi rimase sotto controllo di polizia fino alla vigilia della Prima guerra mondiale, quando pot\u00e9 rientrare a Mosca e riprendere la scuola. Si laure\u00f2 con il massimo dei voti nel 1918.\nCarriera professionale.\nTra il 1916 e il 1918 Tupolev, insieme a \u017dukovskij, collabor\u00f2 al lavoro del primo ufficio aeronautico della Russia, realizz\u00f2 la prima galleria del vento e diede vita all'Istituto Centrale di Aeroidrodinamica (TsAGI). L'Ufficio centrale di progettazione o TsKB, con sede al suo interno, produceva bombardieri e aerei di linea. Quando il numero di progettisti specializzati aument\u00f2, Tupolev cre\u00f2 un proprio gruppo di lavoro, siglando i progetti con il prefisso ANT, dalle sue iniziali.\nNel 1925 realizz\u00f2 il bimotore TB-1 e nel 1932 il TB-3. Sempre nel 1932, sotto la direzione di Tupolev, fu realizzato dalla squadra di Pavel Suchoj l'ANT-25. Nel 1934 fu invece la volta dell'ANT-20 Maksim Gorkij, dotato di otto motori, di una superficie utile superiore ai cento metri quadrati e di una capienza di 60 persone.\nIl 5 aprile 1936 Tupolev venne nominato dal Commissario del popolo Sergo Ord\u017eonikidze ingegnere capo del Commissariato del popolo per l'industria pesante. In quella veste guid\u00f2 una delegazione negli Stati Uniti per acquisire attrezzature e licenze di produzione.\nIl 21 ottobre 1937 venne arrestato, insieme ad altri specialisti del settore aeronautico, con l'accusa di sabotaggio, attivit\u00e0 controrivoluzionaria e spionaggio. Il 28 maggio 1940 fu condannato dalla Corte suprema militare a 15 anni di campo di lavoro e destinato al OKB-29, noto come \"\u0161ara\u0161ka di Tupolev\", dal nome del suo inquilino pi\u00f9 noto. In questo periodo svilupp\u00f2 il Tupolev Tu-2.&lt;br&gt;\nFu rilasciato nel luglio del 1941, ma per la riabilitazione completa dovette attendere due anni dopo la morte di Stalin, ottenendola infine il 9 aprile 1955.\nDurante la Seconda guerra mondiale si dedic\u00f2 in particolare allo studio del bombardiere strategico americano Boeing B-29 Superfortress, di alcuni esemplari del quale l'URSS aveva chiesto invano il prestito agli Stati Uniti. Usando tre velivoli che erano atterrati in Siberia dopo aver bombardato il Giappone nel 1945, Tupolev riusc\u00ec a copiare fin nei minimi dettagli la prima apparecchiatura di trasporto nucleare al mondo. Ne cur\u00f2 quindi la produzione in numerosi esemplari, ed equipaggi perfettamente addestrati furono pronti per la parata del 9 maggio 1947. La copia fu battezzata Tu-4.\nNel 1955 speriment\u00f2 il suo unico bombardiere a turboelica, il Tu-95, e negli anni successivi vinse, secondo alcuni anche grazie alla sua vicinanza con Nikita Chru\u0161\u010d\u00ebv, la concorrenza di Mjasi\u0161\u010dev e della sua serie di bombardieri strategici a turbogetto M-4.\nAttorno a quegli anni, Tupolev fece entrare in servizio il secondo aereo di linea a getto, il Tu-104, che fu il primo aereo a getto a restare ininterrottamente in servizio, e per due anni, fino alla fine del 1958, fu l'unico al mondo. Ad esso segu\u00ec una serie di aviogetti passeggeri Tu, tra cui il supersonico Tu-144, progettato dal figlio di Tupolev, Aleksej.\nInfluenza politica.\nTra i contemporanei, Tupolev era noto per l'invariabile ed energica insistenza sulla preferibilit\u00e0 di rapide e limitate correzioni tecniche rispetto alle soluzioni teoriche di scuola. Il suo \"marchio di fabbrica\" era portare un aeroplano in servizio molto rapidamente: iniziava allora un lungo processo di miglioramento delle limitazioni dovute alla progettazione iniziale \"sporca e rapida\". Era inoltre ritenuto particolarmente sagace e impietoso dal punto di vista politico. Dopo l'uscita di scena di Chru\u0161\u010d\u0451v nel 1964, tuttavia, perse gradualmente influenza, in particolare a favore della Ilyushin, nonostante il prestigioso programma Tu-144 abbia continuato a raccogliere l'appoggio delle pi\u00f9 alte autorit\u00e0 fino al 1973 (cos\u00ec come l'importante Tu-154).\nDeputato del Soviet supremo dal 1950 fino alla morte, avvenuta nel 1972, Tupolev \u00e8 sepolto nel cimitero moscovita di Novodevi\u010dij."}
{"id": "857326", "revid": "49022", "url": "https://it.wikipedia.org/wiki?curid=857326", "title": "Oplitismo", "text": ""}
{"id": "857327", "revid": "287204", "url": "https://it.wikipedia.org/wiki?curid=857327", "title": "Guardiamarina e tenente Hornblower", "text": "Guardiamarina e tenente Hornblower \u00e8 il primo romanzo secondo l'ordine cronologico della saga di Horatio Hornblower, e come il personaggio di Jack Aubrey \u00e8 ispirato dalle imprese di Lord Cochrane. In ordine di pubblicazione, invece \u00e8 il sesto degli undici componenti la serie.\nTrama.\nIl guardiamarina Hornblower.\nImbarcatosi diciassettenne sul vascello \"Justinian\" con la nomina a guardiamarina, il giovane Horatio Hornblower \u00e8 tutt'altro che felice: la sua nave ha un comandante gravemente malato e poco presente, e un collega pi\u00f9 anziano e frustrato lo vessa in modo intollerabile, tanto da fargli pensare al suicidio. Ma sfruttando una provocazione, riesce ad arrivare ad un duello che, con un tocco da artista del comandante, si risolve moralmente a suo favore e senza spargimento di sangue e favorisce il suo trasferimento su una scattante fregata pesante, l\"'Indefatigable\" del comandante Pellew; qui il giovane riesce a mettersi in luce, nonostante la sua inesperienza, facendo catturare una corsara francese, catturando personalmente una galea spagnola vicino a Cadice e riuscendo a riportare a Gibilterra una nave carica di bestiame dopo una quarantena e catturando un guardacoste spagnolo che li aveva abbordati. \nInfine, recatosi a sostenere gli esami per la nomina a tenente di vascello, si trova in mezzo ad un attacco di navi incendiarie spagnole proprio mentre il suo esame sta andando a rotoli; prima salva la nave deposito dalla quale \u00e8 scappato con alcuni comandanti su una scialuppa, dirottando una delle navi incendiarie che la minacciava, e poi viene salvato insieme ad un capitano dall'equipaggio spagnolo; ma una scialuppa inglese di vedetta blocca la barca salvando entrambi dalla prigionia. \nMa quando riporta a Gibilterra lo sloop \"La Rev\"e, catturato dalla sua fregata, e viene incaricato di assumerne il comando per portarlo in Inghilterra con dei dispacci, \u00e8 di nuovo facente funzione di tenente di vascello. Con lui viaggia la Duchessa di Wharfedale, per ordine del comandante della flotta del Mediterraneo. Sfortunatamente, quella che doveva essere una rotta di sicurezza al largo di Capo di San Vicente, lo porta nel mezzo di una squadra spagnola che cattura lo sloop, mentre la sedicente duchessa, in realt\u00e0 una attrice, si offre di portare i dispacci a Londra per suo conto. Seguono due anni di prigionia ed un eroico e rischioso salvataggio di alcuni marinai di una corsara spagnola braccata da una fregata inglese e costretta al naufragio. Infine la consegna dei dispacci gli frutter\u00e0 la nomina a tenente e l'eroismo del salvataggio e la liberazione da parte degli spagnoli.\nIl tenente Hornblower.\nIl giorno che il tenente di vascello Bush si imbarca sul vascello Renown, da 74 cannoni, fornisce una idea esauriente del clima esistente sulla nave: un clima di terrore dovuto ad un comandante sull'orlo della pazzia, ma una pazzia pericolosa perch\u00e9 lucida e meticolosa. E su questa nave, della quale Hornblower \u00e8 il quinto tra i tenenti a bordo, dovranno compiere la loro missione nelle Indie Occidentali.\nMa il capitano Sawyer inizia una persecuzione indiscriminata contro un giovane guardiamarina, Weller, e contro praticamente tutti i suoi tenenti di vascello, compreso il vicecomandante Buckland, che accusa di preparare un ammutinamento. Una notte, mentre Bush, Horblower e Buckland si riuniscono nella stiva, il comandante fa scattare la trappola tentando di coglierli in riunione sediziosa, ma mentre gli ufficiali si disperdono, dopo essere stati avvisati da Weller del pericolo, il comandante cade in un boccaporto ferendosi malamente ed entrando in uno stato di pazzia conclamata. Il come sia caduto, espressione del dubbio verso Hornblower da parte degli altri sull'accidentalit\u00e0 del fatto, lo seguir\u00e0 fino al termine della missione.\nA questo punto, dichiarato il capitano inabile al comando, Buckland legge gli ordini di missione, fino a quel momento rimasti chiusi nel cassetto del comandante; i quali ordini prevedono di far rotta per Saman\u00e1, sull'isola di Santo Domingo (nota anche come Hispaniola) per distruggere il naviglio corsaro spagnolo che da l\u00ec molesta il traffico mercantile inglese. Ma la \"Bahia de Escocesa\" (baia dello Scozzese) \u00e8 protetta da due forti che, quando la \"Renown\" tenta di entrare nella baia stessa, la bombardano a palle arroventate, costringendolo ad una fuga non senza perdite e dopo essersi malamente arenata e poi disincagliata.\nSar\u00e0 il piano di Hornblower, con lo sbarco notturno di una forza d'assalto, a far cadere uno dei due forti e preparare la resa delle forze spagnole minacciando la distruzione delle navi che lascerebbero gli spagnoli alla merc\u00e9 dei neri in rivolta. Imbarcati i prigionieri sulle navi e distrutti i due forti, la formazione fa rotta per le Indie Occidentali Britanniche ma, nella notte i prigionieri si rivoltano e quasi si impossessano della Renown. A salvare la situazione interviene Hornblower che, dopo aver raccolto tutti gli equipaggi delle prede, abborda il vascello e spazza via gli spagnoli, liberando Buckland che era stato legato nella sua cuccetta e soccorrendo Bush, svenuto per le molte ferite ricevute durante il combattimento.\nTornati alla base, la commissione d'inchiesta riunitasi per la morte di Sawyer, ucciso dai rivoltosi, e i fatti a bordo della \"Renown\", proscioglie tutti gli ufficiali da ogni addebito. Ma, avendo la marina deciso di acquistare una delle prede, l'ammiraglio ne nomina comandante il facente funzione di capitano di corvetta Hornblower invece di Buckland, ed invia lo sloop in Inghilterra con dispacci. Subito dopo la guerra finisce, prima che Hornblower venga confermato nel grado, e lui e Bush si reincontrano tristemente in ristrettezze, essendo a terra a mezza paga. Bush scopre che Hornblower arrotonda giocando a carte in un locale alla moda come \"quarto\" quando un tavolo non \u00e8 completo. In una di queste occasioni conosce due ammiragli ed un colonnello, ed uno di loro ne ricorda il nome e le imprese, rammaricandosi del fatto che la sua promozione non sia stata confermata. Ma la guerra riesplode nuovamente e, contemporaneamente, Hornblower viene nominato capitano di corvetta tramite i buoni uffici dell'ammiraglio che aveva conosciuto, e scopre l'amore di Maria, la figlia della sua padrona di casa.\nRiferimenti.\nEdward Pellew \u00e8 un personaggio reale della Royal Navy di quegli anni, distintosi in diverse azioni della flotta contro gli spagnoli e Napoleone, e successivamente come ammiraglio."}
{"id": "857342", "revid": "486946", "url": "https://it.wikipedia.org/wiki?curid=857342", "title": "San Valentin", "text": ""}
{"id": "857343", "revid": "339392", "url": "https://it.wikipedia.org/wiki?curid=857343", "title": "Area Statistica Metropolitana", "text": ""}
{"id": "857344", "revid": "7096191", "url": "https://it.wikipedia.org/wiki?curid=857344", "title": "Black Horror \u2013 Le messe nere", "text": ""}
{"id": "857346", "revid": "22475", "url": "https://it.wikipedia.org/wiki?curid=857346", "title": "Atlante Stieler", "text": "L'Atlante Stieler (in tedesco: \"Stielers Handatlas\") \u00e8 stato uno dei pi\u00f9 celebri atlanti geografici universali tra la fine del XIX e la prima met\u00e0 del XX secolo. Edito dalla casa editrice Justus Perthes di Gotha, fu pubblicato in dieci edizioni dal 1817 al 1944; deve il suo nome al cartografo tedesco Adolf Stieler (1775-1836), che ne cur\u00f2 la prima edizione.\nLe successive edizioni sono considerate dei capolavori di grande valore scientifico grazie alla qualit\u00e0 della stampa e alla finezza delle incisioni su rame, che si contraddistinguono per la loro accuratezza ed eleganza.\nStoria.\nLa prima edizione dell'atlante, a cura di Stieler e Christian Gottlieb Reichard (1758-1837), fu intitolata \"Hand-Atlas \u00fcber alle Theile der Erde und \u00fcber das Weltgeb\u00e4ude\" (\"Atlante di tutte le parti della Terra e del Mondo\") e distribuita - al pari di molte pubblicazioni ottocentesche - in fascicoli mensili tra il 1817 e il 1823 per un totale di 50 tavole. In seguito alla morte di Stieler nel 1836, l'opera fu proseguita e ampliata da Friedrich von St\u00fclpnagel (1786-1865), che cur\u00f2 la seconda (1845-47) e terza (1852-54) edizione, entrambe consistenti di 83 tavole. Una quarta edizione fu pubblicata nel 1862-64 e una quinta nel 1866-68 (ciascuna suddivisa in 84 tavole).\nTuttavia fu soltanto con la sesta edizione (1871-75, 90 tavole), curata da August Petermann (1822-78), Hermann Berghaus (1828-1890) e Carl Vogel (1828-1897), che l'opera raggiunse l'alto livello scientifico e l'insuperato rilievo per il quale l'Atlante Stieler \u00e8 diventato celebre. L'Atlante Stieler doveva la sua fama all'enorme mole di lavoro che si nascondeva dietro ogni minimo dettaglio: la bozza di una singola tavola richiedeva un anno e mezzo di lavoro, mentre l'incisione su rame ulteriori due, di fronte a una tiratura massima che comunque non avrebbe potuto superare i 2.000 esemplari (limite dovuto alla deformazione del rame sotto pressatura). Dato che i fogli dovevano essere inumiditi prima della stampa non era possibile effettuare una stampa a colori, per cui le tavole venivano colorate a mano mediante l'impiego di centinaia di coloratori.\nUna settima edizione fu licenziata tra il 1879 e il 1882, mentre un'ottava (pure questa di 95 tavole in 32 fascicoli e curata da Berghaus, Vogel e Hermann Habenicht (1844-1917) fu data alle stampe nel triennio 1888-91. Nonostante l'industria fosse gi\u00e0 passata da tempo alla litografia, alcune tavole dell'Atlante Stieler venivano riprodotte con la tecnica della pressatura e colorate a mano fino agli anni 1890.\nCon la nona edizione (1901-05), curata da Habenicht, l'opera raggiunse la soglia delle cento tavole (il doppio rispetto alla prima edizione) e fu per la prima volta integralmente stampata con la tecnica litografica, motivo per il quale \u00e8 considerata la pi\u00f9 pregevole dal punto di vista tipografico. Tale innovazione serv\u00ec a dimezzare il prezzo dell'atlante, contribuendo alla sua diffusione presso un vasto pubblico.\nL'edizione del centenario (1920-25, 108 tavole) fu curata da Hermann Haack (1872-1966) e dotata di un indice analitico di 320.000 voci, che lo rese il pi\u00f9 approfondito atlante mondiale dei tempi moderni. La nona e la decima edizione apparvero pure in lingua inglese col nome di \"Stieler's Atlas of Modern Geography\"; simili edizioni furono pubblicate anche in francese, italiano e spagnolo. In Italia l\"'Atlante Stieler\", traduzione della nona edizione tedesca dello \"Stielers Handatlas\", fu pubblicato dall'editore milanese Sperling &amp; Kupfer nel 1908. Esteticamente molto pregevole e offerto a prezzi accessibili, fu il primo atlante in lingua italiana ed ebbe un successo ampio e immediato.\nTra il 1934 ed il 1940 fu preparata un'edizione internazionale, che rimase tuttavia incompiuta a causa degli eventi bellici. Delle 114 tavole previste ne vennero ultimate comunque 84, incise su 432 lastre di rame che sono pervenute fino ai nostri giorni."}
{"id": "857350", "revid": "80339", "url": "https://it.wikipedia.org/wiki?curid=857350", "title": "Staraya Russa", "text": ""}
{"id": "857359", "revid": "287204", "url": "https://it.wikipedia.org/wiki?curid=857359", "title": "Contea di Calhoun (Texas)", "text": "La contea di Calhoun, in inglese Calhoun County, \u00e8 una contea dello Stato USA del Texas. Al censimento del 2000 la popolazione era di 20.647 abitanti. Il capoluogo di contea \u00e8 Port Lavaca. La contea deve il suo nome a John C. Calhoun, membro del Senato degli Stati Uniti.\nGeografia fisica.\nLo United States Census Bureau certifica che l'estensione della contea \u00e8 di 2.673\u00a0km\u00b2, di cui 1.327\u00a0km\u00b2 composti da terra e 1.346\u00a0km\u00b2 composti di acqua.\nStoria.\nLa Contea di Calhoun \u00e8 stata istituita il 4 aprile 1846, ed \u00e8 stata formata da parte dei territori delle contee di Victoria, Jackson e Matagorda."}
{"id": "857368", "revid": "289247", "url": "https://it.wikipedia.org/wiki?curid=857368", "title": "Gli occhi della legge \u2013 Blind Justice", "text": ""}
{"id": "857377", "revid": "200568", "url": "https://it.wikipedia.org/wiki?curid=857377", "title": "Hodejov", "text": "Hodejov (in ungherese: \"V\u00e1rgede\", in tedesco: \"Gro\u00dfgeis\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio compare per la prima volta, nelle fonti antiche, nel 1280 con il nome di Gede. All'epoca, era sede di un importante castello, appartenente ai conti Ratold, che qui insediarono numerosi coloni. Il feudo di Hodejov pass\u00f2 successivamente agli Ilsvai, ai Pal\u00f3czi e agli Orsz\u00e1gh, Nel 1502 appartenne ai conti Kub\u00ednyi. Nel XVI secolo venne raso al suolo dai turchi che distrussero il castello. Nel XVIII secolo, il villaggio torn\u00f2 ai Kub\u00ednyi. Dal 1938 al 1944 venne annesso all'Ungheria."}
{"id": "857378", "revid": "7096374", "url": "https://it.wikipedia.org/wiki?curid=857378", "title": "Nikole Tesla", "text": ""}
{"id": "857379", "revid": "1543377", "url": "https://it.wikipedia.org/wiki?curid=857379", "title": "Nuoto ai Giochi della XVIII Olimpiade", "text": "Le gare di nuoto ai Giochi della XVIII Olimpiade vennero disputate dal 11 al 18 ottobre 1964 allo Yoyogi National Gymnasium di Tokyo.\nRispetto a Roma 1960 vennero introdotte le gare dei 400 metri misti per entrambi i sessi, della staffetta 4x100 metri stile libero maschile e la gara dei 100 metri dorso maschili sostituita dalla 200 metri dorso per un totale complessivo di 10 gare maschili e 8 gare femminili."}
{"id": "857380", "revid": "729019", "url": "https://it.wikipedia.org/wiki?curid=857380", "title": "Porta Medina", "text": "Porta Medina era un'antica porta della citt\u00e0 di Napoli, che sorgeva all'inizio di piazza Montesanto, al termine di via Portamedina.\nStoria.\nNel 1597 durante il viceregno del conte di Olivares Enrique de Guzm\u00e1n fu praticata abusivamente (analogamente a quanto avvenne per Port'Alba) un'apertura (in napoletano \"pertuso\") nella murazione in modo tale da agevolare il passaggio di coloro che provenivano dalla zona collinare, i quali per entrare in citt\u00e0 dovevano giungere fino alla porta dello Spirito Santo.\nNel 1640 durante il regno di Filippo IV, Cosimo Fanzago, incaricato dal vicer\u00e9 duca di Medina, provvide a realizzare la porta, ai cui lavori collabor\u00f2 anche Bartolomeo Picchiatti, regolarizzando il \"pertuso\" aperto. Per tale motivo la porta, che fu dedicata al vicer\u00e9, continu\u00f2 ad essere appellata dal popolo \"porta Pertuso\".\nLa porta mostrava il suo prospetto principale sulla piazza di Montesanto e sub\u00ec numerosi danni durante i fatti d'armi del 1799, quando lo stemma reale, che si trovava al di sopra dell'epigrafe dedicatoria e degli stemmi vicereali e della citt\u00e0, fu seriamente danneggiato assieme a tutte le strutture in marmo della porta.\nNel 1873 il municipio cittadino, d'accordo con una societ\u00e0 francese che intendeva allestire nella zona dei mercati, procedette alla demolizione da cui si salvarono gli stemmi e l'epigrafe dedicatoria, conservati prima al Museo Archeologico Nazionale e poi dal 1889 al Museo di San Martino. Il busto di \"San Gaetano di Thiene\" e l'iscrizione che ne ricordava l'opera salvifica sulla citt\u00e0 dalla peste del 1656, posti sul lato posteriore della porta, furono conservati nella sacrestia della chiesa di Santa Maria delle Grazie in Montesanto.\nIn piazza Montesanto un'epigrafe dettata da Giulio Minervini e posta su un edificio di fronte alla Stazione della Cumana ricorda il luogo dove si trovava questa antica porta:\nFu dunque l'ultima grande porta cittadina ad essere costruita e fu anche l'ultima, sino ad oggi, ad essere abbattuta."}
{"id": "857385", "revid": "122346594", "url": "https://it.wikipedia.org/wiki?curid=857385", "title": "Gruppo europeo di interesse economico", "text": "Un Gruppo europeo di interesse economico, in acronimo GEIE, \u00e8 una figura creata nell'ordinamento europeo con il regolamento comunitario n. 2137 del 25 luglio 1985.\nDescrizione.\nSi tratta di una figura giuridica proposta dall'Unione europea avendo come riferimento il francese GIE (\"groupement d'int\u00e9r\u00eat \u00e9conomique\") con lo scopo di unire le conoscenze e le risorse di attori economici di almeno due paesi componenti l'Unione. Nelle intenzioni dei normatori europei, questo dovrebbe permettere a piccole e medie imprese di poter partecipare a progetti pi\u00f9 grandi di quanto le loro dimensioni permetterebbero.\nTuttavia il fine del GEIE non \u00e8 quello di ottenere un profitto, per quanto questo non sia vietato, quanto piuttosto fornire un ausilio alle attivit\u00e0 delle imprese europee che lo costituiscono.\nCaratteristica principale di un GEIE \u00e8 che deve essere costituito da aziende di almeno due paesi componenti l'Unione europea mentre non \u00e8 permesso ad aziende di paesi terzi di partecipare; inoltre, al momento della costituzione, si pu\u00f2 decidere se dare o meno una scadenza predeterminata al GEIE.\nIl normatore europeo lascia notevoli spazi di autonomia alle parti, nella regolamentazione contrattuale di un GEIE. Inoltre, rimette ai legislatori nazionali alcuni aspetti di dettaglio della disciplina (sempre nei limiti dell'attuazione di principi comuni), anche per consentire ai singoli paesi di uniformare questo nuovo tipo di soggetto a quelli gi\u00e0 esistenti nelle varie legislazioni interne. Cos\u00ec in alcuni paesi, come la Francia, i GEIE sono stati assimilati a enti nazionali con le medesime caratteristiche (i citati \"GIE\"); altrove sono stati istituiti appositamente dei gruppi nazionali di interesse economico.\nNel complesso, anche se la normativa sui GEIE \u00e8 sostanzialmente uniforme indipendentemente dallo Stato in cui viene registrato, ciascun GEIE \u00e8 sottoposto alla giurisprudenza del paese in cui \u00e8 situata la sede che, per questo motivo, deve essere dichiarata nell'atto costitutivo pena l'invalidit\u00e0 della costituzione stessa.\nNegli Stati membri.\nItalia.\nIn Italia, il regolamento del 1985 \u00e8 stato attuato nell'ordinamento col decreto legislativo 23 luglio 1991, n. 240 e non \u00e8 stato istituito nessun nuovo soggetto a cui fare riferimento. Nel diritto interno, la figura pi\u00f9 prossima \u00e8 quella del consorzio, anch'essa forma di collaborazione fra imprese tramite l'istituzione di un autonomo soggetto giuridico. Tuttavia, di fatto per colmare le (limitate) lacune normative il riferimento prevalente \u00e8 alla pi\u00f9 completa disciplina delle societ\u00e0 di persone, pur essendoci punti di contatto anche con le societ\u00e0 di capitale e le cooperative."}
{"id": "857387", "revid": "1821847", "url": "https://it.wikipedia.org/wiki?curid=857387", "title": "Battaglia di Porta Lame", "text": "La battaglia di Porta Lame costituisce un episodio nell'ambito della resistenza italiana durante la seconda guerra mondiale.\nVenne combattuta il 7 novembre 1944 nei pressi di Porta Lame a Bologna e vide impegnati da una parte contingenti provenienti dai distaccamenti della 7\u00aa GAP e dall'altra forze della Repubblica Sociale Italiana e tedesche. Nonostante la superiorit\u00e0 di queste ultime, i partigiani riuscirono a sfuggire al progressivo accerchiamento delle proprie postazioni provocando poi numerose perdite tra le file nemiche.\nLa situazione.\nNell'autunno del 1944 le forze alleate che stavano faticosamente risalendo la penisola fronteggiavano le armate tedesche sulla linea Gotica nell'Appennino tosco-emiliano. Le forze della Resistenza presenti nei centri urbani dei territori occupati dalle truppe tedesche, incoraggiate dai recenti successi dell'esercito angloamericano che in estate era riuscito a forzare in pi\u00f9 punti le posizioni fortificate nemiche, si preparavano a vere e proprie azioni di insurrezione armata in appoggio dell'imminente sfondamento del fronte. La provincia di Bologna, in particolare, era gi\u00e0 stata parzialmente riconquistata e la citt\u00e0 stessa sembrava ormai prossima alla liberazione.\nLa battaglia.\nIn vista di un'azione imponente nel centro cittadino i distaccamenti della 7\u00aa GAP avevano installato due basi, la principale (230 unit\u00e0), guidata da Giovanni Martini \"Paolo\" con Ferruccio Magnani \"Giacomo\" commissario politico, nei sotterranei dell'ospedale Maggiore distrutto dai bombardamenti alleati, e una seconda guidata da Bruno Gualandi \"Aldo\" con Lino Michelini \"William\" commissario politico. (75 unit\u00e0) in uno stabile presso il vicolo del Macello in prossimit\u00e0 dell'area dell'ex porto fluviale delle citt\u00e0. Alle 6:15 del 7 novembre, scoperta casualmente la base di via del Macello da parte dei tedeschi, ebbe inizio la prima fase dello scontro. Le forze tedesche e fasciste repubblicane misero in atto un piano di attacco coordinato, spostando e restringendo il perimetro d'azione, e intensificando la pressione sui nemici con l'uso di armi a tiro lungo (mortai, pezzi da 88\u00a0mm) in pi\u00f9 luoghi utili e protetti. Nel tardo pomeriggio venne impiegato anche un carro armato Tiger che stava operando nel vicino fronte.\nQuando, dopo pi\u00f9 di dieci ore di combattimento le truppe tedesche occuparono i locali delle basi gappiste, esse erano gi\u00e0 state evacuate, visto che gli occupanti avevano ripiegato secondo un piano predisposto verso altre basi localizzate nella prima periferia, portando con s\u00e9 armi e feriti e facendo perdere le proprie tracce grazie all'abbondante uso di fumogeni.\nContemporaneamente ebbe inizio la seconda fase della battaglia, quando le formazioni gappiste insediate tra le rovine dell'ospedale Maggiore, seguendo le direttrici di un piano tattico predisposto a questo fine, circondarono il grosso delle forze nemiche che si erano concentrate attorno al cassero di Porta Lame.\nLa rapidit\u00e0 dell'attacco simultaneo non consent\u00ec alcuna reazione ordinata da parte delle truppe tedesche. Al termine dello scontro il bilancio dei caduti sarebbe stato di 11 morti tra le file repubblicane, 2 tedeschi, di 13 appartenenti alle formazioni partigiane e 1 civile.\nConseguenze.\nNei giorni successivi allo scontro la possibilit\u00e0 di un'azione congiunta tra forze partigiane ed Alleate era destinata a non concretizzarsi: il 13 novembre 1944 il generale britannico Harold Alexander dichiarava con un proclama radiofonico che l'offensiva sulla linea Gotica poteva considerarsi momentaneamente esaurita. In seguito alla mancata insurrezione si registrarono diversi episodi di rappresaglia nei confronti dei partigiani: le infiltrazioni di agenti di polizia e alcune delazioni, oltre che la scoperta di altre basi gappiste, provocarono numerose perdite tra i reparti della 7\u00aa GAP.\nL'avanzata attraverso la Pianura Padana subiva quindi una battuta d'arresto che sarebbe durata fino alla primavera del 1945, quando, sotto la spinta della nuova offensiva, il contingente alleato avrebbe sfondato in maniera definitiva la linea Gotica portando rapidamente alla liberazione di tutto il nord Italia.\nTestimonianze.\nOggi, a ricordo della battaglia, presso Porta Lame sono disposte due statue di giovani partigiani (opera di Luciano Minguzzi), forgiate con il bronzo fuso dalla statua equestre di Benito Mussolini che si trovava all'interno dell'attuale Stadio Renato Dall'Ara la quale a sua volta era stata forgiata attraverso la fusione di tre cannoni, sottratti agli austriaci durante la battaglia dell'8 agosto 1848 svoltasi a Porta Galliera.\nOltre ad essere una lapide commemorativa ricorda i nomi dei caduti dello schieramento partigiano."}
{"id": "857389", "revid": "107066825", "url": "https://it.wikipedia.org/wiki?curid=857389", "title": "Callicore (astronomia)", "text": "Callicore (dal greco \u039a\u03b1\u03bb\u03bb\u03b9\u03a7\u03cc\u03c1\u03b7) o Giove XLIV, \u00e8 un satellite naturale del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003 ed ha ricevuto la designazione provvisoria S/2003 J 11.\n\"Callicore\" \u00e8 caratterizzata da un movimento retrogrado ed appartiene al gruppo di Carme composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0.\n\"Callicore\" a volte \u00e8 stata considerata una delle muse, figlia di Zeus. Tuttavia \u00e8 meglio conosciuta come una delle Nisiadi ninfe nutrici di Dioniso."}
{"id": "857392", "revid": "729019", "url": "https://it.wikipedia.org/wiki?curid=857392", "title": "Porta Garibaldi (Milano)", "text": "Porta Garibaldi (gi\u00e0 Porta Comasina fino al 1860) \u00e8 una delle sei porte principali di Milano, ricavata lungo i bastioni spagnoli, oggi demoliti. Posta a nord della citt\u00e0, si apre lungo l'antica strada per Como. Caratterizzata dalla presenza dell'arco neoclassico del Moraglia (1826-1827) e degli annessi caselli daziari (1834-1836), sorge al centro di \"piazza XXV Aprile\", allo sbocco di \"corso Garibaldi\".\nIn passato Porta Comasina identificava inoltre uno dei sei sestieri storici in cui era divisa la citt\u00e0, il Sestiere di Porta Comasina.\nStoria.\nLa porta spagnola (XVI secolo).\nLa Porta Garibaldi attuale, che si apre nei Bastioni di Milano, sorse sullo stesso asse viario (oggi \"corso Garibaldi\") su cui erano sorte in precedenza le porte di epoca romana (sul tracciato delle Mura romane) e di epoca medievale (sul tracciato delle mura medievali di Milano).\nRifacimento del Moraglia (1826-1827).\nIn epoca napoleonica, il governo di Francesco Melzi d'Eril pianific\u00f2 un generale rifacimento delle porte di ingresso a Milano, previa alberazione dei bastioni e demolizione delle porte spagnole, la cui funzione militare era ormai superata. Il progetto intendeva convertirle in caselli daziari, ma di foggia adeguata al prestigio della capitale del Regno d'Italia. La cinta daziaria di Milano avrebbe corrisposto dunque con il tracciato spagnolo.\nInizialmente affidato a Luigi Cagnola, il progetto fu sospeso dal nuovo governo austriaco a causa della spesa eccessiva e della compromissione di Cagnola con il periodo napoleonico. Il Cagnola era infatti stato l'architetto dell'Arco della Pace e l'arco di Porta Ticinese, eretti durante il periodo francese. La scelta del governo austriaco fu di affidare un nuovo incarico al giovane architetto Giacomo Moraglia, obbligando i negozianti milanesi a finanziare la costruzione della porta. L'architetto riprese la tipologia cagnoliana dell'arco trionfale fiancheggiato dai due caselli, affacciato verso l'asse stradale di penetrazione principale in Milano. \nEgli disegn\u00f2 un arco trionfale, a un fornice con due passaggi pedonali aperti ai fianchi, fiancheggiato da due caselli daziari, porticati ed affacciati sull'asse stradale. L'arco \u00e8 di ordine dorico e si erge spra una zoccolatura in granito bianco. Ai fianchi dell'arco si aprono due passaggi. La muratura \u00e8 ingentilita da festoni riportanti le insegne del \"commercio\" incassati nel rivestimento in bugnato. Sull'attico dell'arco vennero collocati quattro statue colossali, opera del milanese Giovanni Battista Perab\u00f2 (scultore della Fabbrica del Duomo), a simboleggiare i principali fiumi della Lombardia: Po, Adda, Ticino e Olona: i fregi sono dello scultore Giovanni Battista Buzzi, di Viggi\u00f9. Le colonne, le statue rappresentant i quattro fiumi, le modanature e gli ornati sono in pietra grigia di Viggi\u00f9; il bugnato di rivestimento \u00e8 in ceppo proveniente da Trezzo sull'Adda. La spesa per l'erezione dell'arco fu poco superiore alle lire austriache.\nL'arco venne completato tra il 1826 e il 1827 e per un brevissimo periodo coesistette con la precedente porta del XVI secolo, un modesto edificio facilmente confondibile con una qualsiasi abitazione della zona. La vecchia porta venne in seguito demolita, liberando lo spazio antistante la nuova costruzione, a cui verranno poi affiancati i caselli daziari eretti fra il dicembre 1834 e l'agosto 1836.\nLa primaria funzione viabilistica della porta fu interrotta dopo qualche decennio dalla ricostruzione monumentale del 1826-27. A distanza di circa 300 metri dall\u2019uscita dalla porta, in direzione Como, la via Comasina venne sbarrata perpendicolarmente dalla costruzione (1865) della vecchia Stazione di Porta Nuova e dei relativi fasci di binari. La ferrovia divise corso Como dal quartiere dell'Isola, collegato per molti decenni da una passerella pedonale che passava sopra i binari della ferrovia, con cui si poteva arrivare, camminando verso Nord, in via Borsieri.\nAnche oggi la stazione ferroviaria Porta Garibaldi, (attivata nel 1961), cos\u00ec denominata in ricordo di quella stradale, separa la porta monumentale dalla parte Nord della citt\u00e0. Analogo sbarramento ha avuto la vicina Porta Nuova, sempre a causa della costruzione delle ferrovie, iniziata nel 1840.\nIntitolazione.\nL'arco, non ancora completato, venne inizialmente dedicato all'imperatore Francesco I d'Austria, sovrano del Lombardo-Veneto, a ricordo della sua seconda visita in citt\u00e0 nel 1825, proveniente da Como, dove era giunto attraverso la nuova strada dello Stelvio. La dedica sul lato verso la citt\u00e0 recitava:\nPare che l'epigrafe venisse commentata aggiungendo un ultimo verso: \u201c\"sebbene poca volont\u00e0 ne avessero\"\u201d, che venne attribuito ad Alessandro Manzoni, forse perch\u00e9 sembrava ben riuscita.\nIl 22 marzo 1848, durante le Cinque giornate di Milano, Porta Comasina fu la seconda porta ad essere espugnata dagli insorti dopo Porta Tosa. Nel 1859 vi fece il suo ingresso Giuseppe Garibaldi, proveniente da Como dove aveva conseguito le brillanti vittorie di Varese e di San Fermo. Nel 1860 la porta gli venne intitolata in commemorazione dell'evento. Venne rimossa l'iscrizione dedicata a Francesco I d'Austria e sostituita da un'altra epigrafe, ancora esistente:\nSulla faccia opposta, verso la periferia, fu aggiunta la seguente iscrizione:\nAi lati dell'attico, sui piedestalli delle due statue colossali, le iscrizioni e , in riferimento alle battaglie di Varese e San Fermo, combattute da Giuseppe Garibaldi prima di entrare in citt\u00e0 nel 1859."}
{"id": "857395", "revid": "287204", "url": "https://it.wikipedia.org/wiki?curid=857395", "title": "Contea di Calhoun (Virginia Occidentale)", "text": "La contea di Calhoun, in inglese Calhoun County, \u00e8 una contea dello Stato USA della Virginia Occidentale. Al censimento del 2000 la popolazione era di 7.582 abitanti. Il capoluogo di contea \u00e8 Grantsville. La contea deve il suo nome a John C. Calhoun, membro del Senato degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 727\u00a0km\u00b2, di cui 727\u00a0km\u00b2 composti da terra e 0\u00a0km\u00b2 composti di acqua.\nStoria.\nLa Contea di Calhoun \u00e8 stata istituita nel 1856."}
{"id": "857397", "revid": "1781667", "url": "https://it.wikipedia.org/wiki?curid=857397", "title": "Hodejovec", "text": "Hodejovec (in ungherese: \"Kerekgede\", in tedesco: \"Kleingeis\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1246. All'epoca costituiva un feudo dei conti Hunt-Poznan. Nel XV secolo pass\u00f2 ai Kaplai e ai Pl\u00f3czi, e nel XVI secolo al castello di Hajn\u00e1\u010dka, quando venne saccheggiato dai turchi. Dal 1938 al 1944 venne annesso dall'Ungheria."}
{"id": "857401", "revid": "123613681", "url": "https://it.wikipedia.org/wiki?curid=857401", "title": "Giuseppe D'Ascenzo", "text": "Nato a Cheren in Eritrea da genitori italiani, giunge in Italia nel 1949, effettua gli studi superiori a Roma e si laurea in chimica con 110 e lode all'Universit\u00e0 \"La Sapienza\". Comincia la sua carriera universitaria come assistente all'Istituto di Chimica Analitica, e nel 1969 vince la borsa di studio della NATO che lo porta all'Universit\u00e0 di Houston, in Texas, dove si specializza in una tecnica innovativa. Tornato l'anno successivo a Roma, riprende il suo incarico precedente di assistente ordinario ed ottiene la docenza in Chimica Analitica. Vince nel 1979 il concorso per la cattedra di Chimica Analitica e viene chiamato all'Universit\u00e0 di Camerino, dove nel 1980 viene nominato presidente del Consiglio del Corso di Laurea in Chimica.\nDi nuovo all'Universit\u00e0 \"La Sapienza\" nel 1986 a ricoprire la cattedra di Analisi Chimica Applicata, dal novembre 1988 viene eletto direttore del Dipartimento di Chimica: cos\u00ec si impegna a creare il Collegio dei Direttori di Dipartimento, l'organismo accademico che rappresenta il punto d'incontro tra i vari dipartimenti. Dal novembre 1994 \u00e8 preside della Facolt\u00e0 di Scienze Matematiche, Fisiche e Naturali, fino a quando viene eletto rettore nel novembre del 1997. L'incarico gli viene riconfermato fino al 2004, anno in cui passa il testimone a Renato Guarini. \u00c8 membro di numerose societ\u00e0 scientifiche nazionali e internazionali, nonch\u00e9 autore di oltre 150 pubblicazioni."}
{"id": "857402", "revid": "1543377", "url": "https://it.wikipedia.org/wiki?curid=857402", "title": "HostServ", "text": "HostServ, in molte reti IRC, \u00e8 un servizio che controlla i vHost (virtualHost) assegnati dagli operatori IRC.Gli operatori IRC possono decidere (a volte anche come premio) di assegnare un determinato vhost a un utente o a un gruppo di utenti. Il vHost permette di nascondere l'host quando si effettua il whois su un utente: al posto di leggere l'ip dell'utente, \u00e8 possibile leggere un nome scelto, di solito seguito dal nome della rete, es: ciao@wikipedia.miarete.com. Normalmente la parte che sta prima di .miarete.com \u00e8 il nome di un canale, quindi, \u00e8 anche un mezzo di pubblicit\u00e0.\nPer inviare un comando \u00e8 sufficiente digitare /msg HostServ nomecomando. In alcuni server \u00e8 possibile abbreviare con /hs o /hostserv\nCome si utilizza.\nLe sintassi sono uguali a tutti gli altri servizi Anope. Gli utenti normali hanno a disposizione solo il comando di attivazione e quello di disattivazione del proprio vHost.\nComandi principali.\nI comandi pi\u00f9 comuni sono i seguenti:\nAltro.\nPer tutti gli altri comandi di HostServ digitate /hs help o /msg HostServ help, oppure visitate:"}
{"id": "857407", "revid": "729019", "url": "https://it.wikipedia.org/wiki?curid=857407", "title": "Alberico Albricci", "text": "Biografia.\nIntrapresa la carriera militare fin da giovane, divenne sottotenente di artiglieria nel 1886 e tenente nel 1888, grado con il quale partecip\u00f2 alla guerra d'Eritrea. Venne quindi promosso capitano nel 1897, maggiore nel 1907 e tenente colonnello nel 1912. Nel 1908, al comando di un battaglione, aveva prestato opera di soccorso in occasione del terremoto calabro-siculo; nel 1910 era stato nominato aiutante di campo onorario del re Vittorio Emanuele III, che il 28 aprile 1913, gli confer\u00ec il titolo di conte.\nLa prima guerra mondiale.\nCon lo scoppio della prima guerra mondiale, Albricci, che dal 1909 faceva parte del comando del Corpo di stato maggiore dell'esercito, diresse fino al 1916 l'Ufficio situazione e operazioni di guerra, presso il Comando supremo. Dopo aver retto per un breve periodo il comando della Brigata \"Basilicata\" venne nominato, nel marzo dello stesso anno, capo di stato maggiore della 1\u00aa Armata, contribuendo al successo difensivo durante l'attacco austriaco nella battaglia degli Altipiani, dove guadagna la Croce di ufficiale dell'Ordine militare di Savoia. Nel 1917 venne messo al comando della 5\u00aa Divisione di fanteria sul fronte dell'Adamello, con l'obiettivo di conquistare il Corno di Cavento. Successivamente venne promosso comandante del II Corpo d'armata nella 5\u00aa Armata di riserva, che successivamente pass\u00f2 alle dipendenze della 2\u00aa Armata sul fronte isontino. Nei giorni di Caporetto l'armata fu investita dall'offensiva austro-tedesca e il II Corpo costretto a ripiegare dal Monte Santo al Montello, cercando di rallentare l'avanzata delle truppe austro-tedesche e attestandosi oltre il Piave. Nell'occasione Albricci venne decorato con la medaglia d'argento al valore.\nDopo lo sfondamento di Caporetto, si and\u00f2 delineando la necessit\u00e0 tra i comandi italiani di \"restituire il favore\" agli alleati, che durante le settimane critiche di assestamento e resistenza lungo le rive del Piave, fornirono alle forze italiane cospicui rinforzi in truppe e artiglierie. Nel marzo 1918 venne quindi deciso dall'alto comando di inviare sul fronte occidentale un contingente di spedizione interamente italiano, e la scelta cadde sul II Corpo di Albricci, composto dalla 3\u00aa e dall'8\u00aa Divisione, comandate rispettivamente dai generali Vittorio Pittaluga e Giovanni Beruto, due squadroni di cavalleggeri di Lodi e dal 2\u00ba Reparto Arditi del maggiore Guasco, per un totale di oltre uomini. Il 18 aprile iniziarono quindi le complesse operazioni di trasporto dell'unit\u00e0, che si conclusero con l'arrivo in Francia degli ultimi reparti il 27 aprile 1918.\nIl fronte occidentale.\nIl Corpo venne subito inquadrato nella 5\u00aa Armata francese del generale Henri Mathias Berthelot e inviato in linea a ovest di Verdun, per presidiare dodici chilometri della profonda insaccatura formatasi nella linea francese tra Reims e Soissons e avente come vertice il villaggio di Ch\u00e2teau-Thierry. Albricci schier\u00f2 quindi le sue truppe tra le localit\u00e0 di Avocourt e Boureilles, che includevano il settore di Bligny, un'altura di 197 metri che sbarrava la valle del fiume Ardre, la via pi\u00f9 rapida per \u00c9pernay. Lo schieramento venne completato il 19 giugno, proprio con l'approssimarsi della ripresa dell'offensiva tedesca, contro la quale Albricci eman\u00f2 un piano di difesa incentrato nel contrastare il pi\u00f9 efficacemente possibile la tattica di infiltrazione adottata dall'esercito tedesco durante le offensive di primavera.\nLa linea difensiva italiana fu costituita da una prima linea organizzata su piccoli capisaldi disposti a scacchiera, dietro la quale era stata allestita una linea intermedia tra il Bois Parqui, Grand Savard, Onrenzy, Bois de Comm\u00e9treuil e il villaggio di Riermont, e infine una linea da difendere a oltranza disposta lungo il Bois de Vrigny, la collina di Bligny, la parte occidentale del Bois de Eclisses (considerato il caposaldo di fondamentale importanza, da difendere fino all'ultimo uomo), il Bois de Coutron e il villaggio di Champlat.\nQuello stesso mese Albricci fu promosso a tenente generale e nei primi di luglio dovette far valere le proprie capacit\u00e0 di comando durante i primi scontri nell'altura di Bligny. Il 15 luglio infatti i tedeschi sferrarono la loro ultima offensiva, concentrandosi in particolare da ovest verso est sul lato occidentale del saliente fra Vrigny e Jaulgonne, dove investirono il contingente italiano e il V Corpo d'armata francese, assumendo caratteristiche ancor pi\u00f9 violente sul fronte dell'8\u00aa Divisione che occupava il settore sulla riva sinistra dell'Ardre. Dopo un pesante bombardamento preparatorio notturno i tedeschi riuscirono a infiltrarsi tra il Bois des Eclisses e il Bois de Coutron, aggirando il primo e costringendo l'8\u00aa Divisione ad arretrare su Marfaux e dietro Bois de Coutron, mentre nel Bois de Eclisses rimase un battaglione del 20\u00ba Reggimento della Brigata \"Brescia\" ed un battaglione francese. Fedeli all'ordine di Philippe P\u00e9tain di resistere fino all'ultimo uomo, i reparti italo-francesi sul Bois de Eclisses ormai ridotti ad un drappello di uomini ripiegarono su Marfaux da dove continuarono la lotta per sbarrare la strada verso Courtagnon. Nel frattempo la 3\u00aa Divisione sul lato destro dell'Ardre occup\u00f2 il Bois du Petit Champ saldandosi alla sua sinistra con la linea tenuta dalla 12\u00aa Divisione francese.\nI tedeschi vennero cos\u00ec efficacemente contrastati, anche grazie all'azione degli Arditi e del 10\u00ba Reggimento d'artiglieria che protesse il ripiegamento delle fanterie. Nonostante le difficolt\u00e0 i tedeschi riuscirono a raggiungere Nappes e il bosco de Coutron, dove la 40\u00aa Divisione francese si era dovuta ritirare; Albricci mand\u00f2 quindi il contrattacco di due battaglioni di riserva, ordinando alla 3\u00aa Divisione di mantenere il collegamento con i reparti francesi ad ogni costo. Gli attacchi tedeschi si susseguirono con enorme intensit\u00e0; la posizione di Vrigny difesa dalla Brigata \"Salerno\" resistette mentre quella del Petit Champ, difesa da due battaglioni della \"Napoli\", dovette cedere all'assalto di forze cinque volte superiori, assieme al grosso dell'8\u00aa Divisione che venne investita da un nuovo attacco tedesco e dovette arretrare dietro la 12\u00aa Divisione. Il 16 per\u00f2 l'intensit\u00e0 dell'attacco tedesco diminu\u00ec e Albricci intuendo la situazione mand\u00f2 all'attacco tre battaglioni della Brigata \"Alpi\", il 2\u00ba Reparto Arditi e due reggimenti francesi, che riuscirono a far indietreggiare gli esausti tedeschi oltre Saint-Euphraise-et-Clairizet. A questo punto il generale italiano chiese e ottenne da Berthelot l'intera 14\u00aa Divisione francese che vene utilizzata per ripristinare la linea di difesa, e il 17 Albricci ordin\u00f2 un massiccio contrattacco su tutto il suo settore. Il 17 luglio la 3\u00aa Divisione mosse dalle sue posizioni verso il villaggio di Saint-Euphraise-et-Clairizet, rioccupando le trincee del Bois du Petit Champ e proseguendo fino a riaffacciarsi sulla cresta dell'altura di Bligny. Il 21 l'offensiva tedesca venne sospesa e Erich Ludendorff ordin\u00f2 alle truppe che avevano oltrepassato la Marna di ripiegare facendo perno nel settore della valle dell'Ardre, dove gli italiani continuarono a combattere fino al 24.\nLe perdite italiane in quei giorni furono altissime, oltre novemila uomini di cui circa la met\u00e0 rimase sul terreno; ossia un terzo delle forze totali impiegate. La municipalit\u00e0 di \u00c9pernay offr\u00ec come omaggio e riconoscimento una bandiera a ciascuna unit\u00e0 partecipante alla stoica difesa, e Albricci ottenne la nomina di \u00ab\"D\u00e9fenseur\"\u00bb della citt\u00e0.\nNel mese di agosto il II Corpo venne rinforzato da circa uomini e trasferito prima nelle Argonne, e quindi nuovamente al servizio della 5\u00aa Armata dove Albricci schier\u00f2 le sue unit\u00e0 sul fiume Aisne ad oriente di Soissons, per partecipare all'offensiva contro il saliente di Laon. Gli Alleati iniziarono gli attacchi il 26 dello stesso mese ed il II Corpo vi prender\u00e0 parte inquadrato successivamente nelle armate francesi 5\u00aa, 10\u00aa e 3\u00aa. Ai primi di ottobre gli italiani iniziarono i movimenti in avanti, con l'obiettivo di impadronirsi delle posizioni sullo Chemin des Dames, che venne conquistato dalle truppe di Albricci, che avanzarono proseguendo fino a l'Ailette e alle paludi di Sissonne, che raggiunsero il 14 ottobre. Il 4 novembre, giorno che segn\u00f2 la fine delle ostilit\u00e0 per l'Italia, il II Corpo fu nuovamente impegnato nell'inesorabile inseguimento delle truppe tedesche in ripiegamento che caratterizz\u00f2 le ultime fasi della guerra sul fronte occidentale, e l'11 novembre la corsa delle truppe di Albricci termin\u00f2 sulla Mosa, dove venne issata la bandiera italiana nel momento della cessazione delle ostilit\u00e0.\nCarriera politica.\nFinita la guerra, su suggerimento del comandante in capo dell'esercito Armando Diaz, Albricci fu nominato da Francesco Saverio Nitti (al suo primo incarico di Presidente del Consiglio), Ministro della guerra, incarico che mantenne dal 24 giugno 1919 al 13 marzo 1920.\nNel luglio 1919 fu nominato Senatore del Regno. Collabor\u00f2 in quella che fu chiamata la \"smobilitazione del paese\", inviando in congedo circa ufficiali (oltre la met\u00e0 di quelli allora in servizio) e prendendo parte alla compilazione del decreto relativo alla cosiddetta amnistia ai disertori, che egli volle, in accordo con Diaz, pi\u00f9 morbida rispetto a quanto proposto dal Ministro della Giustizia. Albricci inoltre propose e fece approvare (con Regio decreto-legge del 21 nov. 1919) un nuovo ordinamento dell'esercito, con il quale, attraverso la diminuzione della forza bilanciata e la riduzione della ferma, si mirava a raggiungere un soddisfacente grado di snellimento nell'organizzazione e nei servizi. Questo ordinamento, per\u00f2, non ebbe attuazione completa e, a pochi mesi di distanza dalla sua approvazione, fu sostituito dall'ordinamento che prende il nome dal ministro Ivanoe Bonomi.\nA seguito di ci\u00f2 Albricci si dimise nel 1920 dall'incarico di ministro ritirandosi a vita privata, durante la quale raggiunse, sempre durante la sua permanenza nelle forze armate, il grado di comandante designato d'armata nel 1927. Nel 1932, collocato in ausiliaria per et\u00e0, fu nominato Ministro di Stato e, nel 1934, membro del consiglio dell'Ordine militare di Savoia. Mor\u00ec a Roma il 2 aprile 1936. La sua tomba si trova nel mausoleo Faccanoni a Sarnico sul lago d'Iseo."}
{"id": "857410", "revid": "712828", "url": "https://it.wikipedia.org/wiki?curid=857410", "title": "Yuri Monogatari", "text": ""}
{"id": "857412", "revid": "38120", "url": "https://it.wikipedia.org/wiki?curid=857412", "title": "The thing that should not be", "text": ""}
{"id": "857419", "revid": "322321", "url": "https://it.wikipedia.org/wiki?curid=857419", "title": "Bassano Romano", "text": "Bassano Romano \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nSituato ad un'altitudine di 360 metri s.l.m., si colloca a met\u00e0 strada tra il lago di Bracciano e il lago di Vico, entrambi di origine vulcanica. Il territorio, principalmente collinare, \u00e8 immerso in un ambiente ricco di vegetazione lussureggiante, caratterizzata principalmente da alberi secolari di faggi, castagni e querce. Queste caratteristiche fanno in modo che, in particolare durante il periodo estivo, il clima sia apprezzato soprattutto per la sua aria salubre e fresca.\nNella parte sud del territorio comunale all'interno del Parco naturale regionale di Bracciano-Martignano nei Monti Sabatini sono presenti le \"Faggete di Monte Raschio e Oriolo\", sito SIC IT6010034.\nStoria.\nLe origini sono datate attorno all'anno 1000, quando compaiono i primi agglomerati urbani al fine dello sfruttamento delle risorse naturali. Nel 1160 Enotrio Serco, ricco possidente terriero, decide di costruire quello che poi diventer\u00e0 un palazzo principesco con affreschi di illustri artisti.\nNel 1482 papa Sisto IV assegna agli Anguillara, famiglia patrizia romana, il \"Foedus Bassani\"; la crescita (demografica, culturale e artistica) di Bassano subisce per\u00f2 un'accelerazione solo a partire dal 1595, anno in cui, attraverso una concessione di papa Clemente VIII, viene ceduto alla famiglia Giustiniani del ramo De Banca, mercanti genovesi. Nel 1605 Bassano viene eretto a marchesato e prendono inizio molti lavori per la costruzione di una casina di caccia (denominata comunemente \u201cLa Rocca\u201d), di granai, una chiesa (quella di san Vincenzo) e del ponte delle Vaschie. In questo periodo giungono a Bassano molti artisti come Francesco Albani, Domenico Zampieri e Antonio Tempesta.\nNel 1644, con bolla di papa Innocenzo X, il feudo di Bassano viene eretto a principato e iniziano cos\u00ec le visite del papa e di altri principi, tra cui Giacomo III Stuart, pretendente al trono d'Inghilterra. Nel 1735, proveniente da Siena, si trasferisce con la famiglia il maestro di maiolica artistica Bartolomeo Terchi. Si abbattono su Bassano numerose epidemie: nel 1709, nel 1770 e nel 1786. Nel 1799 i francesi, che per mezzo di Napoleone hanno creato in Italia la Repubblica Romana, si scontrano per ben quattro volte con gli insorti. Nel 1854 il principato di Bassano passa dai Giustiniani agli Odescalchi.\nDurante il secondo conflitto mondiale, Bassano \u00e8 teatro di duri scontri tra le forze naziste di occupazione e gli Alleati. Il paese \u00e8 occupato interamente dal Genio Pontieri della Wehrmacht. I partigiani sono molto attivi, infatti compiono molte azioni di sabotaggio, primo fra tutti \u00e8 da ricordare Mariano Buratti, medaglia d'oro al valor militare.\nNel 1964 il nome cambia da Bassano di Sutri a Bassano Romano.\nSimboli.\nStemma comunale: \nMonumenti e luoghi d'interesse.\nAltro.\nAll'interno del borgo, che si snoda in pi\u00f9 zone comunque situate su rupi tufacee per ovvie esigenze difensive, sono presenti numerosi altri edifici che presentano architetture interessanti e destinati a vari usi.\nSi possono scorgere anche delle \"torri difensive\", oggi trasformate in abitazioni, molto massicce, come quella situata a una testa del \"ponte delle Vaschie\", costruito per volere di Vincenzo Giustiniani nella prima met\u00e0 del XVII secolo e dal quale si ha una bella vista del Palazzo Giustiniani-Odescalchi.\nA met\u00e0 di questo ponte si trova, \"incastonata\" in una pessima edicola di cemento, la \"Madonna col Bambino\", dipinta su ceramica dal noto maestro di maiolica Bartolomeo Terchi, che presenta una delicatezza e una morbidezza delle linee davvero apprezzabili.\nSi scorgono poi piccole e numerose edicole contenenti ritratti scultorei o dipinti della Madonna in tutto il paese, sia nelle vie del centro storico, sia nelle strade di campagna; sono stati ritrovati anche resti di \"ville romane\" e le origini etrusche sono testimoniate dalla presenza di ambienti scavati nel tufo, nel tempo rimaneggiati e oggi destinati a vari usi.\nAree naturali.\nNel dicembre 2016 il Ministero dell'ambiente e della tutela del territorio e del mare ha promosso il sito SIC IT6010034 \"Faggete di Monte Raschio e Oriolo\", individuato nel giugno 1996, a Zona Speciale di Conservazione (ZSC). Le \"Faggete di Monte Raschio e Oriolo\", sono un bosco di faggi che si estende per 712 ha, tra i comuni di Bassano Romano ed Oriolo Romano, interessando i rilievi di monte Termine (591 m s.l.m.), Poggio Stracciacappello (567 m s.l.m.), monte Lungo (530 m s.l.m.), i Valloni di Fonte Vitabbia (450 m s.l.m.) e monte Raschio (552 m s.l.m.). La ZSC era stata candidata Il 2 febbraio 2015 per il riconoscimento di sito naturale UNESCO; purtroppo, la candidatura della faggeta nel territorio di Bassano Romano \u00e8 stata rigettata dal World Heritage Committee causa i tagli indiscriminati di 1180 faggi avvenuti nel 2011 tra monte Termine e i Valloni di Fonte Vitabbia. Attualmente, l'area protetta comprende al suo interno il sito UNESCO della Faggeta vetusta depressa di Monte Raschio di Oriolo Romano, entrata a far parte nel 2017 dei siti UNESCO Patrimonio Mondiale Naturale dell'Umanit\u00e0. Nonostante l'esclusione, i tagli dei faggi non si sono fermati e sono continuati fino ad ottobre 2017, secondo quanto stabilito nel \"Piano di assestamento forestale (2005-2015)\" adottato dall\u2019Universit\u00e0 agraria di Bassano Romano; sono stati sospesi solo con l'intervento della Regione Lazio peraltro su sollecitazione dalla nuova consigliatura della locale UA.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 224 imprese operanti nel territorio comunale, che rappresentavano lo 0,96% del totale provinciale (23.371 imprese attive), hanno occupato 377 addetti, lo 0,63% del dato provinciale (59.399 addetti); in media, ogni impresa nel 2015 ha occupato una persona (1,68).\nInfrastrutture e trasporti.\nFerrovie.\nLa stazione di Bassano Romano posta sulla linea Viterbo-Roma era a servizio del centro abitato fino al 2000. Vi transitano i treni diretti a Roma e a Viterbo, ma nessun treno effettua fermata.\nAmministrazione.\nNel 1964 \"Bassano di Sutri\" cambia denominazione in Bassano Romano.\nCimitero comunale.\nNel comune rutulo sono sepolti gli artisti:"}
{"id": "857425", "revid": "1781667", "url": "https://it.wikipedia.org/wiki?curid=857425", "title": "Hostice", "text": "Hostice (in ungherese: \"Gesztete\", in tedesco: \"G\u00f6stitz an der Rimau\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1332 con il nome di Gezeche, quando apparteneva alla famiglia Ratold. Successivamente pass\u00f2 ai L\u00f3rantfy che lo detennero fino al XVIII secolo. Nel XVI secolo Hostice fu distrutto dai turchi. Dal 1938 al 1944 fece parte dell'Ungheria."}
{"id": "857427", "revid": "729019", "url": "https://it.wikipedia.org/wiki?curid=857427", "title": "Porta Vittoria (Milano)", "text": "Porta Vittoria (gi\u00e0 porta Tosa fino al 1861) \u00e8 una delle quattro porte succursali di Milano, ricavata lungo i bastioni spagnoli, oggi demoliti, come succursale della porta Venezia. Posta a est della citt\u00e0, si apriva lungo la strada per Limito.\nDemolito alla fine dell'Ottocento l'arco neoclassico, sopravvivono oggi solo i caselli daziari, posti ai lati dell'attuale piazza Cinque Giornate, allo sbocco di corso di Porta Vittoria.\nStoria.\nCostruita a partire dal Seicento in quello che era il sestiere di Porta Orientale, porta Tosa venne aperta all'interno delle mura spagnole di Milano. Prendeva il nome dalla pi\u00f9 antica Porta Tosa medievale, che si trovava lungo le mura medievali di Milano.\nIl 22 marzo 1848, durante la ribellione delle Cinque Giornate, fu la prima, tramite l'uso di barricate mobili, a essere espugnata dagli insorti, fra i quali si distinse il patriota Manara.\nDopo l'Unit\u00e0 d'Italia (1861), per ricordare la vittoria, porta Tosa venne ribattezzata in porta Vittoria e, nel 1881, venne indetto un concorso per il progetto di un monumento celebrativo, da edificare in luogo della porta. Risult\u00f2 vincitore Giuseppe Grandi, che progett\u00f2 un obelisco a simboleggiare lo sforzo unitario del popolo per la libert\u00e0. Il monumento fu inaugurato il 18 marzo 1895. Le vie circostanti sono state dedicate, negli anni, ai pi\u00f9 importanti patrioti milanesi.\nL'arco dell'antica porta venne abbattuto, preservando i due caselli daziari: oggi l'obelisco si pu\u00f2 ammirare circondato da una piazza, intitolata alle Cinque Giornate."}
{"id": "857428", "revid": "287204", "url": "https://it.wikipedia.org/wiki?curid=857428", "title": "Campionati mondiali di nuoto 2001", "text": "La 9\u00aa edizione dei campionati mondiali di nuoto si \u00e8 svolta Fukuoka (Giappone) dal 16 al 29 luglio 2001. \u00c8 stata la prima occasione in cui la rassegna \u00e8 stata ospitata da una citt\u00e0 del continente asiatico.\nIl programma delle gare \u00e8 salito a 61: nel nuoto sono state introdotte le distanze dei 50\u00a0m anche per gli stili dorso, rana e farfalla, gli 800\u00a0m stile libero maschili e i 1500\u00a0m femminili. Nel nuoto di fondo sono state abolite le gare a squadre ma \u00e8 stata aggiunta la distanza dei 10\u00a0km.\nPer la prima volta, l'Australia si \u00e8 imposta come miglior nazione conquistando 13 titoli mondiali, sei dei quali grazie a Ian Thorpe, autore qui di tre record mondiali individuali ed uno in staffetta."}
{"id": "857433", "revid": "1305772", "url": "https://it.wikipedia.org/wiki?curid=857433", "title": "Dog Eat Dog (Warrant)", "text": "Dog Eat Dog \u00e8 il terzo album in studio del gruppo musicale statunitense Warrant, pubblicato il 25 agosto 1992 dalla Columbia Records.\nIl disco.\nAnche se ha ottenuto il disco d'oro, le vendite furono inferiori rispetto ai lavori precedenti. I singoli non riuscirono a sfondare e l'album si ferm\u00f2 al venticinquesimo posto della Billboard 200.\nCon l'avvento del grunge, la band decise di lasciarsi alle spalle l'hair metal rifacendosi ad un heavy metal pi\u00f9 cupo e con una vena alternative, per rimanere al passo coi tempi. Tuttavia questo non bast\u00f2 a risollevare il loro inevitabile declino commerciale. \u00c8 l'ultimo album a cui ha partecipato la formazione classica dei Warrant.\nIl gruppo hardcore punk Dog Eat Dog chiam\u00f2 il suo EP di debutto \"Warrant\" in ritorsione scherzosa al titolo di questo album."}
{"id": "857441", "revid": "83531", "url": "https://it.wikipedia.org/wiki?curid=857441", "title": "Antonino Gandolfo Brancaleone", "text": "Biografia.\nInizi\u00f2 i suoi studi a Palermo con Pietro Raimondi per recasi poi a Napoli da Saverio Mercadante. Tornato a Catania, dopo tale periodo formativo, compose musica sacra e da camera. Compose gli oratori \"La disfatta degli Assiri\" (1850) e \"Gerusalemme liberata\" (1852), eseguiti durante le feste di mezz'agosto di sant'Agata. Nel 1851 venne rappresentata al Teatro Comunale di Catania l'opera \"Il Sultano\" (o \"Maometto II\"), che fu poi riproposta al Teatro San Carlo di Napoli nel 1854 con entusiastico successo, grazie anche al cast dei cantanti, che annoverava tra gli altri il tenore Emilio Pancani e il soprano Carlotta Carrozzi Zucchi. Nel 1859 fu rappresentata, sempre al Comunale di Catania, l'opera \"Caterina di Guisa\".\nAncora nel 1859, fu nominato direttore del Comunale di Catania, ma presto dovette lasciare la Sicilia per sfuggire alla polizia borbonica a causa della sua attivit\u00e0 di patriota, rifugiandosi a Malta. Qui rimase fino all'arrivo di Garibaldi in Sicilia, nel 1860, quando ritorn\u00f2 alla sua citt\u00e0 natale. Si dedic\u00f2 cos\u00ec nuovamente alla composizione e all'insegnamento. Tra le opere di questo periodo vanno ricordate la \"Marcia funebre\" eseguita in occasione del rientro in patria della salma di Vincenzo Bellini (1876) e la sinfonia \"Inaugurazione\", scritta in occasione dell'esposizione del monumento dedicato allo scienziato patriota Vincenzo Tedeschi. L'opera \"Angelo Malipieri\" \u00e8 rimasta inedita."}
{"id": "857443", "revid": "3115", "url": "https://it.wikipedia.org/wiki?curid=857443", "title": "Dulovo (Slovacchia)", "text": "Dulovo (in ungherese: \"D\u00falh\u00e1za\", in tedesco: \"Dulls\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio deriva il suo nome dal conte Dulo de Garan (Dulo Garanyi), che la possedette nel 1455."}
{"id": "857453", "revid": "3115", "url": "https://it.wikipedia.org/wiki?curid=857453", "title": "\u010cierny Potok", "text": "\u010cierny Potok (in ungherese: \"Feketepatak\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica."}
{"id": "857468", "revid": "2144777", "url": "https://it.wikipedia.org/wiki?curid=857468", "title": "\u010c\u00ed\u017e", "text": "\u010c\u00ed\u017e (in ungherese: \"Cs\u00edz\", in tedesco: \"Tschiss\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio compare per la prima volta nei documenti medievali nel 1274 con il nome di Chyz. La localit\u00e0 \u00e8 rimasta nota per le terribili devastazioni che vi apportarono i turchi. Dal 1938 al 1944 appartenne all'Ungheria."}
{"id": "857477", "revid": "1718925", "url": "https://it.wikipedia.org/wiki?curid=857477", "title": "Premio Flaiano", "text": "Il premio Flaiano \u00e8 un riconoscimento assegnato annualmente dal 1974 a personalit\u00e0 e soggettisti che si sono distinti in ambito letterario, cinematografico, teatrale, televisivo e radiofonico. Il premio, intitolato ad Ennio Flaiano, fu istituito per volont\u00e0 di Edoardo Tiboni ed \u00e8 strutturato in una serie di concorsi, manifestazioni e rassegne che culminano nelle giornate estive o autunnali della consegna dei premi.\nIl riconoscimento viene assegnato durante una cerimonia di premiazione che si svolge a Pescara, presso il Teatro monumento Gabriele D'Annunzio o a Piazza della Rinascita. Il premio Flaiano \u00e8 generalmente identificato come uno dei riconoscimenti pi\u00f9 prestigiosi d'Italia e gode di una consolidata fama internazionale.\nStoria.\nIl premio Flaiano fu istituito nel 1973 da Edoardo Tiboni, giornalista e fondatore della casa editrice Ediars, con sede a Pescara. Intitolato a Ennio Flaiano, il riconoscimento \u00e8 strutturato sin dal suo concepimento in una serie di concorsi, manifestazioni e rassegne pertinenti a produzioni letterarie, cinematografiche, teatrali e televisive, riflettendo i diversi campi d'interesse e lavoro perseguiti dall'autore abruzzese.\nIn un periodo che vedeva Pescara divenire un centro di convergenza multiforme per la cultura italiana, nel 1973 vide la luce, per volere di Tiboni, la rivista culturale \"Oggi e domani\", alla quale segu\u00ec, sei anni dopo, la fondazione del \"Centro Nazionale di Studi Dannunziani\". Quest'ultimo, insieme ad alcuni editori della rivista, cominci\u00f2 a coordinare l'organizzazione dei Premi Internazionali Flaiano, sotto la direzione dell'Associazione Culturale Ennio Flaiano. Tra i primi autori premiati figurano Beppe Recchia per la sezione cinematografica, Mario Pomilio per il teatro, Emma Giammattei e Renato Minore nell'ambito dei premi letterari. \nIl premio Flaiano per la narrativa, rivolto alla letteratura contemporanea, italiana e straniera, fu istituito nel 1976. A pochi anni dalla loro istituzione, i premi della sezione letteraria diventarono un punto di riferimento per l'editoria italiana, tanto che Miroslav Holub, in seguito al premio per la poesia, ricevuto nel 1997, dichiar\u00f2 che il riconoscimento aveva svolto un ruolo decisivo affinch\u00e9 le sue opere, gi\u00e0 tradotte e disponibili in 38 paesi, potessero essere pubblicate anche in Italia. Tra gli autori premiati si annoverano Jos\u00e9 Saramago, S\u00e9amus Heaney, Derek Walcott, Alice Munro, Imre Kert\u00e9sz e Wole Soyinka, che successivamente ricevettero il premio Nobel per la letteratura, e Hisham Matar, insignito del premio Pulitzer.\nLa sezione letteraria si arricch\u00ec, nel 2002, del premio di Italianistica, istituito dall'Associazione Culturale Ennio Flaiano in collaborazione con il Ministero degli affari esteri e della cooperazione internazionale. Il premio \u00e8 rivolto a pubblicazioni di nazionalit\u00e0 estera, aventi per tema argomenti di cultura italiana. La giuria letteraria dei premi assegna il riconoscimento ad una delle opere indicate dagli Istituti italiani di cultura all'estero, ciascuno dei quali pu\u00f2 proporre una sola pubblicazione edita nel paese di competenza.\nIn occasione della sua 44\u00aa edizione, il premio Flaiano viene insignito della Medaglia di Rappresentanza, un riconoscimento che viene attribuito dal Presidente della Repubblica Italiana a iniziative ritenute di particolare interesse culturale, scientifico, artistico o sociale. In seguito alla morte di Edoardo Tiboni, avvenuta nel dicembre del 2017, Carla Tiboni viene nominata presidente dei premi e dell'Associazione Culturale Ennio Flaiano."}
{"id": "857486", "revid": "2051852", "url": "https://it.wikipedia.org/wiki?curid=857486", "title": "Hugues Duboscq", "text": "Specializzato nella rana, ha vinto la medaglia di bronzo nei 100\u00a0m rana alle Olimpiadi di Atene 2004 e di Pechino 2008."}
{"id": "857493", "revid": "109288638", "url": "https://it.wikipedia.org/wiki?curid=857493", "title": "Vaglia cambiario", "text": "Il vaglia cambiario \u00e8 un titolo di credito, emesso dalla Banca d'Italia, assimilato a tutti gli effetti all'assegno circolare ed al vaglia postale.\nIl vaglia cambiario \u00e8 esigibile presso una qualunque sezione di Tesoreria provinciale dello Stato. L'uso, l'emissione e la modalit\u00e0 di riscossione di tale titolo sono rigorosamente normati, oltrech\u00e9 da leggi dello Stato, da specifiche normative interne dell'Istituto di via Nazionale e dall'Agenzia delle entrate, la quale autorizza l'emissione di tali titoli al fine di erogare i rimborsi IRPEF ( cd vaglia speciale).\nEsso, tuttavia, pu\u00f2 essere emesso su specifica richiesta di soggetti sia istituzionali che privati. \nI vaglia cambiari sono normalmente dotati della clausola di non trasferibilit\u00e0; tale clausola pu\u00f2 essere omessa su specifica richiesta solo per importi inferiori ai mille euro. La sua emissione \u00e8 assoggettata ad imposta di bollo. \nNumerose Pubbliche Amministrazioni si servono di tale strumento per la liquidazione delle competenze del proprio personale, o per l'erogazione di contributi, indennit\u00e0, rimborsi a vario titolo dovuti, attraverso la modalit\u00e0 di commutazione del titolo di spesa relativo, a tale scopo trasmesso alla Sezione di Tesoreria Provinciale territorialmente competente. \nLa riscossione della somma non \u00e8 assoggettata ad alcun costo fisso o percentuale, e pu\u00f2 essere effettuata, per importi fino a mille euro, dietro semplice presentazione di un documento di identit\u00e0 e del codice fiscale, presso gli sportelli della Banca d'Italia che offrano servizi all'utenza. Qualora l'ammontare del titolo sia superiore ai mille euro il pagamento pu\u00f2 essere immediato solo se il beneficiario si presenta allo sportello di Tesoreria accompagnato da un notaio che garantisca sulla sua identit\u00e0; in alternativa si render\u00e0 necessaria una specifica richiesta di riscossione da parte del beneficiario, a seguito della quale l'Istituto effettuer\u00e0 i controlli necessari ad una corretta ed inequivoca identificazione dell'utente. Solo al termine di tale iter sar\u00e0 possibile la riscossione dell'importo. \nLa prescrizione del vaglia cambiario scatta il 31 dicembre del decimo anno successivo a quello di emissione."}
{"id": "857495", "revid": "228587", "url": "https://it.wikipedia.org/wiki?curid=857495", "title": "Tibors", "text": "Biografia.\nTibors \u00e8 una delle otto trobairitz a possedere una \"vida\" (breve biografia scritta in lingua occitana), spesso molto ipotetica pi\u00f9 che fattuale. La ricerca sulla vera identit\u00e0 della poetessa Tibors viene ostacolata dalla popolarit\u00e0 del suo nome in Occitania a quel tempo.\nTibors potrebbe essere la figlia di Guilhem d'Omelas e Tibors d'Aurenga, il quale diede in dote a marito il castello di \"Sarenom\", probabilmente S\u00e9rignan-du-Comtat in Provenza o forse S\u00e9rignan nel Rossiglione. Sfortunatamente per gli storici e gli occitanisti, Tibors e Guilhem ebbe due figlie, entrambe di nome Tibors, come la madre. \u00c8 possibile, ma inverosimile, che Tibors d'Aurenga possa essere stata lei stessa la trobairitz in questione. Poich\u00e9 il suo matrimonio avvenne nel 1129 o 1130 e le sue figlie si sposarono entro il 1150, \u00e8 improbabile che queste fossero nate molto pi\u00f9 in l\u00e0 nel tempo.\nSe si accetta che fosse sorella maggiore di Raimbaut d'Orange, il famoso trovatore, possiamo collocarla nel tempo. Raimbaut d'Orange, il famoso trovatore, era il pi\u00f9 giovane dei figli di Guilhem e Tibors e perci\u00f2 il fratello minore delle due sorelle Tibors. Nel 1150 la maggiore delle Tibors mor\u00ec e per sua volorn\u00e0 testamentaria lasci\u00f2 Raimbaut, allora in minore et\u00e0, sotto la tutela della figlia maggiore e del suo genero, il secondo marito della trobairitz, Bertran dels Baus. La sorella pi\u00f9 giovane, \"Tiburgette\", era la destinataria di un regalo di nozze da parte di loro padre in quell'anno (1150). Nel testamento di suo padre, Guilhem, Tibors viene riferita come \"autre Tiburge\" (l'altra Tibors), mentre alla sorella minore viene dato pi\u00f9 risalto. Nel 1150 (o 1155 se la datazione del testamento di Tibors d'Aurenga \u00e8 corretta), Goufroy de Mornas, primo marito di Tibors, era gi\u00e0 morto. Non ci sono attestazioni riguardo a figli avuti da lui, ma con Bertrando ne ebbe tre: Uc, padre di Barral di Marsiglia; Bertrando, padre di Raimondo; e Guglielmo, anch'esso trovatore.\nSi pensa che Tibors sia morta poco dopo la morte di suo marito (1180) nel 1181 o 1182, ma un documento di suo figlio Uc, recante la data del 13 agosto del 1198, riferisce di \"un consiglio di sua madre Tibors\".\nPoesia.\nDell'opera di Tibors resta solo una stanza di una \"canso\" con allegata \"vida\" e \"raz\u00f3\". Tuttavia Tibors viene menzionata in un'anonima ballata, datata tra il 1220 e il 1245, dove lei ha il ruolo di giudice in un gioco poetico. Questo \u00e8 l'unico suo componimento che ci resta:"}
{"id": "857497", "revid": "112736117", "url": "https://it.wikipedia.org/wiki?curid=857497", "title": "Milazzo Genius", "text": "Milazzo Genius \u00e8 una squadra di hockey in line della citt\u00e0 di Milazzo in provincia di Messina, nata nel 1999. La squadra aveva raggiunto in pochi anni il vertice con la partecipazione per tre anni consecutivi in serie A1 anche se forzatamente su campi esterni.\nCausa il diniego da parte dell amministrazione NASTASI dell utilizzo del Paladiana, struttura convertita con fondi privati ad Arena di Hockey con Pista di Ghiaccio (Unica in Italia)\nL amministrazione NASTASI poco incline allo sviluppo dello sport non porto mai avanti ne l ultimazione del PALASPORT, il NUOVO STADIO.\nNella stagione 2007-2008 la squadra affronta il campionato cadetto di serie A2.\nOltre al settore maschile la Polisportiva Genius partecipa al campionato nazionale femminile di hockey in Line, dove ha conquistato un secondo posto alla finale nazionale di Monleale AT\nOggi la Polisportiva Genius organizza e promuove lo sport in generale. In un programma di divulgazione del Pattinaggio e dell'Hockey per Natale ha allestito una pista di ghiaccio al Paladiana di Milazzo, l'evento denominato \"RINFRESCHIAMOCI LE IDEE\", dal 7 dicembre 07 al 3 febbraio 08, con l'intenzione principale di far conoscere l'hockey, sia su ghiaccio che su pista e per avvicinare i giovani allo sport, creando all'interno del paladiana una serie di eventi socio-culturali che li coinvolgano.\nLa manifestazione, a causa di un disguido fra enti viene sospesa, ma grazie alla buona volont\u00e0 di alcuni funzionari dell'assessorato alla regione SANTINO CATALANO e del sindaco di Milazzo allora Lorenzo Italiano, si riesce ad ottenere una concessione mirata che ha cos\u00ec permesso l'apertura dell'impianto di pattinaggio su ghiaccio. \nLa risposta della cittadinanza e dell'hinterland miazzese non si \u00e8 fatta attendere, facendo registrare fin dall'inizio un massiccio afflusso di pattinatori, curiosi e bambini.\nDal 2009 la sede della Polisportiva Genius viene ritrasferita nella citt\u00e0 di Barcellona pozzo di Gotto ove gestisce un campo da Tiro a Volo e dove partecipa ai campionati di Pallamano, e Tiro con l'Arco"}
{"id": "857498", "revid": "2051852", "url": "https://it.wikipedia.org/wiki?curid=857498", "title": "Mark Gangloff", "text": "Biografia.\nHa vinto la medaglia d'oro nella staffetta 4x100\u00a0m misti ai Giochi olimpici di Atene 2004 e di Pechino 2008, gareggiando solo per\u00f2 nelle batterie di qualificazione. Inoltre \u00e8 arrivato quarto nella finale dei 100\u00a0m rana.\nHa recitato nel \"The Guardian\" (2006), accanto a Kevin Costner, interpretando uno studente alla scuola di addestramento della Guardia Costiera Statunitense."}
{"id": "857500", "revid": "56818", "url": "https://it.wikipedia.org/wiki?curid=857500", "title": "Rimbaud d'Orange", "text": ""}
{"id": "857502", "revid": "1355461", "url": "https://it.wikipedia.org/wiki?curid=857502", "title": "Confederazione del Reno", "text": "La Confederazione del Reno (in tedesco: \"Rheinbund\", in francese: \"Conf\u00e9d\u00e9ration du Rhin)\" fu una confederazione di Stati satelliti dell'Impero francese, composta inizialmente da sedici stati tedeschi messi insieme da Napoleone dopo la vittoria contro Austria e Russia nella battaglia di Austerlitz. Il suo atto costituivo fu, in effetti, il Trattato di Presburgo. La Confederazione ebbe vita dal 1806 al 1813.\nI membri della Confederazione erano dei principi tedeschi (\"F\u00fcrsten\") del Sacro Romano Impero. Il numero degli Stati arriver\u00e0 a 39, comprendenti una popolazione di 15 milioni di persone. Essi fornirono un vantaggio strategico significativo alla Francia sul fronte orientale. La Prussia e l'Austria non ne erano membri.\nNapoleone cerc\u00f2 di consolidare i risultati della Rivoluzione, ma gli occorrevano i soldati e gli approvvigionamenti che tali Stati potevano fornirgli per le sue guerre. Napoleone richiese agli Stati membri 63.000 soldati per il suo esercito. Il successo della Confederazione era strettamente legato al successo di Napoleone in battaglia e collass\u00f2 dopo la sua sconfitta alla battaglia di Lipsia nel 1813.\nFormazione.\nIl 12 luglio 1806, alla firma del trattato della Confederazione del Reno, 16 stati lasciarono il Sacro Romano Impero tedesco e costituirono la confederazione chiamata \"Stati nazionali del Reno\", dei quali Napoleone sarebbe stato il \"protettore\". Il 6 agosto, obbedendo ad un ultimatum di Napoleone, Francesco II rinunci\u00f2 al titolo d'imperatore e dissolse il Sacro Romano Impero Germanico. Dall'anno successivo, 23 altri stati tedeschi si unirono alla Confederazione. Soltanto l'Austria, l'Holstein e la Pomerania ne rimasero fuori. Karl Theodor von Dalberg, il Granduca di Francoforte sul Meno, alleato di Napoleone, divenne presidente e \"principe primate\" della Confederazione; nel 1813 fu sostituito, per meno di un anno da Eugenio di Beauharnais, figlio della moglie di Napoleone.\nLa Confederazione fu soprattutto un'alleanza militare. Gli stati membri si erano obbligati a fornire alla Francia un gran numero di militari. In cambio gli stati ottenevano statuti pi\u00f9 elevati: Baden, Assia, Kleve e Berg vennero trasformati in granducati. Il W\u00fcrttemberg e la Baviera divennero dei regni. Per la loro cooperazione, alcuni stati incorporarono piccoli domini imperiali.\nSecondo il trattato stipulato, la Confederazione avrebbe dovuto essere governata da un presidente comune, ma i differenti stati, in particolare i pi\u00f9 grandi, preferirono salvaguardare la loro sovranit\u00e0.\nMolti stati piccoli e medi entrarono nella Confederazione nel 1808, nel momento di massima importanza della Confederazione. In quel momento essa era costituita da 4 regni, 5 granducati, 13 ducati e 17 principati, oltre alle citt\u00e0 della Lega anseatica (Amburgo, Lubecca e Brema). Nel 1810, grandi regioni del nord-ovest della Germania vennero velocemente incorporate al Primo Impero Francese, allo scopo di migliorare il Blocco Continentale contro l'Inghilterra.\nNel 1813, con l'insuccesso della Campagna di Russia, alcuni Stati membri cambiarono campo e la Confederazione del Reno croll\u00f2. Il 30 maggio 1814, il Primo Trattato di Parigi dichiar\u00f2 gli Stati tedeschi indipendenti. Nel 1815, il Congresso di Vienna ridisegn\u00f2 la carta politica del continente. In effetti, solo alcuni cambiamenti minori vennero apportati alle frontiere della Germania: la Confederazione germanica, risultante dagli accordi di Vienna, corrispondeva pressappoco agli Stati gi\u00e0 appartenuti alla Confederazione del Reno."}
{"id": "857503", "revid": "200568", "url": "https://it.wikipedia.org/wiki?curid=857503", "title": "Hosti\u0161ovce", "text": "Hosti\u0161ovce (in ungherese: \"Gesztes\", in tedesco: \"Ge\u00dftesch\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio compare per la prima volta nei documenti medievali nel 1333 con il nome di Geztus. Nel 1368 risulta appartenere ai nobili Derencs\u00e9nyi, che lo avevano ricevuto dai Sz\u00e9chy. Nel 1582 venne devastato dai turchi."}
{"id": "857504", "revid": "729019", "url": "https://it.wikipedia.org/wiki?curid=857504", "title": "Porta Venezia (Milano)", "text": "Porta Venezia (gi\u00e0 Porta Orientale fino al 1860, Porta Riconoscenza in epoca napoleonica, in milanese anche Porta Renza) \u00e8 una delle sei porte principali di Milano, ricavata lungo i bastioni spagnoli, oggi demoliti. Posta a nord-est della citt\u00e0, si apriva lungo la strada per Gorgonzola. Caratterizzata oggi dalla presenza dei caselli neoclassici di ordine dorico dell'architetto Rodolfo Vantini (1827-1828), sorge al centro di piazza Oberdan, allo sbocco di corso Venezia.\nIn passato Porta Orientale identificava inoltre uno dei sei sestieri storici in cui era divisa la citt\u00e0, il Sestiere di Porta Orientale. La porta era conosciuta anche come \"Porta Renza\", storpiatura come nel caso di \"Porta Orientale\" della primitiva \"Porta Argentea\" di et\u00e0 romana. L'antica denominazione \"orientale\" di Porta Venezia non si riferisce - come \u00e8 dato comunemente credere - al fatto che sorga ad est della citt\u00e0 (sorge infatti a nord est del centro di Milano e la pi\u00f9 orientale della citt\u00e0 sarebbe Porta Tosa); essa deriverebbe invece dall'antico toponimo latino della porta, che si apriva verso \"Argentiacum\", l'attuale Crescenzago.\nStoria.\nLa porta spagnola (XVI secolo).\nLa Porta Venezia attuale che si apre nei Bastioni di Milano sorse sullo stesso asse viario (oggi corso Venezia) su cui erano sorte in precedenza le omonime porte di epoca romana (sul tracciato delle Mura romane) e di epoca medievale (sul tracciato delle mura medievali di Milano).\nSecondo le cronache seicentesche, un certo Pietro Antonio Lovato, dopo aver abbandonato l'esercito dei Lanzichenecchi, entr\u00f2 a Milano per questa porta con vestiti ed averi infetti dalla peste: da questi si sarebbe diffusa nella citt\u00e0 ambrosiana la terribile epidemia del 1630 . Da questa porta inoltre Renzo Tramaglino compie il suo ingresso a Milano e la sua fuga verso Bergamo ne\"I promessi sposi\" del Manzoni.\nProgetto del Piermarini (1782).\nPorta Orientale, per la privilegiata posizione che rivestiva essendo rivolta verso Vienna e l'Austria, fu la prima fra le porte cittadine per la quale verso la fine del XVIII secolo si pens\u00f2 ed oper\u00f2 un rifacimento in chiave monumentale. L'architetto designato fu Giuseppe Piermarini, protagonista fino alla sua morte (avvenuta nel 1808) del rinnovamento urbanistico e architettonico della citt\u00e0. Al tempo la porta, cos\u00ec come il vicino tratto di Bastioni, aveva perso ogni funzione difensiva, e veniva impiegata unicamente per la riscossione del dazio. Il Piermarini, che gi\u00e0 era impegnato nella realizzazione dei vicini Giardini Pubblici e nella sistemazione a passeggiata dei vicini Bastioni, cominci\u00f2 i lavori per il nuovo complesso in stile neoclassico nel 1787, ma fu presto interrotto per via di aspre critiche al progetto. Sempre del 1787 si ricorda un progetto alternativo di caselli daziari, proposto dal Cagnola in opposizione a quello del Piermarini, che non venne comunque tenuto in considerazione.\nCon la venuta in Italia di Napoleone, mut\u00f2 definitivamente la concezione della porta cittadina, non pi\u00f9 struttura difensiva o semplice sede del dazio, ma vero e proprio monumento capace di impreziosire e aumentare il prestigio della citt\u00e0. Il rifacimento in chiave monumentale delle porte cittadine sub\u00ec pertanto un incentivo sotto il governo del Melzi d'Eril, che prevedeva inoltre la risistemazione in chiave paesaggistica dei Bastioni. Con queste premesse venne ripreso in considerazione il problema dell'incompiuta Porta Orientale, ribattezzata nel frattempo Porta Riconoscenza. Nel 1806 in occasione dell'ingresso a Milano del vicer\u00e9 Eugenio di Beauharnais, giunto in citt\u00e0 per le nozze con Augusta di Baviera, venne incaricato il Cagnola della realizzazione di un arco trionfale provvisorio: l'arco, monoforo, si ispirava a quello di Tito a Roma, era coronato da una quadriga con gli sposi raffigurati tra statue di Vittorie alate ed era preceduto da una scala affiancata da obelischi. Tale realizzazione avrebbe dovuto poi tradursi in marmo, nella sua versione permanente, come deliberato il 19 febbraio 1806 dal Consiglio Comunale; tuttavia il progetto non trov\u00f2 mai attuazione.\nNiente ancora era stato ancora fatto nel 1825, quando si dovette allestire un nuovo arco monumentale provvisorio in cartongesso, su progetto sempre del Cagnola, per celebrare l'ingresso a Milano dell'Imperatore d'Austria Francesco I e di sua moglie l'Imperatrice Carolina Augusta, avvenuto il 10 maggio 1825. Il Cagnola prepar\u00f2 per l'occasione due progetti: l'uno caratterizzato da un portico tetrastilo architravato, ornato da una quadriga ed altre statue, l'altro - quello che venne poi scelto - caratterizzato da un arco a tre fornici, di cui si conserva un modello in bronzo in scala 1:28 alla Pinacoteca Ambrosiana. Anche in questo caso tuttavia non si riusc\u00ec a tradurre in permanente l'arco provvisorio, malgrado le insistenze - ancora nel 1818 - da parte del Cagnola di smontare quanto edificato a Porta Sempione, per trasferirlo a Porta Orientale.\nRifacimento del Vantini (1827-1828).\nL'attuale complesso daziario che costituisce Porta Venezia venne realizzato fra il 1827 ed il 1828 su progetto dell'architetto bresciano Rodolfo Vantini che si aggiudic\u00f2 il concorso bandito nel 1826 cui parteciparono 32 concorrenti. Sia il progetto del Vantini che la Commissione selezionatrice ricevettero per\u00f2 ampie critiche: Porta Nuova (1813) dello Zanoia aveva infatti ricevuto le forme classiche dell'Arco di Tito; pi\u00f9 grandioso ancora era l'arco di Porta Ticinese eretto dal Cagnola; massiccia e dorica era la struttura dell'arco di Porta Comasina (1826) (poi Porta Garibaldi); la nuova Porta Venezia non era invece neppure una porta e il pubblico si era aspettato che in qualche modo ricalcasse le forme classiche e monumentali dell'arco provvisorio che era stato eretto nel 1825. In pi\u00f9 i due caselli daziari posti in mezzo al corso erano talmente bassi che dovettero essere rialzati nel 1829 con un piano a forma di dado e ricevettero il titolo di \"barriera\" e non di \"porta\". Tuttavia la monumentalit\u00e0 della nuova barriera era assicurata dall'imponente apparato di statue, bassorilievi e nicchie, impianto che ricevette elogi universali.\nL'impianto scultoreo venne aggiunto solo nel 1833: una larga trabeazione corona i due corpi cubici dorici principali; nelle metope si alternano bassorilievi con elmi e corone d'alloro. Sulla parte alta degli interpilastri trovano collocazione otto bassorilievi narranti episodi della storia di Milano: \"La fondazione di Milano\" (Luigi Marchesi); \"La difesa degli Insubri contro l'invasione romana\" (Stefano Girola); \"Ritorno dei milanesi in citt\u00e0 per opera della Lega Lombarda\" (Francesco Somaini); \"Ingresso nella citt\u00e0 di Massimiano Erculeo\" (Abbondio Sangiorgio); \"Giovanni Galeazzo assume il titolo di Duca\" (Somaini); \"Francesco Sforza che mette le fondamenta dell'Ospedale Maggiore\" (Sangiorgio); \"Ingresso di Francesco I in Milano nel 1815\" (Girola) e \"L'arciduca Ferdinando a Brera\" (L. Marchesi).\nNelle nicchie poste al primo piano, sulle due facce rivolte verso il centro citt\u00e0 e verso la periferia sono presenti otto statue pi\u00f9 grandi del vero; verso il centro \"L'eternit\u00e0\" (Gaetano Monti), \"La concordia\" (Pompeo Marchesi), \"La Giustizia\" ( Marchesi) e \"La Fedelt\u00e0\" (Monti); verso la periferia \"Cerere\" (Demetrio Gandolfi), \"Minerva\" (Benedetto Cacciatori), \"Mercurio\" (Cacciatori) e \"Vulcano\" (Gandolfi).\nNel 1857 in occasione della visita a Milano dell'Imperatore d'Austria Francesco Giuseppe I e della consorte Elisabetta, venne eretto un arco di trionfo temporaneo, in legno, fra i due caselli. Al tempo era usanza di erigere questo genere di architetture temporanee in occasioni particolarmente solenni: in occasione della stessa visita, sul percorso del corteo imperiale, venne eretta una cappella in stile neoromanico al Rond\u00f2 di Loreto e un palco d'onore con baldacchino in piazza Duomo, sul lato del Coperto dei Figini.\nNel 1860 venne ribattezzata Porta Venezia, in nome della citt\u00e0 rimasta austriaca dopo l'\"incompiuta\" seconda guerra d'indipendenza (1859) e nel 1882 la grande piazza, su cui sboccano ben otto strade, venne intitolata a Guglielmo Oberdan, l'irredentista giuliano impiccato dagli austriaci.\nTrasporti.\nPorta Venezia \u00e8 dotata:"}
{"id": "857505", "revid": "2051852", "url": "https://it.wikipedia.org/wiki?curid=857505", "title": "Vladislav Poljakov", "text": "\u00c8 arrivato quinto nelle finali dei 100\u00a0m e dei 200\u00a0m rana alle Olimpiadi di Atene 2004."}
{"id": "857506", "revid": "9", "url": "https://it.wikipedia.org/wiki?curid=857506", "title": "Confederazione Renana", "text": ""}
{"id": "857507", "revid": "9", "url": "https://it.wikipedia.org/wiki?curid=857507", "title": "Confederazione renana", "text": ""}
{"id": "857511", "revid": "1543377", "url": "https://it.wikipedia.org/wiki?curid=857511", "title": "Parco tecnologico e archeologico delle Colline Metallifere grossetane", "text": "Il parco tecnologico e archeologico delle Colline Metallifere grossetane comprende il territorio dei sette comuni a nord della Provincia di Grosseto \u2013 Follonica, Gavorrano, Massa Marittima, Montieri, Monterotondo Marittimo, Roccastrada e Scarlino \u2013 ed \u00e8 costituito da un consorzio di cui fanno parte Ministero dell'ambiente (che nomina il presidente), Ministero dei beni e delle attivit\u00e0 culturali e del turismo, Regione Toscana, Provincia di Grosseto, Comunit\u00e0 Montana Colline Metallifere e le sette amministrazioni comunali (che nominano in loro rappresentanza il vice presidente).\nLe finalit\u00e0 istituzionali del parco riguardano il recupero, la conservazione e la valorizzazione del patrimonio ambientale, storico-culturale e tecnico-scientifico delle Colline Metallifere, segnate in particolar modo dall'esperienza mineraria, promuovendo un circuito turistico-culturale.\nPer questo, in ogni comune, \u00e8 stata istituita una \"porta del parco\" dove, oltre al centro d'accoglienza e informativo e al centro di documentazione, vengono organizzati itinerari e visite guidate, seminari, corsi di formazione professionale e stage post-laurea universitari.\nObiettivi.\nIl parco nasce dalla volont\u00e0 di non disperdere la storia della attivit\u00e0 minerarie e della metallurgia che si sono succedute nel comprensorio delle Colline Metallifere grossetane per circa tre millenni e che hanno influito alla determinazione del loro paesaggio culturale.\nLa salvaguardia dei siti industriali e minerari dismessi, integrata alle notevoli risorse naturalistiche ed a fulgidi esempi della architettura ed arte medioevale, esistenti copiosamente nella zona, fanno delle Colline Metallifere un itinerario per un turismo diverso.\nIl tema conduttore \u00e8 la riscoperta delle tracce delle miniere ed il lavoro nel sottosuolo. Inevitabilmente, nel viaggio, attraverso queste terre, si sovrappongono una natura straordinaria e testimonianze di cultura di grande interesse.\nIl parco tecnologico e archeologico delle Colline Metallifere grossetane, uno dei primi a carattere tematico istituito in Italia dal Ministero dell'ambiente e della tutela del territorio e del mare, \u00e8 destinato a occupare un posto di rilievo nella rete dei parchi europei: il valore delle sue testimonianze archeologiche, la significativit\u00e0 del suo patrimonio archeo-industriale e la qualit\u00e0 delle sue risorse ambientali e paesaggistiche ne fanno un parco politematico che trova difficilmente altre esperienze riscontrabili.\nCome conseguenza di questa tenace azione difensiva \u00e8 stato istituito (con decreto ministeriale 28/2/2002 dal Ministero dell'ambiente in applicazione alla legge 388/2000) il parco tecnologico e archeologico delle Colline Metallifere che si colloca fra i parchi di archeologia industriale: esso \u00e8 finalizzato a offrire ai visitatori l'opportunit\u00e0 di accostarsi a un patrimonio molteplice, dove la storia, l'arte, l'ambiente, la tecnica e le diverse culture del lavoro che si sono succedute diventano gli elementi di una struttura profonda del territorio che il parco intende restituire in tutta la sua ricchezza e complessit\u00e0. L'originalit\u00e0 del parco si segnala \u00e8 innanzitutto dovuta al suo carattere multitematico: il suo pregio e la sua attrattiva dipendono da un'offerta molteplice di temi di interesse, legati all'archeologia etrusca e medievale, all'archeologia industriale, al patrimonio naturalistico e ambientale, al patrimonio storico-architettonico (centri storici, castelli, ecc.) e al paesaggio. Per la sua struttura multipolare il parco non costituisce un areale continuo che si sovrappone a tutto il territorio delle Colline Metallifere, esso ha invece, natura di \"Network Park\" la cui unitariet\u00e0 non \u00e8 data dalla continuit\u00e0 territoriale quanto dalle sue caratteristiche di rete che interconnette un sistema disgiunto di \"zone a parco\" dove si concentrano le maggiori occasioni di offerta culturale e di intrattenimento. Il parco infatti per la sua profondit\u00e0 storica abbraccia un insieme di testimonianze dell'attivit\u00e0 metallurgica e mineraria che si distribuiscono su un lunghissimo arco storico, dall'epoca etrusca fino all'et\u00e0 contemporanea.\nLa molteplicit\u00e0 dei siti di cui si compone il parco richiede quindi un sistema di percorsi che consenta ai visitatori di scegliere fra diverse opzioni di visita, ad ognuna delle quali corrispondono itinerari specifici. A tal fine sono stati individuati cinque itinerari (itinerario dell'allume, del ferro, della lignite, della pirite e del rame); ognuno di essi collega i luoghi di lavorazione deputati a un minerale specifico; seguendo l'itinerario il visitatore avr\u00e0 modo di ripercorrere, in un arco di tempo che va dall'epoca etrusca fino all'et\u00e0 contemporanea, l'evoluzione tecnologica dell'attivit\u00e0 mineraria e metallurgica inerente al minerale che fa da filo conduttore della visita.\nIl Master Plan.\nIl parco si \u00e8 dotato di un master plan, redatto dai professori Riccardo Francovich dell'Universit\u00e0 di Siena e Massimo Preite dell'Universit\u00e0 di Firenze, con il quale si intende \"mettere a sistema\" questa molteplicit\u00e0 di risorse in grado di offrire un modello di fruizione integrato che possa generare flussi cospicui di \"turismo responsabile\" e quindi incentivare nuove opportunit\u00e0 per lo sviluppo economico del territorio.\nTra i progetti indicati nel master plan vi sono l'insediamento di un nuovo polo universitario a Follonica, il centro archivistico minerario a Massa Marittima e il laboratorio di ricerca ambientale a Gavorrano. Il tutto all'interno del \"polo museale diffuso\", grazie al quale il parco \u00e8 stato premiato dalla regione Toscana e indicato come ente capofila dei progetti \"Toscana Underground\" e \"Archivi minerari in rete\", nei quali sar\u00e0 catalogato anche l'ingente patrimonio costituito dall'archivio fotografico della Montecatini-Edison, in virt\u00f9 dell'accordo di programma stipulato dal parco con il Centro Cultura d'Impresa di Milano.\nSiti minerari.\nI siti ed i beni di competenza del parco tecnologico archeologico delle Colline Metallifere Grossetane, individuati dalla legge istitutiva sono:\nArea 1: Allumiere di Monteleo (comune di Monterotondo Marittimo)\nArea 2: Lago Boracifero, S. Federigo (comune di Monterotondo Marittimo)\nArea 3: Lagoni (Le Biancane) (comune di Monterotondo Marittimo)\nArea 4: Poggio Mutti - miniera e cava di Poggio Mutti, cave di Romano, miniere di Montevecchio (comune di Montieri)\nArea 5: Montieri - pozzo del Beato Giacomo, miniera Buca delle Fate, cava Buca delle Fate, Galleria S. Barbara, miniera di Santa Maria, Galleria di Fonte Ghiacci: Pozzo Leopoldo, La Polveriera (comune di Montieri)\nArea 6: Le Merse - miniera di Cagnano, miniera di Bagnolo, Le Roste, impianti di Pelagone, Le Merse, miniera di Valle Buia (Comune di Monieri)\nArea 7: Campiano - miniere di Campiano e Ribudelli (Comune di Montieri)\nArea 8: Boccheggiano - galleria Pitordini, miniera Mulignoni, miniera Botroni, miniera di Baciolo, miniera dell'Acqua Calda Dechars, miniera di Cavagigli, miniera di Ballarino, miniera di Rigagnolo, impianti di teleferica L'Angolo, Galleria di scolo, miniera La Torna (comune di Montieri)\nArea 9: Castello di Rocchette Pannocchieschi (comune di Massa Marittima)\nArea 10: Castello di Cugnano (comune di Massa Marittima)\nArea 11: Montebamboli (comune di Massa Marittima)\nArea 12: Valle dello Stregaio (comune di Massa Marittima)\nArea 13: Niccioleta - bacini di decantazione 1-2-3, discariche di Poggio alla Madonna e di Pozzo Rostan, Pozzo Rostan, miniera di Niccioleta, ex circolo ricreativo, Pozzo ovest, Pozzo Corvo, Galleria di scolo, Fontegrilli, Pozzo Tosi, La Stima (comune di Massa Marittima)\nArea 14: Marsiliana (comune di Massa Marittima)\nArea 15: Castellaccia (comune di Massa Marittima)\nArea 16: Valpiana (comune di Massa Marittima)\nArea 17: Serrabottini - discarica, antichi pozzini (comune di Massa Marittima)\nArea 18: Fenice Capanne - Pozzo Carlo, ex impianti di flottazione, Pozzo Salerno, Galleria Gustava-Speranza, bacini di sterili, discariche inerti (comune di Massa Marittima)\nArea 19: Pozzo 4 La Pesta (comune di Massa Marittima)\nArea 20: Forni dell'Accesa (comune di Massa Marittima)\nArea 21: Museo del Ferro - Area ex ILVA (comune di Follonica)\nArea 22: Portiglioni - centro di spedizione della pirite (comune di Scarlino)\nArea 23: Scarlino Scalo - centro di stoccaggio e spedizione della pirite (comune di Scarlino)\nArea 24: Casteani (comune di Gavorrano)\nArea 25: Castel di Pietra (comune di Gavorrano)\nArea 26: Rigoloccio (Parco minerario naturalistico di Gavorrano) (comune di Gavorrano)\nArea 27: Pozzo Impero - Cava di San Rocco (Parco minerario naturalistico di Gavorrano) (comune di Gavorrano)\nArea 28: Pozzo Roma (Parco minerario naturalistico di Gavorrano) (comune di Gavorrano)\nArea 29: Ravi Marchi (Parco minerario naturalistico di Gavorrano) (comune di Gavorrano)\nArea 30: Val Maggiore (Parco minerario naturalistico di Gavorrano) (comune di Gavorrano)\nArea 31: Ferriere Farma (comune di Roccastrada)\nArea 32: Roccatederighi - miniera di Roccatederighi, miniera dell'Acquanera (comune di Roccastrada)\nArea 33: Poggio Mozzeto (comune di Roccastrada)\nArea 34: Ribolla (comune di Roccastrada)\nPorte del Parco.\nIn ogni Comune, \u00e8 stata istituita una \"Porta del Parco\". Con la finalit\u00e0 di creare, oltre dei centri d'accoglienza, d'informazione e documentazione, anche di organizzare itinerari e visite guidate, seminari, corsi di formazione professionale e stage post-laurea universitari.\nLe \"Porte del Parco\" sono state inaugurate nella primavera del 2005 e sono ubicate:\nPresso le porte si possono reperire informazioni in merito agli oltre 80 siti di interesse minerario di competenza del Parco.\nPremio letterario internazionale Santa Barbara.\nIl parco tecnologico archeologico delle colline metallifere grossetane ha istituito il premio letterario internazionale Santa Barbara. Un concorso per racconti brevi inediti dedicati al tema \u201cMiniera, natura e cultura\u201d, teso a rinnovare la tradizione dei festeggiamenti di santa Barbara (patrona dei minatori).\nParco-Tag e Wikipedia.\nIl parco \u00e8 il primo in Italia a fare uso in modo organizzato di un sistema (denominato \"Parco-Tag\") per effettuare i collegamenti alle relative voci dell'enciclopedia Wikipedia. I visitatori possono consultare le voci di Wikipedia relative alle varie parti del parco dai propri dispositivi mobili, semplicemente inquadrando delle speciali etichette (\"tag\") presenti nella cartellonistica. Tutti i siti minerari sono stati linkati utilizzando i codici a barre di Semapedia. Per il suo sostegno alla cultura dell'open content il parco ha ricevuto il riconoscimento di \"Socio onorario\" da parte di Wikimedia Italia il 30 novembre 2007 durante il Salone Exp\u00f2 dei Beni Culturali di Venezia."}
{"id": "857512", "revid": "1543377", "url": "https://it.wikipedia.org/wiki?curid=857512", "title": "Husin\u00e1", "text": "Husin\u00e1 (in ungherese: \"Guszona\", in tedesco: \"Go\u00dfdorf\" o \"Go\u00dfendorf\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1332 come importante sede parrocchiale con il nome di Guibna. Nel 1341 con il nome di Guzna risulta essere un feudo dei conti Ratold e tale rimarr\u00e0 fino al 1435 quando passer\u00e0 ai Per\u00e9nyi e poi alla citt\u00e0 di Fi\u013eakovo. Dal 1938 al 1944 fece parte dell'Ungheria."}
{"id": "857514", "revid": "327773", "url": "https://it.wikipedia.org/wiki?curid=857514", "title": "Pinus ponderosa", "text": "Il pino giallo (\"Pinus ponderosa\" Douglas ex C. Lawson) \u00e8 una pianta della famiglia delle Pinaceae, endemica degli Stati Uniti, ove \u00e8 anche noto con il nome di Bull Pine o Western Yellow Pine.\nDescrizione.\nIl Pinus ponderosa \u00e8 una conifera di grandi dimensioni, alcuni esemplari sono alti pi\u00f9 di 60 metri, ed il pi\u00f9 alto sarebbe stato misurato nella Foresta Nazionale di Rogue River-Siskiyou in Oregon a 81,77 metri.\nLa definizione di \u201cYellow Pine\u201d (pino giallo) usato in Canada e negli Stati Uniti, permette una identificazione abbastanza agevole della Specie, infatti la corteccia del fusto degli esemplari adulti assume un colore giallastro, a volte con sfumature arancione. La corteccia ha piastre corticali molto grandi, con solchi tra le piastre di colore bruno. Gli esemplari giovani hanno invece corteccia bruno nerastra, e per ci\u00f2 furono definiti dai boscaioli \u201cblackjack\u201d.\nCaratteristica costante della Specie \u00e8 il colore degli aghi che \u00e8 tipicamente verde brillante, a diversit\u00e0 di altre specie di Pinus che hanno aghi di colore pi\u00f9 scuro, o bluastro. \nLe distinzioni tra le sottospecie (o variet\u00e0) \u00e8 per il numero e lunghezza degli aghi.\nLe sottospecie sono legate a diversi ambienti disgiunti tra loro, che ne hanno permesso una evoluzione sensibilmente separata e distinta: l\u2019areale del versante del Pacifico, quello della Columbia Britannica (Canada), quello delle Montagne Rocciose e quello del Sud Ovest. \nDiffusione naturale.\nIl Pinus ponderosa \u00e8 l'albero dominante nell'associazione vegetale definita da Kuchler, \u201cthe Ponderosa Shrub Forest\u201d. \nCome la maggior parte dei pini dell'America occidentale, il ponderosa \u00e8 generalmente associato alla topografia montuosa. Tuttavia, si trova anche nelle piane alluvionali del fiume Niobrara nel Nebraska. Colonie di pianura sparse si annotano nella Willamette Valley dell'Oregon e nelle aree di Okanagan Valley e Puget Sound dello stato di Washington. Sono presenti anche nelle piane a basso livello in Columbia Britannica (Canada) raggiungendo la massima estensione nord agli spartiacque settentrionali dei fiumi Thompson, Fraser e del Columbia.\nSi trova su colline e montagne a media quota delle Montagne Rocciose settentrionali, centrali e meridionali. \u00c8 presente nella Sierra Nevada, ed in genere nelle catene montuose influenzate dal clima marino del Pacifico. Si annota la presenza in Arizona ed in Nuovo Messico, mentre \u00e8 assente in Messico.\nColtivazione.\nLa specie \u00e8 coltivata come pianta ornamentale in parchi e giardini di grandi dimensioni.\nAltre notizie.\nGli aghi di Pinus ponderosa sono l'unico alimento conosciuto dei bruchi della falena Chionodes retiniella.\nIl \"Fungo Macchia Blu\", Grosmannia clavigera \u00e8 introdotto nell'alburno di P. ponderosa dalle gallerie scavate dalle specie del genere Dendroctonus (Mountain Pine Beetle); tali infezioni hanno causato notevoli danni in natura."}
{"id": "857515", "revid": "2051852", "url": "https://it.wikipedia.org/wiki?curid=857515", "title": "James Gibson", "text": " Attualmente allena la squadra Energy Standard Swim Club."}
{"id": "857516", "revid": "647919", "url": "https://it.wikipedia.org/wiki?curid=857516", "title": "Poesia cortese", "text": ""}
{"id": "857520", "revid": "1543377", "url": "https://it.wikipedia.org/wiki?curid=857520", "title": "Jestice", "text": "Jestice (in ungherese: \"Jeszte\", in tedesco: \"Hundertb\u00fchel\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1333 con i nomi di Jetze e di Jezthe, quando apparteneva al nobile Felici\u00e1n Zach che lo cedette ai M\u00e9hy. Dal 1938 al 1944 fece parte dell'Ungheria."}
{"id": "857521", "revid": "100141886", "url": "https://it.wikipedia.org/wiki?curid=857521", "title": "Darren Mew", "text": ""}
{"id": "857524", "revid": "1781667", "url": "https://it.wikipedia.org/wiki?curid=857524", "title": "Ivanice", "text": "Ivanice (in ungherese: \"Balogiv\u00e1nyi\", in tedesco: \"Sankt Johann\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato fin dal 1245 con il nome di Iwan, quando venne concesso in feudo ai figli di un certo Milost, che lo detennero fino al XVI secolo. Successivamente pass\u00f2 ai conti Sz\u00e9chy. Nel XVI secolo Ivanice fu distrutto dai turchi. Dal 1938 al 1944 fece parte dell'Ungheria."}
{"id": "857527", "revid": "2051852", "url": "https://it.wikipedia.org/wiki?curid=857527", "title": "Oleh Lisohor", "text": "Specializzato nella rana ha vinto moltissime medaglie in tutte le maggiori competizioni, eccetto le Olimpiadi. Ha detenuto il record del mondo nei 50 metri rana sia in vasca corta (dal 2002 al 2006 in 26.20, e dal 2006 al 2008 in 26.17), che in vasca lunga (dal 2002 al 2009 in 27.18). La sua interpretazione tecnica di questo stile accentua notevolmente il movimento delfinato: nella fase di recupero il bacino emerge quasi completamente, cosicch\u00e9, terminata la fase propulsiva della gambata, gli arti inferiori sono spinti paralleli verso la superficie come nel delfino."}
{"id": "857531", "revid": "3115", "url": "https://it.wikipedia.org/wiki?curid=857531", "title": "Chanava", "text": "Chanava (in ungherese: \"Hanva\", in tedesco: \"Honwald\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio compare nelle cronache locali della regione fin dal 1266 con il nome di Honua, come sede di un antico convento. Qui ebbe origine la nobile famiglia degli Hanvay che detenne il villaggio fino al XVI secolo, quando pass\u00f2 ai conti Darvas. Dal 1938 al 1944 fece parte dell'Ungheria."}
{"id": "857533", "revid": "124697457", "url": "https://it.wikipedia.org/wiki?curid=857533", "title": "Scar (Il re leone)", "text": "Scar \u00e8 il principale antagonista del classico Disney \"Il re leone\" del 1994, nonch\u00e9 del suo omonimo remake del 2019. Compare, sebbene in poche scene, anche nei sequel \"Il re leone II - Il regno di Simba\" uscito nel 1998 e \"Il re leone 3 - Hakuna Matata\" uscito nel 2004, e nella serie televisiva \"Timon e Pumbaa\", e recupera il suo ruolo da principale antagonista nella serie televisiva \"The Lion Guard\" a partire dalla seconda stagione.\nScritto dagli sceneggiatori Irene Mecchi, Jonathan Roberts, Linda Woolverton e animato da Andreas Deja, si ritiene che Scar sia liberamente ispirato a re Claudio, antagonista di \"Amleto\", e al personaggio storico di Adolf Hitler, principale ideatore del nazionalsocialismo. Secondo Deja, l'aspetto di Scar \u00e8 ispirato a quello di Jeremy Irons, doppiatore in lingua originale del personaggio. Il nome del personaggio significa \"cicatrice\" in inglese, chiaro riferimento alla cicatrice che Scar ha sull'occhio sinistro. \u00c8 un leone magro e curvo che usa l'intelligenza e l'astuzia per raggiungere i suoi scopi. Intende uccidere suo fratello Mufasa e suo nipote Simba per spodestarli a capo delle Terre del Branco. Nei suoi piani \u00e8 affiancato da un branco di iene, specialmente tre di loro, Shenzi, Banzai e Ed.\nOltre ai tre film della saga, Scar compare in vari spin-off, libri e videogiochi, ma anche in altri media. La critica internazionale ha lodato Scar, definendolo uno dei miglior personaggi creati dalla Disney. Jeremy Irons venne elogiato per il suo doppiaggio e ricevette diversi riconoscimenti. L'attore non riusc\u00ec a completare il doppiaggio della canzone \"Be Prepared\" (\"Sar\u00f2 re\" in italiano) a causa di alcuni suoi problemi vocali. La Disney, dunque, lo sostitu\u00ec parzialmente con Jim Cummings, che doppier\u00e0 Scar in \"Il re leone II - Il regno di Simba\" e in altre apparizioni. In \"The Lion Guard\", Scar ha la voce di David Oyelowo, in \"Kingdom Hearts 2\" \u00e8 doppiato da James Horan e nel remake \u00e8 invece doppiato da Chiwetel Ejiofor. In Italia la voce di Scar \u00e8 di Tullio Solenghi, nel primo film, di Neri Marcor\u00e8, nel secondo lungometraggio, di Gerolamo Alchieri in \"The Lion Guard\" e di Massimo Popolizio nel remake.\nAspetto fisico e personalit\u00e0.\nScar viene raffigurato come un leone dotato di una folta criniera nera, di una pelliccia color arancio scuro e una lunga cicatrice sull'occhio (da cui deriva peraltro il suo nome), ma soprattutto molto magro, in contrasto con l'aspetto del fratello Mufasa, fisicamente ben pi\u00f9 dotato. Ci\u00f2 che risalta principalmente in Scar sono il suo sguardo perfido e un sorrisetto compiaciuto perennemente stampato sul muso. A differenza di tutti i leoni presenti nel film, le unghie di Scar sono sempre visibili nella pellicola. In \"The Lion Guard\", dopo essere stato evocato da Janja e Ushari, appare come una gigantesca colonna di fuoco i cui tratti facciali sono visibili attraverso le fiamme.\nScar \u00e8 un personaggio spietato, assetato di potere e machiavellico. \u00c8 molto intelligente come lui stesso ama vantarsi, facilmente in grado di manipolare situazioni e conversazioni a suo vantaggio. Ci\u00f2 ha compensato la mancanza di forza fisica di Scar, che \u00e8 stata ulteriormente dimostrata dalla sua decisione di sottoporre un Simba adulto a un tribunale piuttosto che combatterlo apertamente. \u00c8 un feroce combattente che ha tenuto testa al pi\u00f9 grande e molto pi\u00f9 giovane Simba ed \u00e8 andato molto vicino a farlo massacrare. Tuttavia, Scar non esiter\u00e0 a ingannare in un combattimento, come si vede quando lancia braci negli occhi di Simba, accecandolo temporaneamente, per avere il sopravvento. Scar \u00e8 estremamente carismatico, in grado di ispirare le iene a seguire la sua causa e ottenere una lealt\u00e0 fanatica da Zira e il suo orgoglio di leonessa, anche nella morte.\nScar \u00e8 anche un detestabile sadico, convincendo suo nipote di essere responsabile della morte di Mufasa e poi provocandolo ulteriormente. Nonostante queste ignobili caratteristiche, egli incarna anche lo stereotipo del perfetto gentiluomo: molto cordiale e pacato, ed utilizza un linguaggio morbido e forbito, maggiormente evidenziato dall'accento inglese del suo doppiatore originale, Jeremy Irons. Scar sembra avere un po' un complesso di inferiorit\u00e0, come dimostra la sua triste rassegnazione al fatto che \u00e8 stato superato nel pool genetico per quanto riguarda la forza bruta. Allo stesso tempo, tuttavia, Scar \u00e8 egoista e si vanta della sua intelligenza ed \u00e8 in qualche modo un narcisista; quest'ultimo tratto \u00e8 evidente quando pianifica l'uccisione di Mufasa dopo il tentativo fallito con Simba al cimitero degli elefanti, dove menziona che diventer\u00e0 re, lo vedranno come \"nessuno \u00e8 meglio di me\". Non essendo stato particolarmente dotato dalla natura nella sua fisicit\u00e0 leonina, Scar \u00e8 un personaggio subdolo, opportunista e disonesto che usa l'intelligenza e l'astuzia nel comprendere i sentimenti degli altri, cos\u00ec volgere a proprio favore le situazioni e accattivarsi le simpatie di qualcuno. Non ha remore a mentire ed \u00e8 maestro nel cospirare.\nNonostante sia perfettamente in grado di uccidere qualcuno a sangue freddo e senza rimorsi, \u00e8 un individuo un po' codardo che generalmente preferisce non sporcarsi le mani, lasciandolo fare alle iene, suoi scagnozzi. Tuttavia, quando serve o viene pressato, agisce spietatamente, come si vede nell'omicidio del fratello e nello scontro feroce col nipote. Scar \u00e8 fortemente sarcastico, rispondendo spesso ai tentativi di conversazione con sarcasmo e insulti subdoli. Questa arroganza \u00e8 evidente anche nel suo disprezzo dell'autorit\u00e0 del fratello, verso cui prova invidia e risentimento. La sua freddezza verso gli altri evidenzia un chiaro disprezzo dei sentimenti e degli affetti, che lo porter\u00e0 ad una sottile follia verso la fine della storia. Pu\u00f2 infuriarsi terribilmente: alla semplice menzione di Mufasa, tratta duramente Zazu, aggredisce Sarabi e i suoi stessi scagnozzi di iene. Ci\u00f2 indica che Scar soffre di una bassa autostima. Anche in una posizione di potere, rimane vulnerabile agli attacchi di indecisione e insicurezza, poich\u00e9 \u00e8 incapace di accettare le critiche e troppo testardo per ascoltare i consigli degli altri. Scar \u00e8 anche un ipocrita, poich\u00e9 implora Simba a risparmiargli la vita a causa dei loro legami familiari nonostante il fatto che abbia ucciso suo fratello. \nCome facilmente prevedibile, Scar si rivela un pessimo re, interessato a conquistare la posizione solo per soddisfazione personale. Permettendo alle iene (che il fratello aveva respinto per tanti anni) di invadere le Terre del Branco, trasformer\u00e0 quest'ultime, un tempo floride e rigogliose, in un deserto desolato e senza vita. Tuttavia, egli si rifiuta di abbandonare tali terre, preferendo morire di fame insieme a tutti gli altri leoni e alle iene piuttosto che ammettere di aver sbagliato e lasciare il territorio su cui ha sempre bramato di regnare. Questa indica che Scar sia completamente pazzo, visto che le sue azioni avrebbero portato alla sua stessa morte in ogni caso.\nScar ricalca l'archetipo del trickster, ovvero del personaggio ingannatore e subdolo, che basa i suoi piani sul seminare bugie e discordia. Sono proprio queste a causargli la sua morte per mano delle iene: messo alle strette da Simba, Scar cerca di salvarsi con l'ennesima menzogna, scaricando la colpa alle iene, che per questo lo uccideranno. \nScar presenta molte somiglianze con altri due Cattivi Disney: Ade e il Principe Giovanni. Entrambi sono i fratelli minori del re della storia intenzionati a usurpare il trono, come Scar, Ade \u00e8 zio del protagonista, mentre come Giovanni, Scar \u00e8 un leone scarno e molto pi\u00f9 debole fisicamente del fratello.\nStoria.\n\"Il re leone\".\nNe \"Il re leone\", con la nascita di Simba, figlio di Mufasa e Sarabi, Scar perde il diritto alla successione al trono di re della savana e, roso dall'invidia, complotta per uccidere suo fratello e il cucciolo. Un primo agguato a Simba avviene nel cimitero degli elefanti in cui il cucciolo e Nala, la sua amica di giochi, si erano avventurati. La trappola fallisce grazie a Zazu e Mufasa. Scar allora architetta un nuovo piano, ancora pi\u00f9 subdolo. Incarica le iene Shenzi, Banzai e Ed a terrorizzare un'intera mandria di gnu e spingerli in una valle nella quale Scar con l'inganno ha condotto Simba. Il vero obiettivo \u00e8 Mufasa e Scar riesce ad uccidere il fratello maggiore accorso a salvare il figlio e poi arrampicatosi sulla parete della gola, gettandolo dal dirupo nel bel mezzo del branco di gnu in fuga.\nLa causa della morte del padre ricade sull'inconsapevole cucciolo che, terrorizzato da quanto avvenuto, scappa lontano dalle \"Terre del Branco\". Credendolo morto, il malvagio Scar dopo aver sbrigativamente compianto il fratello si proclama il nuovo re e proclama ai sudditi che d'ora in poi \u00absorger\u00e0 l'alba di una nuova era nella quale leoni e iene lavoreranno insieme per costruire un grande e glorioso futuro\u00bb. La realt\u00e0 sar\u00e0 invece ben diversa e anzich\u00e9 amministrare equamente l'equilibrio della savana Scar causa in pochi anni una terribile carestia di cibo.\nAnni dopo Simba, ormai cresciuto, ritorna alla Terre del Branco con l'intenzione di recuperare il regno e spodestare Scar, rivelandosi dopo aver visto il perfido zio picchiare duramente sua madre, la regina Sarabi, durante una discussione, ed ordinandogli di farsi da parte, se non vuole essere spodestato con la forza. Scar per\u00f2, giocando abilmente d'astuzia, lo porta a confessare la sua presunta colpevolezza della morte di Mufasa davanti alla madre, a Nala e alle altre leonesse del branco, dopodich\u00e9 riesce, a prevalere sul nipote aiutato dalle iene e riesce quasi a farlo precipitare dalla Rupe dei Re. Tuttavia, in questa occasione, Scar compie l'imprudenza di rivelare al solo Simba la verit\u00e0 riguardo alla morte di Mufasa (Simba, allora cucciolo, intento a cercare scampo dalla mandria impazzita, non poteva vedere quello che accadde): ci\u00f2 provoca la rabbia di Simba che assale lo zio e lo costringe a rivelare a tutti la verit\u00e0 sulla morte di Mufasa. Inizia, dunque, uno scontro tra leoni e iene, nel quale Scar si d\u00e0 alla fuga, inseguito dal nipote.\nSimba affronta Scar, rinfacciandogli la vera colpa della morte del padre, mentre lui tenta di difendersi incolpando le iene. Simba, non volendosi macchiare di assassinio, risparmia Scar condannandolo all'esilio, ma questi, fingendo di ammettere la sconfitta, lo attacca a tradimento.\nDopo un violento scontro, Simba riesce a sconfiggere lo zio, facendolo precipitare da una scarpata. Sopravvissuto alla caduta, Scar viene circondato dalle sue stesse iene che, avendolo sentito scaricare la sua colpa su di loro, lo puniranno per il suo tradimento divorandolo.\n\"Il re leone II - Il regno di Simba\".\nNel successivo film, \"Il re leone II - Il regno di Simba\", si scopre che, durante il suo regno, Scar era riuscito a guadagnarsi la fedelt\u00e0 di un gruppo di leonesse capeggiate da Zira, di cui il leone aveva scelto il figlio Kovu come suo erede. Per mantenere fede a questo triste destino di vendetta, Kovu verr\u00e0 addestrato da Zira per uccidere Simba, vendicare lo stesso Scar, e diventare re. Nella versione originale della sceneggiatura, Kovu doveva essere realmente il figlio di Scar, ma l'idea venne abbandonata, in quanto questo avrebbe determinato una stretta parentela tra Kovu e l'amata Kiara (nipote di secondo grado).\nNonostante sia effettivamente morto nel film, Scar compare due volte: la prima durante un incubo di Simba, nel quale gli impedisce di salvare Mufasa dalla caduta nella gola afferrandolo per la zampa e dicendogli di fidarsi di lui (in seguito, alla sua figura si sostituisce quella di Kovu, che uccide Simba gettandolo nella gola stessa), mentre la seconda apparizione \u00e8 fugace: Kovu, esiliato, si specchia nell'acqua e vede riflesso proprio colui che lo ha scelto come erede, ovvero Scar.\n\"Il re leone 3 - Hakuna Matata\".\nNel terzo film, \"Il re leone 3 - Hakuna Matata\", come Mufasa, Scar appare a met\u00e0 film e non ha nessun dialogo.\n\"The Lion Guard\".\nParte del passato di Scar viene rivelato in \"The Lion Guard - Il ritorno del ruggito\", film pilota della serie animata del 2016 \"The Lion Guard\".\nIn qualit\u00e0 di secondogenito, Scar era per tradizione a capo della \"Guardia del leone\", che proteggeva il Cerchio della Vita. In qualit\u00e0 di capo, Scar deteneva un potere noto come \"Ruggito degli antenati\" (\"Roar of the elders\" in originale). Inebriato dal potere che possedeva, Scar chiese ai membri della guardia di aiutarlo a spodestare Mufasa, ma questi rifiutarono e il leone li distrusse col potere del ruggito. Come punizione per avere usato il ruggito degli anziani per il male, Scar fu quindi privato del potere per sempre, cadendo cos\u00ec nella depressione e nella pazzia, diventando il leone raggrinzito del primo film. Inoltre, nel primo episodio della terza stagione - intitolato \"Battle for the Pride Lands\" - Scar rivela a Ushari le origini della sua cicatrice: durante una missione di pattuglia nelle Terre di Nessuno, l'all'epoca giovane Scar fu avvicinato da un leone straniero, il cui occhio destro era segnato da una cicatrice. Essendo a conoscenza del Potere del Ruggito, questo misterioso personaggio sugger\u00ec a Scar che, in quanto detentore di tale potere, lui fosse degno di diventare il re delle Terre del Branco. Poco dopo un cobra nero, alleato del leone, apparve aggredendo Scar e ferendolo all'occhio sinistro con le sue zanne. Subito dopo Scar si serv\u00ec del Potere Del Ruggito per uccidere il leone e il cobra. Fu proprio Mufasa a dare al fratello il soprannome \"Scar\", con gran disappunto di quest'ultimo. Si scopr\u00ec in seguito che il veleno del cobra corruppe l'anima di Scar, rendendolo sempre pi\u00f9 malvagio.\nScar riappare poi (sempre in forma di dipinto) nell'episodio della serie animata \"I leoni delle Terre di Nessuno\", quando Rafiki racconta la storia di Zira e dei rinnegati alla Guardia del Leone e subito dopo nell'episodio \"Il ruggito della discordia\".\nNello speciale di un'ora \"The Lion Guard - Il Ritorno di Scar\" (che fa da apripista alla seconda stagione), Scar appare come antagonista, in forma di spirito: dopo aver scoperto il segreto di Kion della sua capacit\u00e0 di comunicare con lo spirito di Mufasa, Ushari comincia a pensare a come poter utilizzare queste informazioni a proprio vantaggio. Si allea cos\u00ec al Clan di Janja e racconta alla iena il segreto di Kion, pianificando quindi insieme a lui un modo per far tornare Scar. Dopo aver convinto Makini a parlare con il suo mentore Rafiki, i due scoprono un modo per evocarlo utilizzando le virt\u00f9 magiche di una Bacchetta Bakora combinandole con un potente Ruggito di Kion nei pressi del vulcano dove vivono le iene.\nLe iene rubano quindi la Bakora personale di Makini e rapiscono Kiara, portandola nel loro territorio. Nonostante la Guardia del Leone riesca a salvarla, Janja riesce a infastidire Kion minacciando la sua famiglia, inducendolo a usare il Ruggito in preda alla rabbia, il che provoca l'eruzione del vulcano. Una volta che la Guardia del Leone abbandona il suo territorio, Janja entra nel vulcano e scopre che Ushari non \u00e8 ancora in grado di convocare Scar e, in un eccesso di rabbia, afferra il bastone di Makini e lo getta nella lava. Solo allora lo spirito di Scar emerge dalle fiamme del vulcano e si presenta agli stupefatti Janja e Ushari.\nTornato finalmente dall'aldil\u00e0, Scar comincia a cospirare con Janja e le iene, Ushari e gli altri animali residenti nelle Terre di Nessuno come il coccodrillo Kiburi e i suoi 3 scagnozzi, esiliati da Simba, la sciacalla Reirei e il suo branco, l'avvoltoio Mzingo e il suo stormo e altri animali minori (il feroce varano Kenge, lo scorpione Sumu e le lucertole spie) per conquistare le Terre del Branco e sconfiggere la nuova Guardia del Leone e Simba, tutti inizialmente all'oscuro del suo ritorno.\nNel corso della stagione, la Guardia del Leone scopre che Scar \u00e8 tornato dopo essersi recati nelle Terre di Nessuno per raccogliere della cenere vulcanica necessaria per curare Simba da una puntura dello scorpione Sumu. Al suo ritorno nelle Terre del Branco, Kion riferisce alla sua squadra che hanno una dura lotta da affrontare, ma rimane fiducioso che saranno in grado di sconfiggere Scar.\nLa resa dei conti tra la Guardia Del Leone e Scar avviene nel gi\u00e0 menzionato episodio \"Battle for the Pride Lands\": diversi mesi dopo, tornati al vulcano delle Terre Di Nessuno, Kion e i suoi amici, ora adolescenti hanno uno scontro decisivo con Scar, che aizza Ushari contro Kion, il quale si ritrova con una cicatrice sull'occhio sinistro. Quando Scar dichiara che lui e Kion adesso sono uguali, Kion replica dicendo che perdona Scar per le sue azioni malvagie, con grande sgomento di quest'ultimo. Kion quindi convoca i Grandi Re Del Passato con un leggero soffio d'aria che scatena quindi un temporale sul vulcano. Essendo fatto di fuoco, lo spirito di Scar viene estinto dall'acqua della pioggia. Scar quindi maledice Kion insistendo nel dire che il Ruggito degli Anziani \u00e8 una maledizione e che presto Kion diventer\u00e0 come lui prima di sparire completamente. La lava si indurisce poi in roccia ignea, distruggendo il Marchio del Male e ponendo finalmente fine alla minaccia di Scar sulle Terre Del Branco una volta per tutte.\nNell'episodio \"Let Sleeping Crocs Lie\" Scar ha una sua nuova canzone, dal titolo \"Io Ho Un Piano\" (\"I Have a Plain\"), tramite la quale spiega il suo piano di conquista delle Terre del Branco. In \"Battle for the Pride Lands\" Scar canta una seconda canzone dal titolo \"When I Led the Guard\", la quale narra l'episodio in cui venne ferito all'occhio sinistro.\n\"Il re leone\" (2019).\nNel remake di Jon Favreau, ha la voce originale dell'attore inglese Chiwetel Ejiofor e la voce italiana di Massimo Popolizio. Rispetto all'originale animato del 1994, il ruolo di Scar \u00e8 rimasto essenzialmente invariato; nel remake per\u00f2 il suo aspetto fisico \u00e8 stato, per motivi di realismo, molto modificato. Questo Scar, inoltre, come anche specificato dal doppiatore originale Chiwetel Ejiofor, \u00e8 pi\u00f9 feroce e violento del suo predecessore, e non presenta pi\u00f9 alcune caratteristiche compoetamentali come il tagliente sarcasmo di quest'ultimo. Nel remake viene spiegata la causa della cicatrice che Scar presenta, infertagli da Mufasa in un combattimento per la Rupe dei Re. Scar infine \u00e8 innamorato di Sarabi, che ha tentato di conquistare anche negli eventi precedenti alla storia.\nScar, come nell'originale, \u00e8 estremamente invidioso del nipote appena nato Simba, poich\u00e9 ora che il piccolo \u00e8 il legittimo erede di Mufasa, Scar ha perso la possibilit\u00e0 di succedere al fratello e diventare re delle Terre del Branco. \nUn giorno Scar ha un dialogo con Simba, in cui gli racconta del Cimitero degli Elefanti. Il vero piano di Scar \u00e8 incuriosire il cucciolo affinch\u00e9 si rechi l\u00ec di nascosto (a Simba \u00e8 infatti proibito andarci). Simba e la sua amica Nala arrivano al Cimitero degli Elefanti, venendo attaccati dalle iene che lo popolano. Mufasa giunge in tempo per salvarli, sventando il progetto di Scar. Quest'ultimo, allora, si reca di notte al cospetto delle iene e della loro spietata matriarca Shenzi, con cui stringe un'alleanza: esse lo aiuteranno a spodestare Mufasa e lui, diventato re, le introdurr\u00e0 nelle Terre del Branco, dove avranno cibo in abbondanza.\nIl giorno dopo Scar porta Simba in una profonda gola, per poi ordinare alle iene di mettere in fuga un'enorme mandria di gnu, che si riversa nella gola dove si trova Simba. Mufasa accorre per salvare il leoncino, venendo per\u00f2 costretto ad arrampicarsi per una parete del crepaccio per sfuggire alla mandria impazzita. Alla sommit\u00e0 della parete rocciosa Mufasa implora l'aiuto di Scar, che per\u00f2 lo fa precipitare nella gola, uccidendolo.\nScar raggiunge Simba, disperato accanto al cadavere del padre, convincendo il piccolo che la morte del re sia stata colpa sua e dicendogli di fuggire per sempre dalle Terre del Branco, ordinando poi alle iene Shenzi, Azizi, Kamari e un quarto esemplare anonimo di uccidere il leoncino. All'insaputa di Scar, per\u00f2, Simba riesce a salvarsi.\nScar compiange rapidamente Simba e Mufasa agli occhi delle leonesse, si proclama il nuovo re delle Terre del Branco, permettendo alle iene di invadere il regno.\nNel romanzo tratto dalla sceneggiatura del film viene spiegato che, dopo che Mufasa inflisse la cicatrice a Scar, il loro padre decise di non portare pi\u00f9 con s\u00e9 il giovane Scar durante le battute di caccia, ritenendolo troppo debole e inadeguato, aumentando cos\u00ec la frustrazione e il risentimento del giovane leone verso il fratello. \nCol passare degli anni, Scar e le iene devastano la savana. Un giorno Scar chiede a Sarabi di accoppiarsi con lui, sapendo anche che finch\u00e9 lei gli opporr\u00e0 resistenza lo faranno anche le altre leonesse. Al rifiuto di Sarabi, Scar stabilisce che d'ora in poi i leoni avranno accesso al cibo, sempre pi\u00f9 scarso, solo dopo che si saranno nutrite le iene.\nLa notte stessa Nala, ora adulta, riesce a fuggire dalle Terre del Branco con l'aiuto di Zazu, bandito dalla Rupe dei Re, eludendo la sorveglianza di Scar e delle iene.\nGiorni dopo Scar tenta nuovamente di convincere Sarabi a diventare la sua regina: quando lei si oppone nuovamente egli la attacca, ma in quel momento arriva Simba. Il giovane leone intima a Scar di cedergli il trono o affrontare lui e le leonesse, schierarsi prontamente dalla parte di Simba. Scar, per\u00f2, riesce a volgere la situazione a suo favore, facendo s\u00ec che Simba ammetta di essere il colpevole della morte di Mufasa. Indietreggiando davanti allo zio, Simba scivola e rimane aggrappato al ciglio della Rupe, mentre sotto di lui un fulmine fa scoppiare un incendio. Scar, in procinto di far cadere Simba nel fuoco, gli rivela di essere stato lui a uccidere Mufasa. Simba, infuriato, dopo essere riuscito a risalire azzannando il mento di Scar rivela la verit\u00e0 alle leonesse. Scar comanda alle iene di attaccare Simba, facendo cos\u00ec scoppiare una feroce battaglia tra leoni e iene. I leoni, grazie anche all'aiuto di Zazu, Rafiki, Timon e Pumbaa, sconfiggono e mettono in fuga le iene; Simba insegue Scar, che corre fino alla sommit\u00e0 della Rupe dei Re. Messo all'angolo, Scar tenta di incolpare le iene per il suo operato, ma Simba non gli crede e, decidendo di risparmiargli la vita, gli ordina di scappare e non fare mai pi\u00f9 ritorno alle Terre del Branco. Scar finge di sottomettersi ma poi attacca il nipote a tradimento. I due leoni ingaggiano un combattimento e, alla fine, Scar precipita gi\u00f9 dalla Rupe. Egli sopravvive alla caduta, ma si ritrova circondato dalle iene, adirate per il suo tradimento. Scar tenta dapprima di giustificarsi e poi di difendersi contro il clan, ma le iene lo assaltano e riescono presto a sopraffarlo, sbranandolo.\nCreazione del personaggio.\nSviluppo.\nI registi Roger Allers e Rob Minkoff concepirono la storia de \"Il re leone\" come una fusione tra \"Bambi\" e la tragedia di \"Amleto\" di William Shakespeare. Infatti, i personaggi de \"Il re leone\" sono \"strettamente paralleli ad Amleto\" e sono tutti animali, proprio come in \"Bambi\". Nonostante la storia de \"Il re leone\" si distacchi ampiamente da quella della tragedia di Shakespeare, esse sono accomunate da un comune antagonista: lo zio usurpatore del trono. Scar e re Claudio uccidono il loro fratello, e cercano di manipolare il nipote per ottenere un doppio fine: rimanere impuniti per il delitto, e regnare indisturbati sul regno conquistato. Entrambi sono consumati dalla gelosia per i loro rispettivi fratelli, ma Scar, diversamente da Claudio che viene consumato dall'ansia e dal senso di colpa, \u00e8 un personaggio che gode della propria mostruosit\u00e0. Scar condivide alcune analogie con Iago di \"Otello\", altra tragedia di Shakespeare, in quanto entrambi sono abili nella manipolazione e sono in grado di sfruttare le paure dei loro nemici. Per sottolineare ulteriormente la malvagit\u00e0 e la tirannia di Scar, gli sceneggiatori si ispirarono anche al politico tedesco Adolf Hitler. In alcune scene della canzone \"Be Prepared\", infatti, le iene sfilano davanti a Scar emulando palesemente le marce naziste presenti nel documentario \"Il trionfo della volont\u00e0\".\nLa trama originale de \"Il re leone\" era incentrata su una battaglia tra leoni e babbuini, dove Scar era il leader di questi ultimi. Nelle versioni successive del copione, Scar era affiancato da un pitone e non era pi\u00f9 un babbuino, bens\u00ec un leone straniero, quindi privo di qualsiasi parentela con Mufasa e Simba. Scar diventa il fratello minore di Mufasa solo in seguito, quando gli sceneggiatori intuiscono che questa idea possa rendere il film pi\u00f9 interessante. C'era anche una scena in cui Scar si infatuava di Nala, amica d'infanzia di Simba e tentava di convincerla ad essere la sua regina, finendo poi per esiliarla al suo rifiuto. L'infatuazione di Scar per Nala doveva essere esplorata nel corso della canzone \"The Madness of King Scar\" (tagliata definitivamente dal film, ma presente nella versione musical del film originale) e di una ripresa della canzone \"\"Sar\u00f2 re\" (\"Be Prepared\"\"), ma l'idea e le canzoni furono successivamente rimosse dalla pellicola per l'evidente molestia di Scar nei confronti di Nala. Esiste anche una scena alternativa della morte di Scar presente nei contenuti speciali dei DVD e su internet e realizzata solo su storyboard. Nella scena era Scar ad avere la meglio su Simba, gettando quest'ultimo dalla Rupe dei Re. Ma mentre Simba si salvava dalla caduta, Scar moriva inghiottito dalla fiamme.\nDoppiaggio.\nJeremy Irons, attore inglese principalmente noto per interpretazioni drammatiche, fu assunto dalla Disney per doppiare Scar, vincendo la concorrenza di Tim Curry e Malcolm McDowell. Nel 1994, Irons godeva di una grandissima popolarit\u00e0, avendo vinto poco tempo prima l'Oscar al miglior attore, e aveva qualche timore a cimentarsi in un film animato. Alla fine accett\u00f2 e si un\u00ec ad un cast vocale di tutto rispetto. Irons accett\u00f2 di doppiare Scar anche perch\u00e9 aveva sempre avuto un debole per gli antagonisti. L'attore comment\u00f2 cos\u00ec in un'intervista: \u00abSono affascinato dai personaggi ambigui ed enigmatici, una delle aree pi\u00f9 interessanti del mio lavoro \u00e8 imparare perch\u00e9 costoro sono quello che sono. La lavorazione di un film pu\u00f2 essere lenta e tortuosa e, se dovessi interpretare persone perbene e cristalline, temo che mi annoierei. Ovviamente i \"cattivi\" sono persone che non seguono le regole della societ\u00e0: sono destinati ad essere scoraggiati nella vita ed \u00e8 il motivo per cui \u00e8 divertente interpretarli\u00bb.\nDefinito un \"attore brillante\" dai registi Minkoff e Allers, Irons lavor\u00f2 al film avendo totale libert\u00e0 artistica. Durante le sessioni di registrazione utilizz\u00f2 un tono di voce molto simile a quello da lui stesso utilizzato per l'interpretazione di Claus von B\u00fclow nel film \"Il mistero Von Bulow\" (1990). Secondo Rachel Stein, autore di \"New Perspectives on Environmental Justice: Gender, Sexuality, and Activism\", Irons doppi\u00f2 Scar con la voce di un personaggio maschile socialmente pericoloso e perverso.\nNel film, Scar canta una sola canzone, \"Be Prepared\" (in italiano \"Sar\u00f2 re\"), in cui esorta le iene a seguirlo nel suo piano di conquista. Tuttavia, Jeremy Irons non ha cantato la canzone per intero a causa di problemi vocali, arrivando solo fino al verso \"You won't get a sniff without me!\". Il resto della parte cantata \u00e8 stata realizzata da Jim Cummings, che ha imitato la voce di Irons praticamente alla perfezione, facendo credere per tanti anni che la canzone fosse stata eseguita solo da Irons. Cummings ha doppiato anche alcune battute del personaggio come \"Temo che l'impronta genetica sia piuttosto carente\" senza essere per\u00f2 accreditato (in quanto considerato \"stuntman\"). Cummings doppier\u00e0 Scar anche nel sequel del film, \"Il re leone II - Il regno di Simba\" e nell'attrazione di Disneyworld \"Sorcerers of the Magic Kingdom\". In \"The Lion Guard\" invece sar\u00e0 David Oyelowo a doppiare Scar, continuando a mantenere l'accento britannico che ha da sempre caratterizzato il personaggio, ma senza riuscire a imitare la voce di Irons e quindi spezzando la tradizione Disney che vuole che, laddove non si possa reclutare l'attore originale si cerchi una voce pi\u00f9 simile possibile.\nAnimazione.\nAndreas Deja fu assunto per supervisionare l'animazione di Scar. Animatore molto famoso nel mondo Disney, Deja aveva creato altri antagonisti come Gaston di \"La bella e la bestia\" e Jafar di \"Aladdin\". Inizialmente legato al personaggio di Simba, Deja opt\u00f2 per Scar dopo aver saputo che a doppiare il personaggio era stato assunto Irons. Deja lavor\u00f2 in Florida mentre Mark Henn, il creatore di Simba, era in California. Per alcune scene il team di disegnatori dovette viaggiare numerose volte avanti e indietro per riuscire a coordinare il lavoro dei due animatori. Molti leoni furono portati nello studio di animazione per aiutare Deja e gli altri animatori affinch\u00e9 potessero farne degli schizzi e capire meglio la loro possanza fisica, cos\u00ec da trasferirla a Scar e agli altri leoni della pellicola. ll regista Rob Minkoff disse: \u00abQuando Walt Disney lavor\u00f2 a Bambi, port\u00f2 nello studio di animazione svariati animali della foresta per le sue ricerche, gli artisti potevano vedere gli animali da vicino e osservarne i movimenti, \u00e8 stato un modo fantastico di studiare la natura. Da qui \u00e8 nata l'idea di portare leoni e cuccioli veri per creare gli animali del film Il re leone. Fu un famoso esperto di animali di nome Jim Fowler, conduttore di un programma televisivo dal titolo \"Mutual Of Omaha's Wild Kingdom\", ci port\u00f2 gli animali. \u00c8 stato molto divertente e interessante per tutti gli animatori coinvolti nel film\u00bb. Deja si rifiut\u00f2 di guardare \"Il libro della giungla\" della Disney per paura di rimanere influenzato dall'aspetto di Shere Khan.\nLe espressioni facciali di Scar si ispirano a quelle dello stesso Irons, che lavor\u00f2 con Deja per circa sei mesi. Deja e altri animatori riprendevano le espressioni di Irons a volte con telecamere, a volte semplicemente con degli schizzi, oppure visionavano alcuni film dell'attore, come \"Il mistero di von Bulow\" (1985) e \"Il danno\" (1992). \u00abHo studiato a lungo le espressioni di Irons impegnato nel doppiaggio\u00bb, raccont\u00f2 Deja, \u00abe ogni volta tornavo al tavolo da disegno con infiniti spunti per le animazioni; Jeremy \u00e8 un attore straordinario, capace di conferire al personaggio incredibili sfumature di cattiveria e perfidia. Non ho mai collaborato con un talento simile\u00bb. Per renderlo diverso da Mufasa, un leone ben pi\u00f9 dotato, Deja confer\u00ec al personaggio un aspetto mingherlino con una criniera spelacchiata e una specie di abbozzo di coda. Scar \u00e8 inoltre l'unico personaggio a mostrare sempre le unghie, non sempre visibili negli altri leoni. Deja rimase compiaciuto del suo lavoro, reputando Scar il miglior personaggio da lui realizzato, mentre Irons non grad\u00ec del tutto l'aspetto finale di Scar: \u00abQuando ho doppiato \"Il re leone\" nel ruolo di Scar, davanti a me c'erano gli artisti che avrebbero poi disegnato il personaggio e riprendevano le mie espressioni a volte con telecamere, a volte semplicemente con degli schizzi. Quando poi ho visto il film, prima si vede Mufasa, col vocione possente di James Earl Jones, bello, maestoso, con una folta criniera e una lunga coda. Poi arriva Scar, mingherlino, con una criniera spelacchiata e una specie di abbozzo di coda. Mi sono chiesto: \u00e8 cos\u00ec che mi vedono? Ci sono rimasto malissimo\u00bb.\nCritica.\nScar ha ricevuto recensioni positive dalla critica cinematografica, diventando uno dei pi\u00f9 grandi antagonisti dei Classici Disney e delle cinematografia mondiale. Per Peter M. Nichols, autore \"New York Times Essential Library: Children's Movies: A Critic's Guide to the Best Films Available on Video and DVD\", Scar risulta un personaggio interessantissimo, al punto tale da oscurare i protagonisti Simba e Mufasa. Il personaggio \u00e8 stato inserito in molti sondaggi di popolarit\u00e0 o speciali classifiche stilate da famose riviste. Ad esempio, Scar \u00e8 terzo nella top ten dei migliori cattivi della Disney sul sito UltimateDisney.com ed \u00e8 presente anche nella top ten dei migliori cattivi animati stilata dalla rivista Entertainment Weekly. Il sito supergacinema.it ha classificato Scar al 2\u00ba posto nella sua Top 10 dei migliori villains cinematografici, commentando: \u00abCon Scar nulla viene lasciato al caso, tanto che la sua malvagit\u00e0 oltre che a riflettersi nell'animo, la si riscontra anche nella sua fisicit\u00e0. Il colore scuro del pelo, la criniera nera come la notte e gli occhi verdi, fanno di questo villain l'esatta rappresentazione di ci\u00f2 che di pi\u00f9 marcio e spaventoso si annidi nell'animo di un essere\u00bb. Il libro \"Tra Disney e Pixar: la \"maturazione\" del cinema d'animazione americano\" spiega: \u00abIl cinema Disney crea un senso unico che porta l'antagonista di turno a una irrefrenabile discesa che lo porter\u00e0 gradualmente a sprofondare, pi\u00f9 o meno letteralmente, sia nella storia che all'interno delle psiche dello spettatoriale. [...] La discesa degli antagonisti non implica, tuttavia, che essi non attraggano o affascinino gli spettatori e, difatti, il successo di caratteri come Jafar o Scar come intramontabile proprio per la loro crudezza e per la forza dei loro atteggiamenti. Tanto pi\u00f9 il male \u00e8 oscuro tanto pi\u00f9 sembra andare a scavare nel rimosso dello spettatoriale generando una suggestione apparentemente ingiustificata ma profondamente legata alla radice intrinseca che alimenta congiuntamente tutti i villain del Rinascimento Disney\u00bb. Jeremy Irons, inoltre, ha ricevuto moltissime recensioni positive per aver doppiato Scar. L'attore venne candidato a diversi premi, ottenendo un Annie Award e una \"nomination\" ai MTV Movie Award per il miglior cattivo.\nScar \u00e8 famoso soprattutto per essere stato l'unico antagonista ad uccidere uno dei protagonisti di un Classico Disney (Mufasa). Alex Fletcher di \"Digital Spy\" sostiene che la morte di Mufasa per mano di Scar ha traumatizzato un'intera generazione di bambini. Alcuni genitori sostengono l'opinione di Fletcher, reputando i modi di Scar troppo violenti e inadatti ad un pubblico di bambini. Contrariamente a Fletcher, Andrea Polo, giornalista di Panorama, parl\u00f2 dell'esperienza di suo figlio con i cattivi Disney: \u00abDa quando ha cominciato a guardare i cartoni animati, ha sempre di gran lunga preferito i cattivi. Ne \"Il Re Leone\" fa il tifo per lo zio Scar (che ha peraltro ucciso il padre del protagonista, quindi questa predilezione capite bene non mi lascia tranquillissimo!), se si vede \"La bella e la bestia\" il suo personaggio preferito \u00e8 Gaston (che a differenza della Bestia ha arco e frecce, quindi assume subito lo status di idolo per il mio piccolino) e via dicendo. L'unica cosa buona, in tutto ci\u00f2, \u00e8 che nessuno di questi personaggi lo ha mai spaventato\u00bb.\nScar \u00e8 un personaggio molto politico, probabilmente il pi\u00f9 politico dei cattivi dei cartoni animati. Nella vicenda di Scar \u00e8 possibile ritrovare tutte le fasi dell'ascesa e della caduta della maggior parte dei dittatori del ventesimo secolo. Scar non ha la forza n\u00e9 fisica n\u00e9 politica per scalare la struttura sociale del branco, e cerca quindi il supporto delle iene, un branco stupido e ignorante che vive in condizioni disagiate. Le iene si lasciano conquistare dalle parole di Scar, cos\u00ec come i tedeschi, e gli italiani si lasciarono ammaliare dalle proposte dei loro rispettivi tiranni (Hitler per i tedeschi dopo il fallito esperimento di Weimar e Mussolini per gli italiani dopo il deludente esito della Prima Guerra Mondiale).\nAltre apparizioni.\nScar fa una breve apparizione in \"Hercules\", come Leone nemeo, la cui pelle \u00e8 indossata da Ercole nella scena della villa. Ci\u00f2 \u00e8 una citazione sia a una battuta del film originale (in cui Zazu sosteneva che Scar sarebbe stato un ottimo scendiletto) sia al fatto che il direttore dell'animazione e dei character designes del film Hercules \u00e8 Andreas Deja, l'animatore di Scar. Fa anche due brevi apparizioni senza dialoghi nella serie animata \"Timon e Pumbaa\" e nella serie TV \"House of Mouse - Il Topoclub\" compare soltanto in un breve fotogramma di nuovo senza dialoghi. \u00c8 inoltre uno dei cattivi principali ad apparire nel calderone di \"C'era una volta Halloween\".\nThe Lion King: Simba's Mighty Adventures.\nScar \u00e8 il boss finale del primo capitolo del videogioco tratto dai due film della saga. Il suo ruolo \u00e8 sostanzialmente lo stesso, eccetto che lo scontro finale, per motivi di gameplay, risulta molto pi\u00f9 lungo e Scar fa cadere delle rocce con il ruggito che il giocatore, nei panni di Simba, deve evitare per poi finirlo a zampate. Nel videogioco, Scar \u00e8 doppiato nuovamente da Jim Cummings.\nSerie di \"Kingdom Hearts\".\nIn \"Kingdom Hearts II\"/\"\" Scar compare come boss nel mondo del \"Re Leone\" che \u00e8 agli estremi confini del Mappamondo sotto il nome di Terre del Branco, dove si rivive la storia del film, e si arriva cronologicamente durante il regno di Scar e la partenza di Nala in cerca di Simba. In questo gioco, Scar si allea con Pietro Gambadilegno, il quale, dopo la sconfitta in duello per mano di Simba, eviter\u00e0 in un primo momento che Scar muoia trasformandolo in un heartless che Simba, Sora, Paperino e Pippo devono affrontare. Nella seconda visita alle Terre del Branco, appare il fantasma di Scar il quale, secondo Rafiki, \u00e8 un essere senza corpo generato dall'odio di Scar e dalle paure di Simba. Tale fantasma tormenta i personaggi, pur se senza affrontarli direttamente, ma appena Simba conquista fiducia in se stesso, gli basta ruggirgli contro di andarsene per farlo sparire. Tuttavia, subito dopo l'oscurit\u00e0 da cui era composto si trasforma in un heartless che Simba e Sora devono sconfiggere. Non \u00e8 chiaro quindi se si trattasse veramente dello spirito di Scar o solamente di un heartless che ne aveva preso le sembianze. La versione videoludica di Scar si rivela essere un personaggio interessante in combattimento, ma deludente nell'animazione: il leone manca infatti di mimica facciale perch\u00e9 la forma della sua bocca ha reso praticamente impossibile dargli un movimento labiale.\n\"The Lion King: Six New Adventures\".\nIl passato di Scar \u00e8 narrato in una collana di libri Disney intitolata \"The Lion King: Six New Adventures\", inediti in Italia. All'interno di queste storie si scopre che Scar era inizialmente conosciuto con il nome Taka (Tah-kah) ed era il figlio minore del re della savana Ahadi e della leonessa Uru. Quando scopre che suo padre Ahadi ha scelto Mufasa come suo erede, Taka decide di allearsi con le iene Shenzi, Banzai e Ed per conquistare il favore del padre. Taka fa infuriare il bufalo Boma per aizzarlo contro il fratello, convinto che se Mufasa verr\u00e0 sconfitto dal bufalo sar\u00e0 giudicato indegno di regnare, ma finisce egli stesso vittima della sua trappola. Soccorso da Mufasa e da Ahadi, riesce a sopravvivere con solo una ferita all'occhio sinistro. Da quel momento Taka si ribattezza Scar (\"cicatrice\" in inglese)."}
{"id": "857534", "revid": "3115", "url": "https://it.wikipedia.org/wiki?curid=857534", "title": "Gemersk\u00e9 Michalovce", "text": "Gemersk\u00e9 Michalovce (in ungherese: \"G\u00f6m\u00f6rmih\u00e1lyfalva\", in tedesco: \"Michaelsdorf in der G\u00f6mmer\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1413 con il nome di Myhalfalwa, come insediamento di vecchia data."}
{"id": "857538", "revid": "729019", "url": "https://it.wikipedia.org/wiki?curid=857538", "title": "Campagna dei sei giorni", "text": "La campagna dei sei giorni fu costituita da una serie di battaglie combattute e vinte da Napoleone contro le potenze alleate della Sesta coalizione durante la campagna di Francia del 1814, seguita alla sconfitta di Lipsia. In questa serie di battaglie, che evidenziarono ancora una volta le superiori capacit\u00e0 strategiche e tattiche di Napoleone, si affrontarono i resti dell'esercito francese, costituiti da circa 30.000 uomini e i 65.000 soldati dell'armata russo-prussiana al comando del generale Gebhard von Bl\u00fccher che, frazionata in gruppi separati, venne ripetutamente sconfitta e sub\u00ec dure perdite.\nAntefatti.\nDopo la disastrosa campagna di Russia, le potenze continentali europee ritennero giunto il momento di potersi liberare dall'egemonia esercitata su di loro dall'Impero di Napoleone e si coalizzarono contro la Francia nella Sesta coalizione. Il re di Prussia Federico Guglielmo III, il cui regno aveva perso con il trattato di Tilsit, a chiusura della guerra della quarta coalizione, quasi la met\u00e0 del suo territorio, rivolgendosi al suo popolo, giunse a definire la guerra della sesta coalizione: \"Befreiungskrieg\", cio\u00e8 Guerra di liberazione.\nDopo le sconfitte patite dalle forze russo-prussiane a L\u00fctzen e a Bautzen, trascorso il breve armistizio di Pleiswitz, la guerra riprese con l'aggiunta degli austriaci e degli svedesi, fino a quel momento neutrali. La coalizione fu sconfitta a Dresda, ma tuttavia essa riport\u00f2 delle vittorie preliminari a Kulm e a Katzbach prima della schiacciante vittoria nella battaglia di Lipsia in Sassonia, combattuta nei giorni dal 16 al 19 ottobre del 1813. La disfatta francese fu tale da frustrare ogni futura velleit\u00e0 da parte di Napoleone di mantenere le conquiste ottenute negli ultimi anni fuori dalla Francia, costringendolo alla difensiva. Per la prima volta nella sua storia Napoleone sarebbe stato costretto a combattere battaglie non per realizzare nuove conquiste n\u00e9 per difendere quelle gi\u00e0 acquisite, ma per difendere il suo Paese, sul suo territorio.\nA fine 1813 gli alleati della coalizione, fino a quel momento in disaccordo fra loro sul da farsi, giunsero ad una conclusione operativa. La Francia sarebbe stata attaccata da tre grandi armate, quella del Nord, quella della Boemia e quella della Slesia. Il comando dell'armata di Boemia, forte di oltre 200.000 effettivi, venne affidato al principe austriaco Karl Philipp zu Schwarzenberg, un condottiero che gi\u00e0 aveva combattuto a fianco di Napoleone nella campagna di Russia, quello dell'armata della Slesia, forte di oltre 100.000 effettivi, ad un fiero avversario di Napoleone, il feldmaresciallo Gebhard von Bl\u00fccher. Queste due armate sarebbero penetrate in Francia attraversando il Reno, la prima in Alsazia e la seconda nel corso centrale del fiume.\nL'armata del nord invece fu suddivisa in due parti: la prima, al comando del generale prussiano Friedrich Wilhelm von B\u00fclow e rafforzata da un contingente inglese, avrebbe liberato il Regno d'Olanda e poi sarebbe scesa attraverso il Belgio in territorio francese, mentre la seconda, comandata dall'ex- Maresciallo di Napoleone Jean-Baptiste Bernadotte (principe destinato al trono di Svezia come Carlo XIV Giovanni di Svezia) e dai generali veterani Ferdinand von Wintzingerode e Levin August von Bennigsen, doveva scendere da Amburgo, controllare la Danimarca ed impegnare le forze francesi dislocate nel nord del paese. Tutte le armate dovevano convergere poi su Parigi occupandola. L'armata del Nord comunque non fu coinvolta nella Campagna dei sei giorni.\nIl 1\u00ba febbraio 1814 l'armata della Slesia colse il suo primo successo a La Rothi\u00e8re, allorch\u00e9 le truppe francesi comandate dallo stesso Napoleone, furono messe in rotta: anche se le perdite furono pressoch\u00e9 della medesima entit\u00e0 (circa 6.000 uomini per parte), tatticamente si tratt\u00f2 di una sconfitta per i francesi.\nLa campagna dei sei giorni.\nTuttavia le cose mutarono presto. Gi\u00e0 tre giorni dopo il maresciallo Marmont infliggeva una secca sconfitta al generale Wrede ad Arcis-sur-Aube.\nLa campagna dur\u00f2 dal 10 febbraio al 14 ed in questi giorni le truppe francesi inflissero severe sconfitte all'esercito di Bl\u00fccher causando perdite di circa 20.000 uomini sui 100.000 che costituivano le forze di Bl\u00fccher, con un esercito di soli 30.000 uomini, in quella che molti assicurano essere stata una delle migliori dimostrazioni dell'abilit\u00e0 tattica di Bonaparte nel corso di tutte le Guerre napoleoniche.\nL'epilogo.\nA queste vittorie segu\u00ec un periodo di alterne vicende nel mese di marzo, con la vittoria ancora francese a Craonne, seguita da una secca sconfitta a Laon e da altri scontri che tuttavia non potevano cambiare il corso della storia, poich\u00e9 l'armata di Schwarzenberg minacciava gi\u00e0 la stessa Parigi, e la capacit\u00e0 francese di mettere in campo nuove truppe ed armamenti era completamente finita dopo anni di guerra. Detto altrimenti, la sconfitta finale della Francia era gi\u00e0 inevitabile, e si sarebbe definita nella prima decade di aprile con il Trattato di Fontainebleau."}
{"id": "857540", "revid": "3115", "url": "https://it.wikipedia.org/wiki?curid=857540", "title": "Gemersk\u00fd Jablonec", "text": "Gemersk\u00fd Jablonec (in ungherese: \"Alm\u00e1gy\", in tedesco: \"Jablontz in der G\u00f6mmer\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1275 con il nome di Almagh, ma dovrebbe risalire almeno all'XI secolo. Fino al XVI secolo costitu\u00ec un cantone del villaggio di Petrovce. Successivamente pass\u00f2 ai Vay che lo detennero per tutto il XVII secolo. Nel 1554 fu distrutto dai turchi. Dal 1938 al 1944 fece parte dell'Ungheria."}
{"id": "857544", "revid": "1226", "url": "https://it.wikipedia.org/wiki?curid=857544", "title": "Brian Patrick Herbert", "text": ""}
{"id": "857547", "revid": "3115", "url": "https://it.wikipedia.org/wiki?curid=857547", "title": "Gortva", "text": "Gortva (in ungherese: \"Gortvakisfalud\", in tedesco: \"Kleindorf an der Gortwa\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1326 con il nome di Gortua. All'epoca apparteneva ai conti Felediy. Nel XVI secolo fu distrutto dai turchi. Nel XVII secolo pass\u00f2 al castello di Hodejov. Dal 1938 al 1944 fece parte dell'Ungheria."}
{"id": "857550", "revid": "1305772", "url": "https://it.wikipedia.org/wiki?curid=857550", "title": "Guglielmo di Poitiers", "text": ""}
{"id": "857551", "revid": "3115", "url": "https://it.wikipedia.org/wiki?curid=857551", "title": "Dr\u0148a", "text": "Dr\u0148a (in ungherese: \"Darnya\", in tedesco: \"D\u00f6rn\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1236 con il nome di Darna, quando apparteneva alla famiglia J\u00e1nosy. Per due anni, dal 1566 al 1567, fu razziato dai turchi. Dal 1938 al 1944 fece parte dell'Ungheria."}
{"id": "857558", "revid": "1305772", "url": "https://it.wikipedia.org/wiki?curid=857558", "title": "Guglielmo di Tolosa", "text": ""}
{"id": "857559", "revid": "3115", "url": "https://it.wikipedia.org/wiki?curid=857559", "title": "Drien\u010dany", "text": "Drien\u010dany (in ungherese: \"Derencs\u00e9ny\", in tedesco: \"Drentschen\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1291 (\"Drenchen\"), come sede di un castello da cui trasse origine la nobile famiglia locale dei Derencs\u00e9ny. Quest'ultima detenne il paese fino al XVII secolo. Il castello dei Derencs\u00e9ny venne distrutto per ben due volte: nel XV secolo dal condottiero J\u00e1n Jiskra, capo degli hussiti boemi, e nel 1451 da J\u00e1nos Hunyadi."}
{"id": "857566", "revid": "78273", "url": "https://it.wikipedia.org/wiki?curid=857566", "title": "Pollice (anatomia)", "text": ""}
{"id": "857567", "revid": "3115", "url": "https://it.wikipedia.org/wiki?curid=857567", "title": "Dra\u017eice (Slovacchia)", "text": "Dra\u017eice (in ungherese: \"Perj\u00e9se\", in tedesco: \"Pergweesche\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1323 con il nome di Peryese. All'epoca apparteneva al castello di Blh. Nel XVI secolo pass\u00f2 agli Sz\u00e9chy e nel XVII secolo alla signoria di Mur\u00e1n. Dal 1938 al 1944 fece parte dell'Ungheria."}
{"id": "857568", "revid": "110157", "url": "https://it.wikipedia.org/wiki?curid=857568", "title": "Dubno (Slovacchia)", "text": "Dubno (in ungherese: \"Dobfenek\", in tedesco: \"Dobfenick\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1427 come possesso del nobile Tam\u00e1s Recsky. Nel XVI secolo fu distrutto dai turchi. Dal 1938 al 1944 fece parte dell'Ungheria."}
{"id": "857574", "revid": "124549156", "url": "https://it.wikipedia.org/wiki?curid=857574", "title": "Vesica piscis", "text": "La vesica piscis o mandorla \u00e8 un simbolo di forma ogivale ottenuto da due cerchi dello stesso raggio, intersecantisi in modo tale che il centro di ogni cerchio si trova sulla circonferenza dell'altro.\nIl nome significa letteralmente \"vescica di pesce\" in latino.\nConosciuto in India, nell'antica Mesopotamia, in Africa e nelle civilt\u00e0 asiatiche, esso passa nel Cristianesimo come un riferimento a Cristo, come \u00e8 evidente nell\"'ichthys\".\nNella successiva elaborazione dell'iconografia cristiana, la mandorla viene associata alla figura del Cristo o della Madonna in Maest\u00e0 e rappresentata in molti codici miniati e sculture del Medioevo, come nell'affresco o nell'arte musiva. In tale contesto \u00e8 un elemento decorativo romanico-gotico utilizzato per dare risalto alla figura sacra rappresentata al suo interno, spesso attorniata all'esterno della mandorla da altri soggetti sacri. Ha una doppia valenza: "}
{"id": "857579", "revid": "729019", "url": "https://it.wikipedia.org/wiki?curid=857579", "title": "Nicolas Charles Oudinot", "text": "Militare di origini borghesi, Oudinot ottenne i gradi di ufficiale grazie alla Rivoluzione francese e si mise ben presto in luce durante gli eventi delle guerre rivoluzionarie francesi: ottenne varie promozioni sul fronte del Reno per poi diventare generale e servire sotto Andrea Massena durante le campagne in Svizzera e Italia. Escluso dalla prima nomina dei marescialli dopo la proclamazione dell'Impero, serv\u00ec come comandante di divisione nelle armate napoleoniche durante le campagne in Germania e Polonia, distinguendosi in particolare nella battaglia di Friedland. Dopo la sua ottima condotta nella battaglia di Aspern-Essling, Oudinot ottenne il comando di un corpo d'armata che guid\u00f2 nella successiva battaglia di Wagram; al termine di questa, fu nominato sul campo maresciallo dell'Impero.\nOudinot serv\u00ec nel corso della campagna di Russia, mettendosi in luce in particolare durante la battaglia della Beresina, e poi ancora nella campagna di Germania del 1813 e nella campagna nel nord-est della Francia del 1814, con risultati altalenanti. Ottenne varie volte comandi indipendenti di un certo livello, dimostrandosi per\u00f2 incerto e poco risoluto in essi; fondamentalmente Oudinot non fu mai un grande stratega ma piuttosto un ottimo comandante subordinato, ligio alla disciplina, fedele ai giuramenti dati e gran trascinatore di uomini che sovente comandava dalla prima linea; ne fu una testimonianza il gran numero di ferite di guerra riportate nel corso della sua carriera militare, pari a ventiquattro (o trentasei secondo altri conteggi).\nDopo l'abdicazione di Napoleone giur\u00f2 fedelt\u00e0 alla monarchia restaurata, restando in disparte e non appoggiando i \"cento giorni\" di Bonaparte; serv\u00ec ancora sul campo nel corso della spedizione di Spagna del 1823, per poi ritirarsi a vita privata nel 1830 dopo la \"rivoluzione di luglio\". Mor\u00ec nel 1847 e fu sepolto all'H\u00f4tel des Invalides; il suo nome \u00e8 iscritto nell'Arco di Trionfo di Parigi.\nBiografia.\nPrimi anni.\nProveniente da una famiglia borghese della Lorena, Oudinot nacque nella localit\u00e0 di Bar-le-Duc da Nicolas Oudinot (un birraio e distillatore di successo) e da Marie Anne Adam. Unico di nove fratelli a sopravvivere fino all'et\u00e0 adulta, fu un buono studente ma decise di non seguire l'attivit\u00e0 di famiglia e nel 1784, all'et\u00e0 di diciassette anni, scapp\u00f2 di casa per intraprendere la carriera militare, arruolandosi come soldato semplice nel reggimento di fanteria Medoc. Senza avere alcuna possibilit\u00e0 di avanzamento di carriera a seguito delle sue modeste origini borghesi, nel 1787 si conged\u00f2 con onore dal servizio con il grado di sergente, rientrando in famiglia per riprendere l'attivit\u00e0 economica del padre.\nDopo lo scoppio della Rivoluzione francese e l'inizio delle guerre rivoluzionarie, Oudinot torn\u00f2 sotto le armi: sostenitore della rivoluzione, nell'agosto 1789 fu eletto dal consiglio cittadino come capitano della compagnia a cavallo della milizia di Bar-le-Duc; nello stesso anno spos\u00f2 Charlotte Derlin, la quale gli diede sei figli.\nDopo aver ottenuto promozioni in seno alla milizia, nel settembre 1791 Oudinot si arruol\u00f2 nella Guardia nazionale e fu eletto come tenente colonnello del 3\u00ba Battaglione dei volontari della Mosa, di cui divenne comandante nel luglio 1792. Oudinot ebbe il suo battesimo del fuoco alla battaglia di Arlon il 9 giugno 1793 nel teatro bellico dei Paesi Bassi austriaci della guerra della prima coalizione; poco dopo il suo battaglione fu distaccato in forza all'Armata del Reno, e il 5 novembre Oudinot ottenne il trasferimento nell'esercito regolare e una promozione a colonnello del 2\u00ba Battaglione del 2\u00ba Reggimento fanteria di linea.\nLe guerre rivoluzionarie.\nOudinot si mise in luce nel corso degli scontri di Gundershofen-Mietesheim del novembre 1793, parte della pi\u00f9 ampia battaglia di Haguenau: dopo l'uccisione del suo comandante superiore, Oudinot assunse il comando della divisione cui era assegnato il suo reggimento e la guid\u00f2 nel corso dei duri scontri con gli austriaci che li avevano circondati, finch\u00e9 non fu soccorso dalle restanti forze francesi. Nel corso della battaglia Oudinot fu gravemente ferito da una pallottola che lo colp\u00ec alla testa, la prima di ben ventiquattro ferite collezionate poi nel corso della sua carriera militare; Oudinot non rientr\u00f2 in servizio fino all'aprile 1794: la ferita guar\u00ec molto lentamente e gli caus\u00f2 per sempre gravi mal di testa.\nIl 22 maggio 1794 Oudinot comand\u00f2 l'avanguardia della divisione del generale Jean-Jacques Ambert nel corso della battaglia di Kaiserslautern contro i prussiani: alla testa di due battaglioni di fanteria e 80 cavalieri, Oudinot dovette sostenere gli attacchi di diciannove battaglioni di fanteria e tredici squadroni di cavalleria nemici, tenendo la sua posizione per tre ore prima di ricevere l'ordine di ripiegare; durante la ritirata generale della divisione di Ambert, Oudinot guid\u00f2 una carica per ricatturare l'artiglieria divisionale caduta in mano ai prussiani. Il comandante dell'armata, generale Jean Ren\u00e9 Moreaux, elogi\u00f2 Oudinot nel suo rapporto e il 12 giugno 1794 il giovane colonnello fu promosso al grado di generale di brigata. L'8 agosto seguente, al comando di una brigata della divisione di Ambert, Oudinot partecip\u00f2 agli scontri per la cattura di Treviri, rompendosi una gamba dopo che il suo cavallo fu ucciso da una pallottola; in attesa della guarigione fu fatto governatore della appena catturata citt\u00e0 di Treviri, anche se dovette rientrare in Francia per completare la sua convalescenza. Oudinot non ritorn\u00f2 in servizio fino all'agosto 1795.\nNell'ottobre seguente Oudinot fu in azione nel corso dell'assedio di Mannheim come comandante di brigata nell'armata del Reno di Jean-Charles Pichegru; nel corso di un violento contrattacco delle truppe austriache, Oudinot ricevette in poco tempo sei ferite (cinque colpi di sciabola e un colpo di moschetto), e fu lasciato sul campo di battaglia come morto finch\u00e9 non venne soccorso dagli stessi austriaci. Detenuto come prigioniero di guerra a Ulma, Oudinot fu liberato il 7 gennaio 1796 dopo essere stato scambiato con il generale austriaco Zainia\u00fc; rientr\u00f2 in servizio attivo nell'agosto seguente, giusto in tempo per partecipare all'invasione della Germania lanciata dal generale Jean Victor Marie Moreau. Il 14 settembre 1796, nel corso di uno scontro con gli austriaci a Ingolstadt, Oudinot assunse il comando della divisione del generale Antoine Guillaume Delmas, rimasto gravemente ferito, e tenne il campo per tutto il pomeriggio contro superiori forze nemiche; l'azione gli cost\u00f2 altre cinque ferite (quattro causate da sciabolate oltre a una pallottola nella coscia), e dovette ancora una volta lasciare il servizio per le cure. In effetti, nei tre anni appena trascorsi il generale aveva passato pi\u00f9 tempo in convalescenza che in azione sul campo.\nDopo la conclusione delle ostilit\u00e0 con l'Austria nell'ottobre 1797, Oudinot fu trasferito presso vari comandi prima di essere assegnato all'Armata della Svizzera di Andrea Massena nel novembre 1798. Il sodalizio di Oudinot con Massena si consolid\u00f2 nel corso della guerra della seconda coalizione, scoppiata nel marzo 1799: Oudinot si mise ancora una volta in luce nel corso di un'azione a Feldkirch il 7 marzo, prendendo quattro cannoni e 1.000 prigionieri agli austriaci, e fu elogiato nel rapporto di Massena al Direttorio; dopo gli scontri della battaglia di Feldkirch il 23 marzo seguente, Massena raccomand\u00f2 Oudinot per una promozione a generale di divisione, infine conferita il 12 aprile 1799. Oudinot continu\u00f2 a servire sotto Massena nel corso della campagna in Svizzera contro gli austriaci, e il 4 giugno ricevette una pallottola nel petto nel corso della prima battaglia di Zurigo. Il 25 luglio fu nominato da Massena come suo capo di stato maggiore personale, mettendosi subito in luce come ottimo organizzatore e abile comandante in seconda.\nIl 14 agosto, durante la battaglia di Schwyz, Oudinot fu nuovamente ferito da una pallottola che lo colp\u00ec alla spalla; rientr\u00f2 in servizio alla met\u00e0 di settembre, giusto in tempo per prendere parte alla decisiva vittoria francese nella seconda battaglia di Zurigo: nonostante il suo incarico amministrativo come capo di stato maggiore, Oudinot si pose alla testa dei reparti d'avanguardia che catturarono la stessa Zurigo, subendo la sua sedicesima ferita (una pallottola nella coscia). In seguito accompagn\u00f2 Massena in Italia, e quando quest'ultimo fu assediato a Genova con la sua armata nell'aprile 1800 Oudinot fu inviato attraverso le linee nemiche per recapitare degli ordini alle forze di soccorso francesi del generale Louis Gabriel Suchet, combattendo sotto di lui nel corso dei fallimentari tentativi di rompere il blocco di Genova. Dopo la capitolazione di Genova nel giugno 1800, Oudinot fu assegnato come capo di stato maggiore all'Armata d'Italia del generale Guillaume Marie-Anne Brune, mettendosi ancora una volta in luce durante la battaglia di Monzambano: per questa azione Napoleone gli consegn\u00f2 una spada d'onore.\nAgli ordini di Napoleone.\nNominato ispettore generale della fanteria durante il breve periodo di pace seguente il trattato di Amiens, con la ripresa delle ostilit\u00e0 tra Francia e Regno Unito nel 1803 Oudinot fu messo al comando di una divisione nel corpo d'armata Louis-Nicolas Davout. Dopo la proclamazione del Primo Impero francese nel maggio 1804 Oudinot fu proposto per la promozione a Maresciallo dell'Impero, ma fu infine scartato: pesarono il fatto di non aver mai combattuto agli ordini diretti di Napoleone e di non aver mai avuto un comando indipendente di un certo livello, oltre alla sua associazione con i generali della vecchia Armata del Reno considerati di tendenze troppo repubblicane; fu comunque insignito della Gran Croce della Legion d'onore da poco istituita.\nNel febbraio 1805 Oudinot fu messo al comando di una speciale \"divisione granatieri\" creata \"ad hoc\" all'interno del V Corpo d'armata del maresciallo Jean Lannes: l'unit\u00e0, ben presto nota come i \"granatieri di Oudinot\", si guadagn\u00f2 la reputazione di corpo d'\u00e9lite anche per via del duro addestramento e della rigida disciplina imposta dal suo comandante. Dopo lo scoppio della guerra della terza coalizione, Oudinot serv\u00ec con le sue truppe durante la campagna di Ulma come parte delle forze di avanguardia, combattendo alla battaglia di Wertingen (8 ottobre), alla battaglia di Amstetten (5 novembre) e alla battaglia di Sch\u00f6ngrabern (16 novembre), nel corso della quale guid\u00f2 la cattura di un importante ponte sul Danubio riportando un'ennesima ferita (una pallottola nella coscia). Inviato in convalescenza a Vienna, rientr\u00f2 precipitosamente presso l'armata non appena seppe che un'importante battaglia stava per essere combattuta contro gli austro-russi; Oudinot fu quindi presente alla testa dei suoi granatieri alla battaglia di Austerlitz il 2 dicembre, anche se la sua divisione vide poca azione nel corso dello scontro.\nDopo la conclusione del conflitto la divisione di Oudinot fu sciolta e il generale fu inviato a condurre una delicata missione diplomatica, l'occupazione del Principato di Neuch\u00e2tel da parte della Francia; Oudinot gest\u00ec l'operazione senza spargimenti di sangue, e fu per questo nominato cittadino onorario di Neuch\u00e2tel. Dopo lo scoppio della guerra della quarta coalizione Oudinot comand\u00f2 una divisione di dragoni appiedati, un incarico di basso prestigio, anche se nel novembre 1806 Napoleone autorizz\u00f2 la ricostruzione della sua \"divisione granatieri\" sempre in forza al V Corpo d'armata di Lannes. Nel corso della seguente campagna in Polonia, la divisione di Oudinot fu impegnata nella battaglia di Ostro\u0142\u0119ka il 16 febbraio 1807 per poi partecipare all'assedio di Danzica dal marzo al maggio seguente; il 14 giugno 1807 i granatieri di Oudinot furono al centro degli scontri della battaglia di Friedland, conclusasi con una decisiva vittoria di Napoleone.\nConcluse le ostilit\u00e0 con la Russia, Oudinot fu di guarnigione a Danzica dove, nel dicembre 1807, dovette registrare l'ennesima ferita: il generale si ruppe la gamba destra a causa di una caduta da cavallo. Il 25 luglio 1808 Oudinot fu ricompensato per i suoi servigi con la nomina a conte dell'Impero, e nel settembre di quell'anno serv\u00ec come governatore militare di Erfurt durante un importante incontro diplomatico tra l'imperatore Napoleone e lo zar Alessandro I di Russia. Durante la guerra della quinta coalizione nel 1809 Oudinot fu messo alla testa di una divisione di inesperti coscritti francesi del II Corpo d'armata comandato da Lannes, anche se per breve tempo sostitu\u00ec il suo superiore nella guida del corpo durante le fasi iniziali della campagna contro l'Austria. Tra il 21 e il 22 maggio le truppe di Oudinot furono impegnate nella dura battaglia di Aspern-Essling: tutti gli ufficiali della divisione furono uccisi o feriti nello scontro tra cui lo stesso Oudinot, ferito al braccio da una sciabolata. Con la morte di Lannes nella battaglia, Napoleone nomin\u00f2 Oudinot alla guida del II Corpo d'armata.\nIl II Corpo di Oudinot gioc\u00f2 un ruolo importante nella decisiva battaglia di Wagram tra il 5 e il 6 luglio 1809: tra le prime ad attraversare in Danubio, le truppe di Oudinot furono duramente impegnate sull'ala destra dello schieramento francese, riuscendo infine a strappare il controllo del villaggio di Wagram agli austriaci e spezzando cos\u00ec la linea nemica. Oudinot fu ancora una volta ferito in battaglia, con una pallottola che quasi gli strapp\u00f2 via l'orecchio destro. La propensione del generale a subire ferite era ormai divenuta proverbiale in seno all'esercito francese: era noto che, prima di ogni azione, il suo maggiordomo avesse cura di procurarsi una cassetta di strumenti del pronto soccorso, certo del fatto che sarebbe presto servita al suo superiore. La reputazione di Oudinot presso la truppa e la sua buona prova alla guida di un corpo d'armata portarono infine, il 12 luglio, alla decisione di Napoleone di nominarlo maresciallo dell'Impero, uno dei tre (insieme a Macdonald e Marmont) nominati \"sul campo\" per i loro meriti a Wagram. Come ulteriore ricompensa, nell'aprile 1810 Oudinot ottenne il titolo nobiliare di \"Duca di Reggio\".\nMaresciallo dell'Impero.\nIl primo incarico di Oudinot nelle vesti di maresciallo fu, nel gennaio, 1810, l'occupazione del Regno d'Olanda, stato satellite di francesi che tuttavia Napoleone aveva deciso di incorporare direttamente all'interno della Francia onde rafforzare il sistema del Blocco Continentale; l'occupazione fu portata a termine in modo pacifico grazie al tatto e alla diplomazia di Oudinot, che rimase a gestire i territori olandesi fino al gennaio 1811. Rimasto vedovo della moglie Charlotte nel 1810, l'anno seguente Oudinot si spos\u00f2 con Marie Charlotte Eug\u00e9nie de Coucy, proveniente da una famiglia della vecchia nobilt\u00e0 provinciale francese, la quale gli diede altri quattro figli.\nAll'avvio della campagna di Russia nel giugno 1812 Oudinot era ancora una volta alla testa del II Corpo d'armata, distaccato dal corpo principale della Grande Armata di Napoleone per proteggerne il fianco settentrionale; per la prima volta alle prese con un comando indipendente di un certo spessore, Oudinot fronteggi\u00f2 le forze russe del generale Peter Wittgenstein nella zona di Polack ma mostr\u00f2 un atteggiamento piuttosto cauto e indeciso. Il 17 agosto Oudinot affront\u00f2 Wittgenstein nella prima battaglia di Polack, scontro conclusosi con una non decisiva vittoria francese; Oudinot fu immancabilmente ferito in battaglia (una scheggia di granata lo colp\u00ec gravemente a una spalla), e dovette lasciare il comando delle sue forze al maresciallo Laurent de Gouvion-Saint-Cyr per trascorrere la convalescenza a Vilna.\nIl maresciallo torn\u00f2 alla guida del II Corpo nel novembre seguente, quando la Grande Armata era ormai in piena ritirata dalla Russia. Oudinot ricevette il compito di presidiare un punto di attraversamento sul fiume Beresina, verso il quale era diretto il corpo principale dell'armata; il 24 novembre Oudinot strapp\u00f2 ai russi la citt\u00e0 di Borisov, ma non riusc\u00ec a impedire che il locale ponte sulla Beresina venisse distrutto dal nemico. Con l'assistenza dei genieri del generale Jean Baptiste Ebl\u00e9, Oudinot avvi\u00f2 la costruzione di ponti di barche sulla Beresina, e il 26 novembre attravers\u00f2 il fiume e mise in rotta le forze russe, aprendo cos\u00ec la via della salvezza ai resti della Grande Armata. Nel corso degli scontri della battaglia della Beresina Oudinot riport\u00f2 la sua ventiduesima ferita in servizio, quasi fatale: una pallottola lo colp\u00ec al fianco e lo fece cadere da cavallo; nonostante le cure di Dominique Jean Larrey, chirurgo personale di Napoleone, la pallottola non fu mai estratta dal corpo di Oudinot che dovette fare rientro in Francia sdraiato a bordo di un carro, sfuggendo di poco alla cattura da parte di un gruppo di cosacchi.\nLe campagne di Germania e Francia.\nNell'aprile 1813 Oudinot, non ancora pienamente ristabilito dalle ferite riportate in Russia, fu richiamato in servizio come comandante del neo-costituito XII Corpo d'armata. Arrivato troppo tardi per prendere parte alla battaglia di L\u00fctzen, il XII Corpo combatt\u00e9 duramente alla battaglia di Bautzen il 20-21 maggio 1813; Oudinot fu quindi distaccato verso nord per marciare alla volta di Berlino, affrontando due volte le forze prussiane del generale Friedrich Wilhelm von B\u00fclow prima ad Hoyerswerda il 28 maggio e poi a Luckau il 4 giugno ma senza riportare risultati decisivi, finch\u00e9 l'armistizio di Pleiswitz non pose temporaneamente fine alle ostilit\u00e0. Il conflitto riprese il 16 agosto, e Oudinot si vide affidare un'armata su tre corpi con cui conquistare Berlino mentre Napoleone a sud teneva a bada le forze dell'Austria appena entrata in guerra; ancora una volta Oudinot, alle prese con un importante comando indipendente, dimostr\u00f2 incertezza nell'azione e il 23 agosto la sua armata fu sconfitta nella battaglia di Gro\u00dfbeeren dalle forze prussiane, russe e svedesi del principe Carlo Giovanni (l'ex maresciallo francese Jean-Baptiste Jules Bernadotte), ripiegando in disordine su Wittenberg.\nIl 3 settembre Oudinot fu sostituito da Michel Ney nella guida dell'Armata di Berlino, e torn\u00f2 a comandare il solo XII Corpo d'armata subordinato al primo. L'armata di Ney mosse su Berlino solo per essere nuovamente sconfitta dai coalizzati nella battaglia di Dennewitz il 6 settembre, e dopo l'insuccesso sia Ney che Oudinot chiesero a Napoleone di essere sollevati dal comando; alla fine l'imperatore decise di sciogliere il XII Corpo e destin\u00f2 Oudinot alla guida di due divisioni della Giovane Guardia all'interno della sua armata. Oudinot si dimostr\u00f2 molto pi\u00f9 abile come comandante subordinato allo stesso Napoleone, e la sua unit\u00e0 si batt\u00e9 bene nella decisiva battaglia di Lipsia il 16-19 ottobre 1813, difendendo strenuamente il ponte sul fiume Elster e infine occupando la retroguardia dell'armata francese in ritirata. Le sue condizioni di salute erano per\u00f2 quantomai precarie e, il 30 ottobre, dovette lasciare il comando e rientrare in convalescenza alla sua residenza privata di Ch\u00e2teau de Jean d'Heurs presso L'Isle-en-Rigault; qui rimase per diversi giorni in preda a una violenta febbre, anche se riusc\u00ec a ristabilirsi quasi completamente.\nCon l'avvio dell'invasione alleata della Francia, alla fine del gennaio 1814 Oudinot fu richiamato al comando delle due divisioni della Giovane Guardia aggregate all'armata principale di Napoleone. Fu presente alla vittoria nella battaglia di Brienne il 29 gennaio, nel corso della quale riport\u00f2 un'altra ferita (una palla di cannone lo colp\u00ec di striscio alla coscia), e poi alla sconfitta francese nella battaglia di La Rothi\u00e8re il 1\u00ba febbraio, al termine della quale copr\u00ec la ritirata del resto dell'armata. L'8 febbraio assunse il comando del VII Corpo d'armata schierato lungo la linea della Senna, che non riusc\u00ec a difendere dall'offensiva dei coalizzati a causa della grave scarsit\u00e0 di truppe a disposizione; appoggi\u00f2 poi l'armata di Napoleone nella sua vittoria nella battaglia di Montereau il 18 febbraio. Lasciato a guardia della linea del fiume Aube, il 27 febbraio Oudinot dovette affrontare le soverchianti forze austriache di Karl Philipp Schwarzenberg nella battaglia di Bar-sur-Aube: il VII Corpo tenne la linea il pi\u00f9 possibile prima di essere costretto a ritirarsi a causa delle pesanti perdite patite. Tra il 20 e il 21 marzo il VII Corpo combatt\u00e9 con l'armata di Napoleone alla battaglia di Arcis-sur-Aube; nel corso dello scontro, conclusosi con un'ennesima sconfitta dei francesi, Oudinot riport\u00f2 la sua ventiquattresima e ultima ferita di guerra, potenzialmente fatale: una palla di moschetto lo colp\u00ec al petto, causando una ferita non grave perch\u00e9 impatt\u00f2 contro la sua Gran Croce della Legion d'onore portata appesa sull'uniforme.\nUltimi anni.\nOudinot fu presente alla tempestosa riunione tra Napoleone e i suoi marescialli il 4 aprile a Fontainebleau, concordando con i suoi colleghi nella richiesta all'imperatore di un'immediata cessazione delle ostilit\u00e0 e una sua abdicazione al trono, cosa effettivamente avvenuta il 6 aprile seguente. Nel corso della prima Restaurazione Oudinot giur\u00f2 fedelt\u00e0 al ripristinato governo del re Luigi XVIII, e fu da questi nominato pari di Francia; al ritorno di Napoleone in Francia nel marzo 1815 Oudinot cerc\u00f2 di mantenere fedeli al re le truppe ai suoi ordini, ma quando queste disertarono per unirsi ai bonapartisti il maresciallo decise di ritirarsi a vita privata nella sua casa di Bar-le-Duc. Napoleone cerc\u00f2 personalmente di riprenderlo al suo servizio, ma Oudinot tenne fede al giuramento di fedelt\u00e0 fatto al re Luigi e non gioc\u00f2 alcun ruolo durante i \"cento giorni\" e la campagna di Waterloo.\nDopo la seconda abdicazione di Napoleone, Oudinot ricopr\u00ec vari incarichi presso i governi monarchici, ponendosi spesso come elemento di conciliazione tra realisti e bonapartisti; fu grazie ai suoi sforzi che il suo collega maresciallo Davout riusc\u00ec a riconciliarsi con il governo regio. Nominato ispettore generale della Guardia nazionale di Parigi, Oudinot serv\u00ec un'ultima volta sul campo nel 1823 come comandante di un corpo d'armata durante la \"spedizione di Spagna\" per sopprimere i locali moti liberali: scarsamente impegnato in azione, nel corso della spedizione Oudinot assunse l'incarico di governatore militare della Madrid occupata. Dopo la Rivoluzione di luglio del 1830 e la deposizione del re Carlo X di Francia, Oudinot lasci\u00f2 il servizio nelle forze armate e si ritir\u00f2 a vivere nella sua casa di Bar-le-Duc; l'ultimo suo incarico fu la nomina, nel 1842, a governatore dell'H\u00f4tel des Invalides a Parigi, carica che mantenne fino alla sua morte, il 13 settembre 1847, all'et\u00e0 di ottant'anni.\nOudinot fu sepolto nel complesso degli Invalides; il suo nome \u00e8 inciso sulla tredicesima colonna dell'Arco di Trionfo di Parigi. Tre dei suoi figli e altrettanti suoi nipoti furono generali dell'esercito francese; suo figlio Nicolas Charles Victor Oudinot fu, nel 1849, a capo del corpo di spedizione francese inviato da Napoleone III a reprimere la Repubblica Romana guidata da Giuseppe Mazzini. In suo onore, una strada di Parigi venne denominata Rue Oudinot."}
{"id": "857588", "revid": "1342115", "url": "https://it.wikipedia.org/wiki?curid=857588", "title": "Fernando Rossi", "text": "Biografia politica.\nPer il Partito Comunista Italiano Fernando Rossi \u00e8 stato sindaco di Portomaggiore, il suo paese natale, poi assessore provinciale all'agricoltura a Ferrara. Viene poi nominato assessore all'urbanistica del Comune di Ferrara dal Sindaco Roberto Soffritti nel 1998.\nPassa poi nel partito dei Comunisti Italiani e si lega alla corrente di Rizzo. Diventa segretario regionale del PdCI e il 9 aprile 2006 \u00e8 eletto senatore per la regione Marche nella lista Insieme con l'Unione (Verdi - Comunisti Italiani - Consumatori Uniti).\nNella XV Legislatura \u00e8 segretario della Commissione Affari Costituzionali in Senato, e componente della Commissione parlamentare per le questioni regionali.\nIn occasione dell'approvazione della manovra finanziaria 2006 del Governo Prodi, in dissenso con la linea del partito, annuncia voto contrario e in seguito, denunciando la distanza tra le parole ed i fatti praticata dal gruppo dirigente nazionale e la mancanza di democrazia interna, restituisce la propria tessera nelle mani del Segretario del PdCI Oliviero Diliberto, in occasione del Comitato Centrale dell'ottobre 2006, durante il quale gli \u00e8 stato negato il diritto di parola.\nNel mese successivo fonda l'associazione politico-culturale Officina Comunista - Per il Bene Comune e assume, sino al 1\u00ba settembre 2007, come indipendente, la funzione di rappresentante del Partito dei Consumatori Uniti.\nIl 21 febbraio 2007, non avendo votato - insieme a Franco Turigliatto che allora militava per il Partito della Rifondazione Comunista - la mozione del Ministro degli Esteri D'Alema, che rinnovava, tra l'altro, l'impegno delle truppe italiane in Afghanistan, ha registrato la violenta reazione della capogruppo e quella di numerosi dirigenti nazionali del PDCI. Ci\u00f2 ha reso impossibile la coabitazione nello stesso gruppo parlamentare e, dal 27 febbraio 2007, \u00e8 entrato nel Gruppo misto. \nDall'8 settembre 2007 al 7 febbraio 2008 \u00e8 stato il portavoce del Movimento Politico dei Cittadini. \nPer il Bene Comune.\nCon la caduta definitiva del governo Prodi II, avvenuta il 24 gennaio 2008, ed il seguente scioglimento anticipato delle camere, assieme a numerose associazioni, movimenti e liste civiche, partecipa come cofondatore alla formazione della Lista civica nazionale Per il Bene Comune, che propone Stefano Montanari come candidato Premier, di cui diventa portavoce.\nA seguito del decreto varato dal Governo circa le modalit\u00e0 di presentazione delle liste, decreto che prevede l'esonero della raccolta firme, il 25 febbraio 2008 mette in atto una clamorosa forma di protesta, incatenandosi alla statua di Garibaldi nel Transatlantico di Palazzo Madama.\nNon riesce tuttavia ad ottenere la visibilit\u00e0 sperata, a causa del cambio di regolamento da parte della Questura del Senato, che proibisce l'accesso dei mezzi d'informazione a tutto il primo piano del palazzo.\nNonostante il decreto per\u00f2, Per il Bene Comune, grazie al sostegno delle varie associazioni, dei movimenti e comitati di cittadini, riesce a raccogliere le firme prescritte in cinque regioni italiane; tuttavia la formazione ottiene in seguito l'esenzione dalla raccolta firme grazie al \"sostegno tecnico\" della senatrice Franca Rame e dell'europarlamentare Giulietto Chiesa potendo cos\u00ec presentare la formazione in tutt'Italia."}
{"id": "857592", "revid": "287204", "url": "https://it.wikipedia.org/wiki?curid=857592", "title": "Rendez-Vous (Jean-Michel Jarre)", "text": "Rendez-Vous \u00e8 il settimo album in studio di Jean-Michel Jarre, pubblicato nel 1986 dalla Disques Dreyfus in concomitanza con il concerto Rendez-Vous Houston.\nIl disco.\nHa venduto pi\u00f9 di tre milioni di copie in tutto il mondo e rimane l'album di Jarre rimasto pi\u00f9 a lungo sia nella classifica britannica che in quella statunitense, con una presenza di 20 settimane nella classifica Stati Uniti d'America e di ben 38 in quella britannica. L'album ha raggiunto la nona posizione nella classifica britannica e la 52\u00aa in quella statunitense.\nNell'ultimo brano dell'album la parte di sassofono \u00e8 stata originariamente scritta per l'astronauta Ron McNair, che avrebbe dovuto suonarla nello spazio, ma nel 28 gennaio 1986 mor\u00ec insieme al suo equipaggio nell'esplosione dello \"Space Shuttle Challenger\". Il brano \u00e8 peraltro dedicato allo stesso McNair e la parte di sassofono \u00e8 suonata dal sassofonista Pierre Gossez."}
{"id": "857596", "revid": "767487", "url": "https://it.wikipedia.org/wiki?curid=857596", "title": "Tamia (cantante)", "text": "Ha ricevuto diverse nomination ai Grammy Awards e ha inciso finora sei album. \u00c8 sposata con l'ex giocatore di basket dell'NBA Grant Hill, da cui ha avuto due figlie.\nPrima di incidere album, Tamia si \u00e8 esibita di fronte a personalit\u00e0 del calibro della Regina d'Inghilterra Elisabetta II, di Nelson Mandela e dell'ex Primo Ministro canadese Brian Mulroney.\nTamia inoltre ha collaborato con molti artisti, tra cui Babyface, Quincy Jones, Snoop Dogg, Brandy, Fabolous, LL Cool J, Eric Ben\u00e9t e altri.\nInoltre ha collaborato a molte colonne sonore, tra cui per i film \"Set It Off - Farsi notare\", \"Honey\", \"Diary Of A Mad Black Woman\" e \"The Transporter\".\nBiografia.\nFormazione.\nTamia Marylin Washington nasce il 9 maggio del 1976 a Windsor, Ontario, Canada, figlia di un canadese bianco che non ha mai conosciuto e di una canadese nera. Alla sua nascita, la madre Barbara ha solo 17 anni: la giovane cresce la futura cantante e gli altri tre figli (Tiras, Tajhee, Trajan) da sola. All'et\u00e0 di 10 anni Tamia inizia a studiare canto e recitazione, e fa esperienza esibendosi nei teatri locali e nel coro gospel della sua parrocchia.\nCrescendo, la sua voce matura a tal punto da poterle permettere sia tonalit\u00e0 basse da contralto che acuti da soprano. La giovanissima Tamia vince molti concorsi, tra cui nel 1993 lo YTV Youth Achievement Award nella categoria cantanti e nel 1994 lo Steve Ross Music Scholarship. Tamia aspira a diventare solo vocal coach, ma nel 1994 cattura l'attenzione del leggendario produttore Quincy Jones. Al party di compleanno in onore di Luther Vandross, Quincy Jones introduce la giovane Tamia al pubblico.\nCollaborazioni ad inizio carriera.\nNel 1995 a 19 anni Tamia compare sull'album di Jones Q's Jook Joint, con il duetto con Babyface \"Slow Jams\" e con la traccia \"You Put A Move On My Heart\". Entrambe le canzoni diventano singoli tra 1994 e 1996 e raggiungono la top20 delle classifiche R&amp;B. \"You Put A Move On My Heart\" riceve una nomination ai Grammy Award nella categoria Best Female R&amp;B Vocal Performance, la prima per Tamia. Nel 1996 Tamia partecipa a un'importante collaborazione con Brandy, Gladys Knight e Chaka Khan per la colonna sonora del film \"Set It Off\"; le quattro artiste prestano le loro uniche voci a \"Missing You\", un singolo che entra nella top10 delle R&amp;B classifiche e nella top40 della Hot 100 di Billboard. Alla 39\u00aa edizione dei Grammy Awards Tamia riceve addirittura due nomination, grazie a \"Missing You\" e a \"Slow Jams\" (rispettivamente nelle sezioni Best R&amp;B Performance By a Duo or a Group with Vocals e Best Pop Collaboration with Vocals), ed entra nella storia come una dei pochi artisti ad aver ricevuto varie nomination ai Grammy Awards prima della pubblicazione di un album di debutto. Entrambi questi ultimi due singoli arrivano al numero 2 nelle classifiche neozelandesi.\nNel 1997 Tamia ottiene un piccolo ruolo nel film Speed 2, accanto a Sandra Bullock, e interpreta anche un brano della colonna sonora del film, \"Make Tonight Beautiful\".\n\"Tamia\" (1998).\nDopo il successo dei singoli tratti dal suo album, Quincy Jones decide di mettere sotto contratto Tamia nella sua nuova etichetta QWest.\nFinalmente nel 1998, sotto la guida e la produzione di Jones, la cantante realizza il suo primo album, Tamia, che vende quasi 500.000 copie e d\u00e0 alla luce i singoli \"Imagination\" (numero 12 nella classifica R&amp;B, prodotto da Jermaine Dupri) e \"So Into You\" (numero 7 nella classifica R&amp;B); entrambi entrano nella top40 della Billboard Hot 100.\n\"A Nu Day\" (2000).\nNel 1999 Tamia lascia la QWest di Jones e firma un contratto con la Elektra Records. Questo le porta ad incidere un duetto con Eric Ben\u00e9t per il nuovo album del cantante, \"Spend My Life With You\". Il singolo in questione non solo raggiunge la numero 1 delle classifiche R&amp;B (dove resta per 3 settimane), ma riceve una nomination ai Grammy Awards, la prima per Tamia dopo l'uscita del suo primo album e la quarta in totale nella sua carriera.\nAbbandonati i toni pi\u00f9 tradizionali di Quincy Jones, per il suo secondo album Tamia cambia direzione affidandosi alle produzioni del poco conosciuto Anthony \"Shep\" Crawford (responsabile del successo di \"Incomplete\" di Sisq\u00f2) e di Missy Elliott, quasi esordiente nelle vesti di produttrice. Il 10 ottobre del 2000 esce il nuovo album, \"A Nu Day\", davvero un nuovo giorno per la carriera di Tamia. Il primo singolo \"Can't Go For That\" vanta la produzione di Missy e il cameo dei 213 (niente meno che Snoop Dogg, Warren G e Nate Dogg) nel remix ufficiale del brano, ma non ha gran successo nelle classifiche. Grazie al secondo singolo Tamia raggiunge i vertici di quasi tutte le classifiche di Billboard; \"Stranger in My House\" (numero 3 nella classifica R&amp;B), prodotto da Shep Crawford, diventa la sua prima top10 hit nella Hot 100 e grazie al popolare remix dance raggiunge la prima posizione nelle Dance Charts; il singolo successivo \"Tell Me Who\" raggiunge la numero 2 nella medesima classifica.\n\"A Nu Day\" vende ben oltre le 700.000 copie, diventando cos\u00ec disco d'oro.\nNel 2001 Tamia si esibisce in occasione del 30\u00ba anniversario della carriera di Michael Jackson, e insieme a Monica, Mya, Deborah Cox e Rah Digga propone una nuova versione di \"Heal the World\".\n\"More\" (2004).\nNel 2003 la popolarit\u00e0 di Tamia cresce ulteriormente, grazie ad un'ennesima collaborazione, la pi\u00f9 famosa della sua carriera: il giovane rapper Fabolous utilizza il sample della canzone \"So Into You\" tratta dal primo album di Tamia per imbastire il primo singolo del suo secondo album \"Street Dreams\"; anche se registra una versione alternativa del duetto con Ashanti, viene pubblicata come singolo ufficiale la versione con Tamia, che torna a cantare strofe e ritornelli della sua vecchia canzone per la nuova \"Into You\". Grazie alla melodia romantica molto accattivante e a un video programmatissimo in tutti i canali, \"Into You\" scala le classifiche fino a raggiungere la top5 della Hot 100 e la top10 della R&amp;B chart. Grazie a questo singolo, Tamia entra per la prima volta nella top20 del Regno Unito.\n\"Into You\" diventa uno dei singoli pi\u00f9 famosi del 2003, e dovrebbe precedere l'uscita del nuovo album di Tamia. A causa della diagnosi di sclerosi multipla, l'uscita del terzo album \"Still\" slitta improrogabilmente.\nIl titolo \"Still\" (da una canzone dell'album prodotta da Jermaine Dupri) viene abbandonato, e il 6 aprile 2004 esce \"More\", il debutto pi\u00f9 alto in classifica per Tamia (numero 17 nella Hot 200 e # 5 nella classifica R&amp;B degli album pi\u00f9 venduti). I singoli \"Officially Missing You\" e \"Questions\" (prodotta dal mago delle hit R. Kelly) non hanno il successo che ci si aspetta, ma nel 2004 Tamia prende parte a uno dei tour pi\u00f9 coinvolgenti degli ultimi anni insieme a Alicia Keys, Beyonc\u00e9 e Missy Elliott, The Verizon Lady's First Tour, col quale si esibisce nelle principali citt\u00e0 americane.\n\"Between Friends\" (2006).\nNel 2005 la cantante abbandona la Atlantic Records per registrare indipendentemente un nuovo album. Fonda una propria etichetta chiamata Plus 1 con la quale inizia a produrre nuovo materiale. Il quarto album di Tamia, \"Between Friends\", esce sotto l'etichetta indipendente Gallo Records nel maggio 2006 in Sudafrica, dove conosce un immediato successo. Negli USA esce il 14 novembre 2006, distribuito dalla Image Entertainment. La scelta del primo singolo cade su \"Can't Get Enough\", una delle tre tracce dell'album prodotte da Rodney \"Darkchild\" Jerkins. Il resto del disco \u00e8 stato affidato al fidato Anthony \u201cShep\u201d Crawford.\n\"Between Friends\" rappresenta per Tamia la nascita di un secondo bambino; riguardo alla realizzazione di quest'album la cantante ha dichiarato: \u201cC'\u00e8 posto e tempo per musica come \"Drop It Like It's Hot\"; ma ci sono persone che vogliono ascoltare musica che parli di amore e rapporti umani. Molte canzoni che ho composto non derivano da un'esperienza strettamente personale, perch\u00e9 il soggetto \u00e8 universale.\u201d\nTamia promuove l'album personalmente, e in collaborazione col canale musicale VH1 Soul parte in un tour tutto suo.\nNuovi progetti (2012-oggi).\nNell'agosto 2012 pubblica il suo quinto album in studio \"Beautiful Surprise\", a cui prendono parte tra gli altri The Runners, Chuck Harmony e Carvin &amp; Ivan. Il singolo omonimo, scritto da Claude Kelly e Salaam Remi, viene diffuso nello stesso periodo. Nell'agosto 2014 firma un contratto con la Def Jam Recordings. Nel giugno 2015 esce il suo sesto album \"Love Life\". Nel 2018 pubblica il suo settimo lavoro \"Passion Like Fire.\"\nNel luglio 2020 pubblica il singolo \"Single\".\nStile e ispirazioni musicali.\nTamia \u00e8 uno mezzo soprano.\nVita privata.\nTamia e l'ex giocatore dei Detroit Pistons Grant Hill si sono sposati il 24 luglio 1999. I due erano stati presentati da da Anita Baker nel 1996 a Detroit, Michigan. La coppia ha avuto una figlia, Myla Grace, il 23 gennaio 2002. La famiglia vive a Orlando, Florida.\nTamia e suo marito Grant hanno donato milioni di dollari a moltissime cause tra cui Habitat for Humanity, Alternatives for Girls, Planned Parenthood of America, Athletic Scholarship Endowment Fund - Duke University, Tamia Hill Vocal Scholarship e molte altre ancora. La cantante \u00e8 inoltre a capo del consiglio del Prevent Child Abuse America e dell'Heart of Florida United Way. La coppia \u00e8 inoltre fondatrice della Grant and Tamia Hill Foundation \u00e8 un'associazione no-profit fondata dai coniugi Hill che si dedica a varie cause.\nNel 2005, Tamia ha rivelato pubblicamente di essere affetta da sclerosi multipla, diagnosticatale 2 anni prima. Ha successivamente dichiarato che la malattia fosse sotto controllo."}
{"id": "857602", "revid": "1005847", "url": "https://it.wikipedia.org/wiki?curid=857602", "title": "Comuni delle Filippine", "text": "I comuni delle Filippine (in filippino: \" bayan\"/\"munisipalidad\") costituiscono la suddivisione amministrativa di secondo livello del Paese, dopo le province, e ammontano a 1.488 (settembre 2019); ciascuno di essi si suddivide a sua volta in \"barangay\".\nI comuni con titolo di citt\u00e0 (\"lungsod\"/\"siyudad\"), secondo la normativa sul governo locale del 1991, godono di un trattamento speciale che si traduce in un maggiori stanziamenti da parte del governo centrale (IRA).\nCitt\u00e0.\nI comuni con titolo di citt\u00e0 sono 146 (dato di giugno 2020) e si distinguono tra citt\u00e0 intensamente urbanizzate (33), citt\u00e0 componenti indipendenti (5) e citt\u00e0 componenti (108).\nQuando un comune raggiunge il rango di citt\u00e0, il titolo di \"City\" diviene parte integrante del nome. \nLista.\nDi seguito l'elenco delle citt\u00e0.\nNella colonna \"Tipo\" sono indicate le citt\u00e0 componenti , le citt\u00e0 componenti indipendenti e le citt\u00e0 intensamente urbanizzate .\nIn grassetto le citt\u00e0 che sono anche capoluogo di provincia, in corsivo le province di cui le citt\u00e0 non fanno parte da un punto di vista amministrativo. \nComuni.\nI comuni sono classificati secondo criteri basati sul prodotto medio annuale basato sui dati degli ultimi tre anni."}
{"id": "857610", "revid": "125834557", "url": "https://it.wikipedia.org/wiki?curid=857610", "title": "Carla Lonzi", "text": "Biografia.\nCarla Lonzi nasce da una famiglia della media borghesia fiorentina, proprietaria di una piccola azienda industriale a conduzione familiare; il padre Agostino fa l'artigiano e la madre Giulia Matteini lavora come maestra. \u00c8 la primogenita, nascono poi Lidia, Marta, Vittorio e Alfredo. Perde in questo modo il privilegio di \"creatura pi\u00f9 attesa\" che la fa reagire con un desiderio di autonomia, di allontanamento dalla famiglia.\nDopo l'estate del 1940, a soli nove anni, decide di rimanere per tre anni, al collegio di Badia a Ripoli, dove rimase fino al 1943 quando il padre decide di farla tornare a casa. Dalla fine del 1943 fino agli inizi del 1950 torna a vivere in famiglia a Radda in Chianti, dove i genitori si erano trasferiti in tempo di guerra per sfuggire ai frequenti bombardamenti di Firenze.\nDopo aver frequentato il liceo classico Michelangelo, Lonzi s'iscrive alla facolt\u00e0 di lettere dell'Universit\u00e0 di Firenze. Nel 1952 si trasferisce a Parigi, ma torna a Firenze molto presto a causa di un\u2019infiammazione polmonare. I rapporti con il padre e con la famiglia, gi\u00e0 tesi, si aggravano ulteriormente durante il periodo universitario, ma non incidono che minimamente sui suoi studi. Alle lezioni conosce Marisa Volpi, con la quale pubblica, nel 1955, il suo primo scritto sull\u2019arte (un articolo su Ben Shahn su Paragone). Nel 1956 si laurea con lode; la sua tesi, dal titolo \"Rapporti tra la scena e le arti figurative dalla fine dell'Ottocento\", viene molto apprezzata da Roberto Longhi e, successivamente, pubblicata da Olschki (Firenze 1996). \u00c8 sua ferma intenzione di rendersi autonoma e farsi strada con le sue sole forze nel mondo del lavoro. Nel 1954 si iscrive al Partito Comunista Italiano e, in seguito - agli inizi degli anni settanta - si impegna nel nascente movimento femminista.\nPer un breve periodo Carla Lonzi lavora a Roma come segretaria presso l'Accademia Nazionale di Danza di Jia Ruskaja, conosce Mario Lena, chimico industriale, impegnato nel sindacato e nel Partito Comunista Italiano (PCI), con cui nel dicembre 1957 inizia una convivenza regolarizzata l'anno dopo con il matrimonio e la nascita del figlio Battista Lena. Vive l'istituzione matrimoniale come conflittuale e, dopo breve tempo, si separa dal marito. Per circa dieci anni svolge attivit\u00e0 di critica d'arte, sia presso la galleria d'arte \"Notizie\" di Torino (dove nel 1960 allestisce la sua prima mostra d\u2019arte, \"La Gibigianna di Pinot Gallizio)\", sia in riviste come Marcatr\u00e9.\nTra il 1962 e il 1967 Lonzi cura mostre dei pi\u00f9 importanti artisti italiani e stranieri e, alla fine di questo periodo, si trasferisce con Consagra a Minneapolis e si dedica al montaggio dei colloqui con tredici dei maggiori artisti attivi in Italia; nasce cos\u00ec il libro \"Autoritratto\" pubblicato da Di Donato nell\u2019autunno 1969. Questo testo, considerato il suo pi\u00f9 importante, riporta i colloqui con i 13 artisti, e d\u00e0 particolare rilievo al dialogo tra Lonzi e Carla Accardi, da cui comincia a maturare la presa di coscienza femminista. L\u2019uso del registratore, all\u2019epoca un\u2019assoluta novit\u00e0, le consent\u00ec di restituire la voce autentica dell\u2019artista, senza il filtro linguistico del critico. L\u2019attenzione alla soggettivit\u00e0 femminile connota con forza il dialogo tra Lonzi e Accardi nel libro.\nDell\u2019arte le interessava non l\u2019opera, il prodotto, ma il manifestarsi dell\u2019autenticit\u00e0 dell\u2019artista. \u00c8 questo il filo comune al suo lavoro di critica, alla scrittura poetica, al femminismo. Con la presa di coscienza femminista, Lonzi matur\u00f2 la convinzione che tra autenticit\u00e0 e creativit\u00e0 vi fosse una distinzione. L\u2019affermazione della creativit\u00e0 di alcuni, tramite un sistema culturale, produce, secondo Lonzi, proiezione e passivizzazione in chi ne fruisce come spettatore, spettatrice. Per questo mettere in discussione il ruolo del critico \u00e8 il passaggio necessario per sottrarre l\u2019arte al 'mito culturale' nel quale \u00e8 imbrigliata, e per permettere alla creativit\u00e0 di ognuno/a di entrare in rapporto con il nucleo di autenticit\u00e0 che vi \u00e8 nell\u2019esperienza artistica. Con \"Autoritratto\" Lonzi di fatto concluse la sua attivit\u00e0 di critica, con un giudizio radicale: \u00abL\u2019atto critico completo e verificabile \u00e8 quello che fa parte della creazione artistica\u00bb (Lonzi, 1969, p. 3); per questo \u00e8 necessario negare il ruolo del critico, in quanto potere ed ideologia sull\u2019arte e sugli artisti.\n\"La nostra societ\u00e0 ha partorito un'assurdit\u00e0 quando ha reso istituzionale il momento critico distinguendolo da quello creativo e attribuendogli il potere culturale e pratico sull'arte e sugli artisti. Senza rendersi conto che l'artista \u00e8 naturalmente critico, implicitamente critico, proprio per la sua struttura creativa.\u201d\nSono gli anni della contestazione, della ribellione e del rifiuto del modello di donna subalterna e sottomessa al potere maschile. Carla Lonzi si avvicina al femminismo, fonda insieme a Elvira Banotti e Carla Accardi il gruppo \"Rivolta Femminile\" redigendo in gruppo il \"Manifesto di Rivolta Femminile\", nel 1970, da cui prendono ispirazione i primi gruppi femministi italiani; nello stesso anno fonda una piccola casa editrice, con la quale scrive e pubblica due saggi: \"Sputiamo su Hegel\", del 1970, dove critica l'impostazione patriarcale della politica marxista e comunista e \"La donna clitoridea e la donna vaginale\", del 1971, in cui attraverso un confronto con fonti che vanno dalla psicanalisi di Sigmund Freud e Wilhelm Reich alla paleoantropologia di Desmond Morris sino ai testi indiani del Kamasutra, l'autrice sostiene che il mito dell'orgasmo vaginale \u00e8 funzionale al modello patriarcale della complementarit\u00e0 della donna all'uomo. Se nel momento procreativo tale complementarit\u00e0 tra donna e uomo \u00e8 ammessa, non lo \u00e8 invece nel momento erotico-sessuale. Come recita l'incipit del saggio:\nE ancora:\nCon quest\u2019opera la scrittrice pone il piacere come uno degli aspetti centrali della formazione dell\u2019identit\u00e0, individuando il ruolo della donna rispetto all\u2019 aggressivit\u00e0 primitiva dell\u2019uomo. Questo scritto, oltre a suscitare varie discussioni all\u2019interno dei vari gruppi femministi, port\u00f2 ad approfondire l\u2019autocoscienza propria di questi gruppi: la necessit\u00e0 di mettere in questione il sistema patriarcale era lo stesso \u2018senso di s\u00e9\u2019 della Rivolta, ovvero il desiderio e la possibilit\u00e0 di essere un soggetto che pu\u00f2 identificarsi nella \u2018Donna\u2019 senza negare la differenza sostanziale con l\u2019uomo.\nNel 1973 lascia il gruppo della \"Rivolta femminile\"; l\u2019anno successivo esce la collana \u201cLibretti verdi\u201d, che comprende la ristampa dei suoi scritti, tra cui i testi firmati da \"Rivolta femminile\".\nNel 1978 esce \"Taci anzi parla. Diario di una femminista,\" il diario tenuto da Carla Lonzi tra il 1972 e il 1977, in cui vengono messe in luce le tappe della sua vita facendo emergere il suo impegno politico come femminista. Per cinque anni Carla Lonzi affronta il compito di tenere un diario, sottoponendosi a una lunga iniziazione all'autenticit\u00e0, a una libert\u00e0 che si nutre di autonomia e non di opposizione, cos\u00ec da permettere ai rapporti di vivere sfuggendo al continuo richiudersi nei ruoli. Il libro prende il via dalla fine dell\u2019amicizia con Carla Accardi e dal distacco dell'autrice dal mondo degli artisti. In questo libro Carla Lonzi cambia la sua concezione dell'artista, che dapprima aveva esaltato come autentico e libero e che invece parteciperebbe alla marginalizzazione e all'esclusione delle donne ed incita ad abbandonare la strada della creativit\u00e0 di tipo patriarcale e imboccare quella dell'autocoscienza femminista.\n\u201cAdesso esisto\u201d, scrive Carla Lonzi giunta al termine del suo diario, \u201cquesta certezza mi giustifica e mi conferisce quella libert\u00e0 in cui ho creduto da sola e che ho trovato il mezzo di ottenere. Tutte le distinzioni, le categorie che esprimevano appunto il costituirsi della mia identit\u00e0 a partire dal dissenso - non vedevo altra via in quanto donna - non mi appartengono pi\u00f9: faccio ci\u00f2 che voglio, questo \u00e8 il contenuto che mi appare in ogni circostanza, non aderisco ad altro che a questo. Nel 1980 Carla Lonzi inaugura la nuova collana \u201cPrototipi\u201d con \"Vai\" pure, che riporta i dialoghi tra lei e Consagra, che in quello stesso anno attraversano un momento di crisi; dopo alcuni mesi di riflessione tornano insieme e i dialoghi pi\u00f9 significativi vengono pubblicati.\nOperata di cancro al Canton hospital di Zurigo il 15 dicembre 1981, muore nell'agosto del 1982 a Milano. \u00c8 sepolta nel cimitero di Turicchi.\nRivolta femminile.\nIl \"Manifesto di Rivolta Femminile\" del 1970 \u00e8 l'atto costitutivo di uno dei primi gruppi femministi italiani. Scritto con Carla Accardi e Elvira Banotti, il \"manifesto\" contiene \"in nuce\" tutti gli argomenti d'analisi che il femminismo avrebbe fatto propri: l'attestazione e l'orgoglio della differenza contro la rivendicazione dell'uguaglianza, il rifiuto della complementarit\u00e0 delle donne in qualsiasi ambito della vita, la critica verso l'istituto del matrimonio, il riconoscimento del lavoro delle donne come lavoro produttivo e non ultimo la centralit\u00e0 del corpo e la rivendicazione di una sessualit\u00e0 soggettiva e svincolata dalle richieste maschili.\nSputiamo su Hegel.\nNel medesimo anno d\u2019uscita del \"Manifesto\", Carla Lonzi scrisse \"Sputiamo su Hegel\", scritto rivolto principalmente alle donne per invitarle a prendere posizione nella societ\u00e0 patriarcale. \u201c\"Sputiamo su Hegel\" l'ho scritto perch\u00e9 ero rimasta molto turbata constatando che quasi la totalit\u00e0 delle femministe italiane dava pi\u00f9 credito alla lotta di classe che alla loro stessa oppressione.\u201d\n\"Rivolta femminil\"e fu diverso dai vari gruppi che si formarono in quel periodo perch\u00e9 prese una posizione opposta rispetto alla politica di sinistra ma soprattutto perch\u00e9 non apparteneva alla generazione del \u201868 inteso come momento femminista giovanile. Lonzi afferm\u00f2 in una lettera a \"L\u2019Espresso\" che il femminismo non \u00e8 un movimento giovanile dato per scontato dal movimento del \u201868: \u00e8 stato malgrado il \u201868 che le giovani donne si sono avvicinate al femminismo.\nSessualit\u00e0 femminile e aborti.\nOriginale anche il prendere posizione sulla questione dell'interruzione volontaria di gravidanza, nel testo \"Sessualit\u00e0 femminile e aborti\", pubblicato nel 1971, che non era n\u00e9 a favore della liberalizzazione n\u00e9 della legalizzazione, \"perch\u00e9\" nasceva dalla volont\u00e0 di spostare l'asse della questione al suo centro e di interrogarsi sul \"se la sessualit\u00e0 femminile abbia una sua espressione autentica nelle forme che poi portano a restare incinta\" e il timore che schierarsi a favore dell'aborto potesse legittimare forme di sessualit\u00e0 che conducessero alla colonizzazione delle donne. Ruppe con il marxismo, letto come analisi parziale ed incompleta perch\u00e9 sviluppatasi senza tener conto di pi\u00f9 della met\u00e0 del genere umano nella sua specificit\u00e0.\nLa rivendicazione della esistenza individuale come frutto esclusivo della propria forza e di una propria esigenza e non come risultato o appendice del movimento studentesco fu un punto sul quale non vollero mai transigere.\nLonzi cerc\u00f2 di comprendere la connessione tra procreazione e sessualit\u00e0 che si era sviluppata nella cultura patriarcale. Nel 1975 Pier Paolo Pasolini su \"Il Corriere della Sera\" critic\u00f2 il movimento femminista per non aver trattato l\u2019argomento della sessualit\u00e0 e il nesso tra coito e aborto. Nonostante Lonzi invi\u00f2 il suo scritto citato antecedentemente, non ottenne una risposta. Questo \u00e8 un chiaro esempio di come \"Rivolta femminil\"e si mise a disposizione per interagire, per creare un dialogo con il sociale ma non ci riusc\u00ec.\nFortemente anti-ideologica, avvert\u00ec ed espresse, in numerosi contesti, il timore che le proprie riflessioni potessero essere trasformate in decaloghi del femminismo e in capisaldi ideologici.\nA Rivolta Femminile, va attribuita la primogenitura nella scoperta e nell'attuazione dei nodi cruciali dell'intera elaborazione femminista nel panorama italiano."}
{"id": "857621", "revid": "287204", "url": "https://it.wikipedia.org/wiki?curid=857621", "title": "Luigi Cagnola", "text": "Biografia.\nAmmesso a quattordici anni al Collegio Clementino di Roma, complet\u00f2 gli studi universitari all'Universit\u00e0 di Pavia. Inizialmente avviato alla professione legale, ottenne un posto nell'amministrazione austriaca a Milano; spos\u00f2 Francesca D'Adda, musicista e compositrice di trentadue anni pi\u00f9 giovane, figlia del marchese Felice D'Adda e di sua zia Margherita Cagnola.\nLuigi Cagnola mor\u00ec il 14 agosto 1833, cinque anni prima del completamento dell'Arco della Pace. Per sua volont\u00e0 testamentaria venne tumulato nel cimitero di Ozzero, comune della provincia milanese in cui la famiglia possedeva un Palazzo Cagnola, successivamente diventato sede del municipio; grazie a questo, a differenza di tanti illustri milanesi finiti dispersi durante le confuse traslazioni dovute alla chiusura dei vari cimiteri cittadini, la sua salma si salv\u00f2 e nel 1933, in occasione del centenario della morte, pot\u00e9 essere trasferita nella Cripta del Famedio del Cimitero Monumentale di Milano.\nOpere.\nSpinto dalla passione per l'architettura, present\u00f2 una proposta per la progettazione della nuova Porta Orientale di Milano.\nLa proposta venne scartata, anche in ragione degli eccessivi costi che avrebbe comportato, ma da quel momento Cagnola si dedic\u00f2 interamente all'architettura. Dopo la morte del padre, trascorse due anni a Verona e Venezia dedicandosi allo studio delle architetture delle due citt\u00e0.\nNel 1806 gli venne affidata la costruzione di un arco di trionfo \"effimero\", ovvero non permanente, eretto sul sito di Porta Orientale in occasione delle nozze del vicer\u00e9 del Regno d'Italia Eugenio di Beauharnais con la principessa Amalia di Baviera. L'arco era in legno, ma di tale bellezza da convincere le autorit\u00e0 a costruirne uno in marmo. Il risultato fu l'Arco della Pace, secondo per dimensioni solo all'Arco di Trionfo di Parigi.\nNel 1815, sempre a Milano, inaugur\u00f2 l'arco di Porta Ticinese, allora \"Porta Marengo\": l'iscrizione originaria dedicata a Napoleone viene sostituita con una dedicata alla pace, riportata dalle armate di Francesco II, Imperatore d'Austria.\nNel 1816 divent\u00f2 il primo sindaco del neo comune di Tregasio.\nFra le altre opere eseguite da lui si ricordano la villa La Rotonda ad Inverigo, la chiesa parrocchiale di Vaprio d'Adda, il campanile della chiesa dei Santi Nazario e Celso di Urgnano, la ricostruzione della chiesa parrocchiale di Ghisalba, la chiesa dei Santi Cosma e Damiano a Concorezzo, la cappella di Santa Marcellina a Milano, lo scalone della Villa Saporiti a Como (ove Cagnola intervenne nel contesto del progetto del Pollack).\nAssieme a Luigi Canonica, Albertolli, Giuseppe Zanoia fu tra gli ideatori del primo piano regolatore della citt\u00e0 di Milano.\nArchivio.\nL'archivio Cagnola Luigi, proveniente dalla villa \"La Rotonda\" di Inverigo, comprende circa pezzi tra disegni e incisioni. La maggior parte degli elaborati concerne l'attivit\u00e0 professionale dell'architetto Cagnola (1780-1830 circa) e consiste in schizzi, rilievi e disegni autografi dell'architetto o di aiuti, per lo pi\u00f9 acquerellati. Alcuni fogli presentano disegni riferibili ad Ambrogio Nava o da lui inseriti. \nUn ricco materiale documentario relativo a Luigi Cagnola, comprendente appunti, autografi e carteggi dell'architetto, \u00e8 conservato tra le carte del fondo D'Adda nell'Archivio di Stato di Varallo Sesia."}
{"id": "857622", "revid": "1924342", "url": "https://it.wikipedia.org/wiki?curid=857622", "title": "Revolutions (Jean-Michel Jarre)", "text": "Revolutions \u00e8 l'ottavo album in studio di Jean-Michel Jarre, pubblicato nel 1988 dalla Disques Dreyfus. L'album ha raggiunto la seconda posizione nella classifica britannica, il miglior risultato di Jarre dopo Oxyg\u00e8ne. Il concerto a Londra denominato \"Destination Docklands\" coincise con la pubblicazione del disco.\nIl disco.\nStrumenti.\nLa maggior parte dell'album \u00e8 eseguita con il sintetizzatore Roland D-50 e .\nBrani.\nEsistono due versioni dell'album, una originale e una rimasterizzata digitalmente che differiscono fra loro poich\u00e9 contengono due versioni differenti della title-track. Nella versione originale, il tema di introduzione del brano \u00e8 suonato con un flauto turco, mentre nella versione rimasterizzata, dove il brano \u00e8 rinominato \"Revolution, Revolutions\" viene eseguito da un'orchestra di chitarre Arabe. In quest'ultima versione \u00e8 presente anche un differente accompagnamento vocale, eseguito da una cantante araba.\nIl brano \"London Kid\" \u00e8 il frutto di una collaborazione con Hank Marvin. Marvin viveva a Perth, in Australia, e ai tempi lui e Jarre composero il brano insieme, comunicando tramite collegamenti telefonici.\nCome sottolineato nelle note finali del disco, il brano \"September\" \u00e8 stato cos\u00ec nominato in onore dell'attivista audafricana dell'ANC Dulcie September, che fu assassinata a Parigi il 29 marzo 1988.\nCoppa del Mondo di Rugby 2007.\nIl brano \"Industrial Revolution - Part 2\" \u00e8 stato usato come inno in occasione della Coppa del Mondo di rugby 2007 giocata in Francia. Veniva suonato all'inizio di ogni partita durante l'ingresso delle squadre in campo."}
{"id": "857624", "revid": "287204", "url": "https://it.wikipedia.org/wiki?curid=857624", "title": "Castello di sabbia", "text": ""}
{"id": "857627", "revid": "1543377", "url": "https://it.wikipedia.org/wiki?curid=857627", "title": "G\u00e9za Anda", "text": "Biografia.\nStudi\u00f2 nella natia Budapest con due autorevoli maestri, il compositore Zolt\u00e1n Kod\u00e1ly e il pianista e compositore Ern\u0151 Dohn\u00e1nyi. A diciannove anni, nel 1940, vinse il Premio Liszt, iniziando cos\u00ec una carriera internazionale di grande prestigio. Nel 1941 debutt\u00f2 con i Berliner Philharmoniker sotto la direzione di Wilhelm Furtw\u00e4ngler.\nTrasferitosi in Svizzera nel 1943, continu\u00f2 la sua attivit\u00e0 di concertista e insegnante. Apprezzato didatta, dal 1953 al 1955 tenne corsi di perfezionamento estivi presso l'accademia del Mozarteum di Salisburgo.\nNel 1960 succedette a Edwin Fischer nei corsi di perfezionamento di Lucerna. Dal 1952 alla sua morte (avvenuta il 13 giugno 1976) suon\u00f2 al Festival di Salisburgo.\nSi distinse come uno dei maggiori pianisti del XX secolo soprattutto come interprete dei conterranei B\u00e9la Bart\u00f3k e Liszt, ma forn\u00ec importanti e apprezzate interpretazioni e incisioni di Brahms, Beethoven, Schubert, Schumann e soprattutto nei 27 concerti per pianoforte e orchestra di Wolfgang Amadeus Mozart, che incise come pianista e direttore, scrivendo per molti di essi le cadenze.\nSuon\u00f2 anche opere di Chopin, Franck, Rachmaninov.\nFu pianista di grande tecnica ma avverso alla teatralizzazione e agli atteggiamenti autocelebrativi del virtuosismo; insegn\u00f2 sempre, accanto alla cura nell'eseguire perfettamente le note, l'importanza del suonare in maniera lirica e musicale, di analizzare la partitura e soprattutto comprendere ed assimilare profondamente il brano \"con la testa prima che con le dita\".\nConcorso internazionale \"G\u00e9za Anda\" di Zurigo.\nNel 1979 la vedova di G\u00e9za Anda, Hortense Anda-B\u00fchrle, fond\u00f2 il concorso pianistico internazionale G\u00e9za Anda, da svolgersi ogni tre anni a Zurigo e destinato a giovani pianisti di tutto il mondo. Le edizioni tra il 1994 e il 2000 sono state vinte da tre pianisti italiani, rispettivamente Pietro De Maria, Corrado Rollero e Filippo Gamba."}
{"id": "857629", "revid": "119321104", "url": "https://it.wikipedia.org/wiki?curid=857629", "title": "Gianni Cuperlo", "text": "Deputato dal 2006 al 2018. \u00c8 stato l'ultimo segretario della Federazione Giovanile Comunista Italiana (FGCI) e il primo della Sinistra giovanile (Sg), ricoprendo tali incarichi dal 1988 al 1992. Nel maggio del 2013 si candida alla Segreteria del Partito Democratico.\nDopo le primarie dell'8 dicembre, Cuperlo accetta la proposta del segretario Matteo Renzi e assume la carica di presidente del Partito Democratico. Dopo uno scontro aperto nella direzione del partito con il segretario Renzi riguardo alla bozza della legge elettorale che esclude le preferenze, si dimette da tale carica il 21 gennaio 2014.\nBiografia.\nDiplomato presso il Liceo Classico \"Francesco Petrarca\" di Trieste nel 1980, durante gli anni del liceo si avvicina alla politica e incomincia la militanza nella Federazione Giovanile Comunista Italiana (FGCI), della quale diventer\u00e0 Segretario Nazionale nel 1988, guidandola fino al passaggio nella Sinistra Giovanile. Laureato all'Universit\u00e0 degli Studi di Bologna nel 1985 in Discipline delle Arti, Musica e Spettacolo (DAMS), discutendo una tesi in Sociologia della Comunicazione con relatore Mauro Wolf. \u00c8 sposato con Ines Loddo, conosciuta nella FGCI; dalla coppia \u00e8 nata una figlia, Sara.\nDirigente del Partito Democratico della Sinistra e poi dei Democratici di Sinistra, \u00e8 stato responsabile della comunicazione dal 1992 al 1994 e membro della Segreteria Nazionale dei DS. Nel 2006 \u00e8 eletto deputato del Friuli-Venezia Giulia, nel 2008 nella Circoscrizione Toscana, nel 2013 nella Circoscrizione Lazio 1. \u00c8 stato docente a contratto presso l'Universit\u00e0 di Teramo, insegnando Teoria e tecnica della comunicazione pubblica, Comunicazione politica e Analisi della sfera pubblica.\nLa nascita della Sinistra giovanile.\nNel 1988 viene eletto segretario nazionale della FGCI, mettendo d'accordo i pugliesi di Nichi Vendola e Franco Giordano, e i romani di Nicola Zingaretti, per quanto non piacesse ai napoletani di Andrea Cozzolino. Guidando cos\u00ec la FGCI nel passaggio del 1989 che port\u00f2 l'organizzazione giovanile a seguire la svolta politica del Partito Comunista Italiano.\nIn questo periodo gli iscritti aumentarono, e dai 42.000 del 1984 si arriv\u00f2 ai 55.000 del 1990. Ad Ariccia, l'8 ottobre 1990 Cuperlo, seguendo la linea di Achille Occhetto, propose di sciogliere la FGCI per far nascere la Sinistra Giovanile, un'organizzazione confederale articolata in quattro associazioni della scuola, del territorio, dell'universit\u00e0 e dei luoghi di lavoro. La proposta pass\u00f2 con 91 voti favorevoli, 10 astenuti e 13 contrari.\nIl 19 dicembre 1990 si apr\u00ec a Pesaro il XXV e ultimo congresso della FGCI. Il 22 dicembre la FGCI si sciolse con 356 voti favorevoli su 491 votanti (72,5%), in rappresentanza di 55.000 iscritti. La maggioranza della FGCI segu\u00ec il neonato Partito Democratico della Sinistra dando poi vita nel 1992 alla Sinistra giovanile del PDS, che nel 1998 si sarebbe poi chiamata semplicemente Sinistra giovanile. Una parte della minoranza ader\u00ec prima al Movimento per la Rifondazione Comunista e poi al Partito della Rifondazione Comunista, e nel 1995 diede vita ai Giovani Comunisti (GC).\nDopo lo scioglimento della FGCI, nasce il Comitato Promotore della Sinistra giovanile, e allo stesso tempo, con un patto federativo, si promuove la nascita di associazioni giovanili tematiche: a Sinistra (organizzazione studentesca), Tempi Moderni (sui temi del lavoro), Nero e non solo! (associazione contro le discriminazioni razziali).\nDai DS al Partito Democratico.\nNel 1992 entra nella direzione del Partito Democratico della Sinistra e successivamente nei Democratici di Sinistra (DS). In questo periodo Cuperlo conosce Massimo D'Alema, con il quale ha collaborato internamente al partito e alla Camera come presidente della Commissione bicamerale per le riforme della seconda parte della Costituzione. Con lo stesso collega Massimo D'Alema partecipa anche alla stesura e pubblicazione di alcune opere come: \"Un paese normale\" (Massimo D'Alema \u2013 Mondadori 1996) e \"La grande occasione\" (Massimo D'Alema \u2013 Mondadori 1998). Nel 2001 entra nella segreteria nazionale dei DS in qualit\u00e0 di responsabile della comunicazione del partito, incarico che ricopre fino al 2006.\nPrimo dei non eletti alle elezioni politiche del 2006, subentra il 6 giugno 2006 alla Camera dei Deputati nelle liste de \"L'Ulivo\" (in quota DS) della \"circoscrizione Friuli-Venezia Giulia\", \u00e8 stato membro della XIV commissione (Politiche dell'Unione Europea) fino al termine della legislatura.\nEntra a far parte del Partito Democratico fin dalla sua fondazione, nel 2007. A seguito della sconfitta di Walter Veltroni alle elezioni politiche del 2008, evidenzi\u00f2 la necessit\u00e0 di un ricambio generale all'interno del partito per lasciare spazio alle giovani leve dei democratici.\n\u00c8 nominato presidente del Forum Centro Studi del Partito Democratico nel 2009 dal neo segretario Pier Luigi Bersani.\nFa parte della corrente interna al PD dei Dalemiani.\nCandidato alla segreteria e presidenza del Partito Democratico.\nIl 10 maggio 2013, intervistato da Gad Lerner, ufficializza la sua candidatura, che . Fa un lungo intervento all'assemblea di luglio \"Fare il PD\". Il 27 agosto lancia la piattaforma programmatica che rappresenta il manifesto ideologico della sua candidatura alla Segreteria nazionale del PD. Il 20 ottobre presenta la sua mozione congressuale.\nA seguito della vittoria nelle primarie del PD, Matteo Renzi gli offre la carica di presidente del partito. Dopo un rifiuto iniziale, il 13 dicembre accetta la proposta. Due giorni dopo, nell'assemblea nazionale del Partito Democratico, diventa ufficialmente il nuovo presidente.\nIn contrasto con la linea del segretario sulla legge elettorale, il 21 gennaio 2014 si dimette da presidente del Partito Democratico.\nSinistraDem.\nDopo le dimissioni da presidente del partito, Cuperlo guida la \"SinistraDem\", corrente di minoranza e opposizione rispetto alla maggioranza renziana. Dopo le dimissioni di Roberto Speranza da capogruppo della Camera, anche la corrente \"Area Riformista,\" dopo la divisione interna di \"Sinistra \u00e8 cambiamento\", si posiziona definitivamente nella minoranza del partito. Gli scontri pi\u00f9 duri all'interno del PD avvengono sulle grandi riforme del governo Renzi come \"Jobs Act\", \"Buona Scuola\", e la \"Riforma costituzionale Renzi-Boschi.\" Dopo aver dichiarato l'intenzione di votare \"No\" al referendum costituzionale in Italia del 2016\",\" assieme a tutta la minoranza, Cuperlo dichiara pochi giorni prima del voto la sua decisione di votare \"S\u00ec\" a seguito della promessa, dopo numerosi inviti, di Matteo Renzi di cambiare la legge elettorale. Dopo il referendum costituzionale decide di non aderire alla scissione guidata da Roberto Speranza, dagli ex-segretari Pier Luigi Bersani e Guglielmo Epifani e dall'ex presidente del consiglio Massimo D'Alema, rimanendo nel PD e appoggiando Andrea Orlando alle elezioni primarie del 2017.\nIndicato dalla Direzione Nazionale del Partito come candidato alla Camera a Sassuolo nelle elezioni politiche del 4 marzo 2018, rinuncia quando verifica che in Emilia-Romagna vi sono stati numerosi candidati da Roma senza adeguata, a giudizio di Cuperlo, consultazione del Partito locale. Cuperlo lascia quindi il Parlamento."}
{"id": "857630", "revid": "9733", "url": "https://it.wikipedia.org/wiki?curid=857630", "title": "Giovanni Cuperlo", "text": ""}
{"id": "857631", "revid": "121569334", "url": "https://it.wikipedia.org/wiki?curid=857631", "title": "Concorso pianistico internazionale G\u00e9za Anda", "text": "Il Concorso pianistico internazionale G\u00e9za Anda (\"Concours G\u00e9za Anda\") di Zurigo \u00e8 un concorso musicale aperto a giovani pianisti di tutto il mondo. Intitolato alla memoria del grande pianista ungherese G\u00e9za Anda, fu fondato nel 1979 dalla sua vedova, Hortense Anda-B\u00fchrle. Viene organizzato ogni 3 anni a Zurigo, in Svizzera, citt\u00e0 dove il pianista insegn\u00f2 a lungo sino alla morte (avvenuta nel 1976).\nI giovani pianisti vincitori del concorso per i tre anni successivi vengono supportati nella loro nascente carriera dalla Fondazione G\u00e9za Anda, che offre loro assistenza manageriale gratuita e procura loro un gran numero di ingaggi per concerti in importanti teatri e festival."}
{"id": "857632", "revid": "767487", "url": "https://it.wikipedia.org/wiki?curid=857632", "title": "Sputi (album)", "text": "Sputi \u00e8 un album del 2004 di Marco Paolini e i Mercanti di Liquore"}
{"id": "857638", "revid": "125130600", "url": "https://it.wikipedia.org/wiki?curid=857638", "title": "Isauro", "text": "Origine e diffusione.\nDeriva dal tardo nome latino \"Isaurus\" (o da un suo equivalente greco), un etnonimo riferito all'Isauria, una regione storica dell'Asia Minore (il cui nome \u00e8 di origine asianica). \nIn Italia, il nome \u00e8 sparso un po' ovunque, ma con maggiore frequenza in Emilia-Romagna, Toscana e nella provincia di Cagliari; la sua diffusione \u00e8 dovuta probabilmente al culto di sant'Isauro e forse, in parte, ai sovrani della dinastia isaurica, che governarono su Bisanzio per circa un secolo. Il suo utilizzo \u00e8 comunque molto scarso, e prevalente al femminile.\nOnomastico.\nL'onomastico viene festeggiato il 17 giugno in ricordo di sant'Isauro, diacono ateniese, martire ad Apollonia con i compagni Felice, Innocenzo, Geremia e Pellegrino."}
{"id": "857648", "revid": "1543377", "url": "https://it.wikipedia.org/wiki?curid=857648", "title": "Controradio (Firenze)", "text": "Controradio \u00e8 un'emittente radiofonica di Firenze nata nel 1975.\nIl Movimento del '77.\nCostituitasi in cooperativa nel 1976, Controradio mosse i primi passi come emittente attenta alle culture giovanili e all'underground della citt\u00e0.\nPartecip\u00f2 al Movimento del '77 insieme ad altre radio \"militanti\" vicine all'Area di Autonomia Operaia. Per questo motivo fu la seconda radio libera in Italia, dopo Radio Alice di Bologna, ad essere chiusa dall'intervento della Polizia su ordine della Questura di Firenze.\nNell'agosto del 1977 fu la prima radio in Italia con un programma dedicato alla musica punk fenomeno appena nato in Gran Bretagna nell'inverno dello stesso anno.\nFirenze postmoderna.\nNel corso degli anni ottanta la radio si orient\u00f2 soprattutto sulla scena musicale fiorentina d'avanguardia. In questo periodo Firenze viveva un momento di particolare fertilit\u00e0 artistica tanto che Pier Vittorio Tondelli la promosse a capitale del \"postmoderno\" italiano, nel suo volume \"Un weekend postmoderno. Cronache dagli anni ottanta\" \nA Firenze nacquero in questo periodo i Sabotage, Litfiba e i Diaframma, a Prato i Porto Flamingo e poi locali importanti come il \"Tenax\" e il \"Manila\"; sempre in Toscana in Garfagnana, a Il Ciocco Provincia di Lucca- nacque nel 1984 e cominci\u00f2 a trasmettere Videomusic la prima TV europea e la seconda al mondo (dopo MTV America.1\u00ba agosto 1981) a trasmettere clips e video musicali. Controradio ha organizzato a partire dal 1984 la celebre manifestazione musicale \"Rock Contest\".\nDalla fine degli anni ottanta aument\u00f2 l'interesse della radio verso gli avvenimenti di politica internazionale, che crebbe ulteriormente in seguito all'entrata di Controradio nel circuito nazionale \"Popolare Network\" (1992).\nControversie.\nIn seguito agli insulti contro Giorgia Meloni durante un'intervista al professore Giovanni Gozzini, che poi \u00e8 stato sospeso dall'universit\u00e0 di Siena, il direttore Raffaele Palumbo ha consegnato la sua lettera per dimettersi. Il presidente Sergio Mattarella e il capo di governo Mario Draghi hanno telefonato entrambi a Meloni per condannare la condotta del docente universitario."}
{"id": "857658", "revid": "767487", "url": "https://it.wikipedia.org/wiki?curid=857658", "title": "Descrittivismo musicale", "text": "Per descrittivismo musicale si pu\u00f2 intendere genericamente l'utilizzo di forme musicali con il fine di narrare o di rappresentare eventi di varia natura, siano essi mondani (una passeggiata in un bosco) o letterari, religiosi, filosofici (in linea di massima l'idea di fondo del poema sinfonico romantico).\nFulcro del descrittivismo musicale \u00e8 infatti il riferimento a un'idea extramusicale come fonte d'ispirazione o trave portante di una composizione, sebbene poi (nelle forme pi\u00f9 riuscite) tale intuizione venga interamente risolta e affrontata sul piano formale, non implicando necessariamente quindi una conoscenza diretta dell'idea ispiratrice o del testo letterario di riferimento da parte dell'ascoltatore.\nSebbene la \"musica a programma\" sia ubiquitaria all'interno della storia dell'evoluzione degli stili musicali, \u00e8 stato principalmente il Romanticismo a dar levatura estetica al genere descrittivo, nella forma del poema sinfonico, praticamente inventata da Franz Liszt sulla scorta di illustri esempi come la \"Sinfonia \"pastorale\"\" di Ludwig Van Beethoven o la \"Symphonie fantastique\" di Hector Berlioz.\nLa forma descrittiva ha avuto interpreti illustri anche in epoca tardo-romantica ed epoca post-romantica (Claude Debussy per fare un esempio, o il primo Arnold Sch\u00f6nberg).\nIn epoca moderna, soprattutto con il Neoclassicismo o con le successive forme avanguardistiche, la forma descrittiva ed in particolar modo il riferimento a idee extramusicali con fini espressivi vennero ripudiate per ritornare ad uno stile pi\u00f9 puro ed incontaminato, con l'intento programmatico ed estetico sostanziale di restituire all'arte musicale la sua fondamentale autonomia.\nNon mancano esperienze di musica descrittiva al di fuori dell'ambito musicale eurocolto. \nNel Jazz di Duke Ellington troviamo splendidi esempi di imitazione del treno, soggetto ricorrente di tanta musica americana e simbolo stesso dell'unificazione del territorio statunitense. \n\"Daybreak Express\" del 1933 \u00e8 la composizione pi\u00f9 famosa, ma anche \"Track 360\" (aka \"Trains\") \u00e8 mirabile nella sua imitazione del suono del treno."}
{"id": "857659", "revid": "64833", "url": "https://it.wikipedia.org/wiki?curid=857659", "title": "Anton\u00edn Theodor Colloredo-Waldsee-Mels", "text": ""}
{"id": "857660", "revid": "6923", "url": "https://it.wikipedia.org/wiki?curid=857660", "title": "Neoclassicismo (musica)", "text": "Il neoclassicismo musicale \u00e8 un termine che fa riferimento a una corrente della musica colta che si \u00e8 affermata fra gli anni venti e trenta del Novecento, in opposizione alle sperimentazioni atonali e dodecafoniche; i neoclassici rifiutavano anche le poetiche sentimentalistiche ed espressive proprie della musica romantica, rivolgendosi piuttosto ai grandi modelli sonori e tecnici rinascimentali (Monteverdi, Gesualdo ecc.), barocchi (Bach, Vivaldi ecc.), e classicisti (Mozart, Haydn ecc.).\nPer quanto riguarda i soggetti e i libretti musicati, vi \u00e8 una pi\u00f9 ampia attenzione a fonti letterarie antiche, tratte dal mito greco-romano (\"Oedipus Rex\" di Igor' Stravinskij), medievale (\"Carmina Burana\" di Carl Orff) o rinascimentale (\"Diane de Poitiers\" di Jacques Ibert).\nCaratteristiche.\nIl neoclassicismo si caratterizza per:\nIn un importante documento del 1920, Ferruccio Busoni aveva definito cos\u00ec la sua idea di neoclassicismo:\nRealizzazione.\nGianfranco Vinay distingue cinque modi in cui i propositi neoclassici vengono realizzati dai diversi compositori:\nProdromi.\nIl neoclassicismo raggiunge piena affermazione negli anni Venti del Novecento, ma ha illustri precursori ottocenteschi, tra i quali pu\u00f2 essere annoverato Johannes Brahms. Con il suo pressoch\u00e9 totale rifiuto della musica a programma, nonch\u00e9 con la sua aspirazione estetica di un ritorno alle scuole organistiche dell'antica tradizione tedesca, a modelli quindi di pi\u00f9 posato e riflessivo contegno espressivo e formale, Brahms rappresenter\u00e0 da un lato la controparte \"classicista\" o conservatrice della corrente romantica contrapposta alle istanze innovative di Liszt e Wagner, e dall'altro un'alternativa al cromatismo intenso dell'opera wagneriana. Tale distinzione non deve comunque assumere i toni di una netta scissione, in quanto molti studiosi hanno recentemente rilevato notevoli affinit\u00e0 nei trattamenti armonici delle opere di Brahms e Wagner.\nInteressanti riscontri ottocenteschi di molte scelte estetiche neoclassiche, sono rilevabili nell'opera \"Il bello musicale\" (1859) di Eduard Hanslick, critico musicale che prender\u00e0 parte attiva nel dibattito tardo-ottocentesco schierandosi a fianco di Brahms, a sfavore di Bruckner e Wagner, rivendicando l'impossibilit\u00e0 della musica ad esprimere concetti, idee o sentimenti, ad esprimere cio\u00e8 qualcosa di diverso da s\u00e9.\nBibliografia.\nIn italiano:\nIn inglese:"}
{"id": "857663", "revid": "4252", "url": "https://it.wikipedia.org/wiki?curid=857663", "title": "Parassitoide", "text": "Il parassitoide, o parassita protelico, \u00e8 un organismo vivente che instaura con un altro individuo, detto \"ospite\", affine dal punto di vista tassonomico, un rapporto trofico ascrivibile al parassitismo. Il parassitoidismo si differenzia per\u00f2 dal parassitismo per alcune peculiarit\u00e0 che lo avvicinano al rapporto di predazione.\nAmbiti del parassitoidismo.\nIl concetto di parassitoide \u00e8 teoricamente estensibile all'intero ambito degli organismi viventi, tuttavia per la sua frequenza e per l'alto grado di caratterizzazione si applica in campo entomologico: nel parassitismo propriamente detto si possono riscontrare particolari adattamenti affini a quelli del parassitoidismo, ma nel complesso l'interazione tra i due organismi si riconduce ad un rapporto di simbiosi parassitica. Al contrario, il parassitoidismo vero e proprio presenta simultaneamente diverse peculiarit\u00e0 che lo differenziano dalla simbiosi parassitica avvicinandolo al rapporto di predazione.\nI parassitoidi e i loro ospiti si riscontrano in generale nell'ambito degli Insetti, pertanto nell'accezione comune del termine, il parassitoide s'identifica in un insetto entomofago che occupa nicchie ecologiche altamente specifiche.\nComparazione fra parassitismo e parassitoidismo.\nLa principale differenza tra un parassitoide e un parassita propriamente detto consiste nell'evoluzione del rapporto trofico. Il parassitismo s'identifica in una forma particolare di simbiosi in cui uno solo degli organismi trae vantaggio; il parassita infatti sfrutta funzioni vitali dell'ospite sottraendogli risorse e, per questo, danneggiandolo, ma senza provocarne la morte. Il parassitoide instaura con l'ospite un rapporto trofico del tutto indipendente dalla fisiologia dell'ospite, nutrendosi indifferentemente dei suoi tessuti. Questo rapporto ha analogie con la predazione e si esaurisce di fatto con la morte della vittima, quasi sempre prima che questa abbia raggiunto il completo sviluppo.\nUna seconda caratteristica \u00e8 l'affinit\u00e0 tra parassitoide e ospite. Nel parassitismo propriamente detto non c'\u00e8 necessariamente affinit\u00e0 filogenetica e il rapporto trofico s'instaura anche fra organismi che occupano posizioni remote nell'albero filogenetico (es. organismi appartenenti a differenti regni, phyla, divisioni). Nel parassitoidismo la relazione filogenetica fra ospite e parassitoide \u00e8 a livello di classe, ma non sono rari casi di relazioni pi\u00f9 strette, a livello di ordine o di famiglia, fino al caso estremo dell'autoparassitismo, in cui ospite e parassitoide appartengono alla stessa specie. Anche in questo caso si pu\u00f2 riscontrare un'analogia con il cannibalismo, comportamento che si verifica all'interno di rapporti di predazione. \nL'affinit\u00e0 filogenetica tra parassitoide e ospite presenta un altro caso estremo, riscontrabile fra gli Imenotteri, nel quale parassitoide e ospite occupano la stessa nicchia ecologica con una differente evoluzione in senso etologico. \u00c8 il caso di diversi parassitoidi Calcidoidi, le cui larve si sviluppano nutrendosi indifferentemente a spese di Imenotteri galligeni (Cinipidi in genere) o dei tessuti vegetali della galla provocata dall'ospite.\nIn merito alla morfologia va rilevato che parassitoide e ospite sono affini anche nelle dimensioni del corpo. A differenza del parassita, il parassitoide ha un corpo relativamente grande, arrivando talvolta ad avere quasi le stesse dimensioni dell'ospite.\nIn merito al ciclo di sviluppo, il parassitoidismo si svolge in uno stadio giovanile, mentre l'adulto occupa una nicchia ecologica differente. Ci\u00f2 presuppone un grado di specializzazione morfologica, fisiologica ed etologica cos\u00ec elevato che il parassitoidismo si riscontra solo nel caso di insetti a sviluppo postembrionale caratterizzato da una metamorfosi spinta (Olometaboli), con uno stadio intermedio quiescente (pupa) nel corso del quale si attuano le profonde modificazioni morfologiche e anatomiche che preludono allo sfarfallamento dell'adulto. Per quanto concerne l'ospite, questo s'identifica, sempre, nello stadio giovanile di un olometabolo (larva e pupa) e, in generale, negli stadi giovanili degli emimetaboli.\nUn altro elemento che avvicina il rapporto del parassitoidismo a quello della predazione \u00e8 la dinamica di popolazione. Le popolazioni dei parassitoidi si evolvono infatti secondo schemi assimilabili ai modelli matematici di Lotka-Volterra, differenziando nettamente la dinamica di popolazione di un parassitoide da quella di un parassita vero e proprio.\nComparazione fra predazione e parassitoidismo.\nNonostante le analogie, il parassitoidismo si differenzia nettamente dalla predazione, in particolare negli aspetti che avvicinano il parassitoidismo al parassitismo vero e proprio.\nA differenza del predatore, il parassitoide \u00e8 privo di vita autonoma, ha una struttura morfologica e anatomica semplificata, specie nelle forme endofaghe, compie il suo ciclo di sviluppo a spese di un solo organismo ospite, \u00e8 privo di organi di locomozione.\nPosizione sistematica dei parassitoidi.\nLe specie che contemplano forme larvali parassitoidi si riscontrano negli ordini dei Ditteri e degli Imenotteri. Trattandosi di ordini evoluti, \u00e8 presumibile che il parassitoidismo sia un adattamento evolutivo che si \u00e8 sviluppato parallelamente in due ordini differenti.\nNei Ditteri i parassitoidi compaiono principalmente nella famiglia dei Tachinidi, nota anche con il sinonimo di \"Larvevoridae\". Negli Imenotteri sono diffusi nella sezione \"Terebrantia\", raggruppamento parafiletico noto anche con il nome \"Parasitica\" proprio per la notevole frequenza di forme parassitoidi. Fra i Terebrantia pi\u00f9 importanti si citano le superfamiglie dei Chalcidoidea e degli Ichneumonoidea, che comprendono un elevato numero di casi di parassitoidismo largamente sfruttati nella lotta biologica. \nDifferenziazioni del parassitoidismo.\nIl parassitoidismo si manifesta con diverse modalit\u00e0.\nEctofagia ed endofagia.\nIn merito al modo in cui il parassitoide instaura il rapporto trofico con l'ospite si distingue tra \"parassitoidi ectofagi\" o \"ectoparassiti\" e \"parassitoidi endofagi\" o \"endoparassiti\".\nGli endoparassiti si sviluppano all'interno del corpo dell'ospite, con il quale instaurano uno stretto rapporto anatomo-fisiologico e in generale presentano un notevole grado di semplificazione morfologica associato ad un elevato grado di specializzazione. Questa specializzazione si tramuta nell'associazione stretta del parassitoide ad una determinata specie o a un gruppo sistematico pi\u00f9 ampio ma sostanzialmente omogeneo al suo interno. Nell'endofagia si possono evolvere meccanismi fisiologici complessi che permettono al parassitoide di eludere le difese immunitarie dell'ospite, come si riscontra ad esempio nei Braconidi, nei quali sono stati riscontrati meccanismi di elusione basati su virus latenti, incorporati nel genoma del parassitoide, che impediscono alle difese dell'ospite di riconoscere la presenza di un corpo estraneo al suo interno.\nGli ectoparassiti si sviluppano all'esterno del corpo dell'ospite, spesso paralizzato dall'immissione di tossine da parte della femmina all'atto dell'ovideposizione. L'ectofagia \u00e8 spesso, ma non necessariamente, associata alla polifagia e, soprattutto, a forme di parassitismo secondario o terziario (iperparassitismo). Un particolare tipo di ectoparassitismo si pu\u00f2 riscontrare quando l'ospite \u00e8 un Dittero Brachicero Ciclorrafo: l'ectoparassita completa lo sviluppo come ectofago a spese della pupa dell'ospite, ma all'interno del pupario, che in realt\u00e0 non \u00e8 altro che un involucro protettivo della pupa. In questo caso si parla di \"pseudoendoparassitismo\".\nCasi particolari si riscontrano quando il parassitoide modifica il comportamento, nel corso del suo sviluppo, passando dall'ectofagia all'endofagia o viceversa. In questi casi il parassitoide \u00e8 detto \"ecto-endoparassita\" oppure \"endo-ectoparassita\", secondo l'ordine di successione del comportamento.\nIperparassitismo.\nNelle catene alimentari un parassita o un parassitoide possono occupare posizioni differenti, distinguendo fra parassitismo primario, secondario, terziario. La presenza di un parassitismo di ordine superiore \u00e8 un evento piuttosto raro in quanto il rendimento del flusso energetico negli ecosistemi di norma sostiene 3-5 livelli trofici. \nIl parassita primario \u00e8 un organismo eterotrofo che ha un rapporto trofico con un produttore o un consumatore predatore (comprendendo in questa categoria anche gli erbivori e i fitofagi). I parassiti di ordine superiore, detti anche \"iperparassiti\", hanno invece rapporti trofici con altri parassiti o parassitoidi.\nFra i parassitoidi l'iperparassitismo \u00e8 spesso facoltativo e si associa all'ectofagia e alla polifagia, per cui di norma le specie che manifestano questo comportamento sono parassitoidi ectofagi primari, ma all'occorrenza si comportano come iperparassiti sviluppandosi su altri parassitoidi che hanno attaccato l'ospite primario. Comportamenti di questo tipo si riscontrano, ad esempio, con una certa frequenza nell'\"Eupelmus urozonus\" (Imenottero \"Calcidoide\"), il quale attacca indifferentemente la larva della mosca delle olive o eventuali parassitoidi (\"Pnigalio mediterraneus\", \"Eurytoma martellii\", \"Opius concolor\").\nNon mancano, infine, casi di iperparassitismo associati all'autoparassitismo, spesso dovuti ad una differenziazione su base etologica (ed eventualmente morfologica) fra le larve dei due sessi (\"arrenoparassitismo ipertrofico\"). Comportamenti di questo tipo si riscontrano, ad esempio, in diversi generi di Imenotteri Afelinidi.\nPolifagia.\nIn base al grado di specializzazione del rapporto trofico, i parassitoidi possono essere \"monofagi\", \"oligofagi\", \"polifagi\". Ai fini pratici, di notevole importanza sono i parassitoidi monofagi e oligofagi, che per la loro specificit\u00e0 offrono la possibilit\u00e0 di un impiego diretto nella lotta biologica. \nPi\u00f9 complesso \u00e8 invece l'eventuale impiego dei polifagi. Questi ultimi hanno in generale un potenziale biologico pi\u00f9 elevato grazie alla possibilit\u00e0 di acclimatarsi nell'ambiente su diversi ospiti di sostituzione, compiendo anche diverse generazioni l'anno. La polifagia offre anche la possibilit\u00e0 di scegliere soluzioni ottimali per l'allevamento in insettario o in biofabbrica, che potrebbe essere invece problematica per i parassitoidi monofagi. D'altra parte la polifagia rende pi\u00f9 difficile il controllo di un determinato fitofago negli agrosistemi sostenibili in quanto il polifago pu\u00f2 deviare la sua attivit\u00e0 su ospiti di minore importanza oppure pu\u00f2 interferire, con l'iperparassitismo, con l'attivit\u00e0 di altri parassitoidi. \nIn agrosistemi particolari i polifagi hanno invece ottime potenzialit\u00e0, come avviene ad esempio nel loro impiego nelle colture protette, dove il grado di biodiversit\u00e0 \u00e8 cos\u00ec basso da costringere il polifago ad una monofagia obbligata.\nSuperparassitismo.\nIl superparassitismo \u00e8 una forma di multiparassitismo ed \u00e8 un fenomeno tipico fra i Ditteri Tachinidi e si riscontra frequentemente anche fra gli Imenotteri parassitoidi. Il rapporto trofico coinvolge pi\u00f9 larve dello stesso parassitoide che si sviluppano simultaneamente a spese dello stesso individuo ospite. In questi casi i parassitoidi sono detti \"gregari\", per distinguerli da quelli \"solitari\". \nIl numero di parassitoidi che possono attaccare un solo ospite \u00e8 indefinito e varia da pochi individui fino ad arrivare a migliaia in casi di poliembrionia. La presenza di un numero elevato di parassitoidi, quando trattasi di rapporti di endofagia, causa malformazioni o apparente crescita abnorme dell'ospite.\nIl superparassitismo sfocia spesso in una vera e propria competizione intraspecifica, causando una certa mortalit\u00e0 fra le larve dei parassitoidi."}
{"id": "857669", "revid": "287204", "url": "https://it.wikipedia.org/wiki?curid=857669", "title": "Contea di Chambers (Texas)", "text": "La contea di Chambers (in inglese Chambers County) \u00e8 una contea dello Stato delTexas, negli Stati Uniti. Al censimento del 2000 la popolazione era di 26.031 abitanti. Il capoluogo di contea \u00e8 Anahuac e la contea deriva il suo nome da Thomas Jefferson Chambers, uno dei primi avvocati texani.\nGeografia fisica.\nLo United States Census Bureau certifica che l'estensione della contea \u00e8 di 2.258 km\u00b2, di cui 1.552 km\u00b2 composti da terra e 706 km\u00b2 composti di acqua.\nStoria.\nLa contea \u00e8 stata istituita nel 1858 ed \u00e8 stata formata da parte dei territori delle contee di Liberty e Jefferson."}
{"id": "857671", "revid": "767487", "url": "https://it.wikipedia.org/wiki?curid=857671", "title": "Asaka Maru", "text": "La Asaka Maru era una nave mercantile giapponese, poi convertita in incrociatore ausiliario nel corso della seconda guerra mondiale per essere impiegata come nave corsara.\nFu completata nel 1937 nei cantieri Mitsubishi per conto della societ\u00e0 armatrice Nippon Yusen Kaisha (NYK). La nave era stata commissionata come nave frigorifera per trasportare merci per varie destinazioni mondiali.\nIl 10 aprile 1940 la Marina Imperiale giapponese requis\u00ec una prima volta la nave per partecipare al conflitto in corso, poi restituirla nel corso dell'anno ai proprietari. Il 24 dicembre 1940 venne nuovamente acquisita dalla marina militare giapponese e il 26 dicembre iniziarono presso i cantieri di Yokosuka i lavori per la conversione in incrociatore ausiliario.\nPorta a compimento diverse missioni di scorta a convogli. Viene affondata da aerei della US Navy al largo della isole Pescadores il 12 ottobre 1944."}
{"id": "857674", "revid": "22475", "url": "https://it.wikipedia.org/wiki?curid=857674", "title": "Belisaria", "text": ""}
{"id": "857677", "revid": "977364", "url": "https://it.wikipedia.org/wiki?curid=857677", "title": "Awata Maru", "text": "La Awata Maru era una nave mercantile giapponese, poi convertita in incrociatore ausiliario nel corso della seconda guerra mondiale per essere impiegata come nave corsara.\nFu completata nel 1936 nei cantieri della Mitsubishi Heavy Industries per conto della societ\u00e0 armatrice Nippon Yusen Kaisha (NYK) che inizi\u00f2 a impiegarla come nave per trasporto passeggeri e merci.\nIl 19 agosto 1941 la Marina Imperiale giapponese requis\u00ec la nave e il 23 agosto 1941 iniziarono presso i cantieri di Kobe i lavori per la conversione in incrociatore ausiliario. Vennero installati 4 cannoni da 140 mm Type 3 montati singolarmente, una mitragliatrice binata antiaerea Type 96 da 25\u00a0mm, mitragliatrici da 13,2 mm Type 92 distribuite in una postazione quadrinata, una binata e 4 singole postazioni, tre mitragliatrici singole Type 92 da 7,7 mm e due tubi lanciasiluri da 553\u00a0mm.\nIl 18 aprile 1942 si trov\u00f2 nelle vicinanze della Task Force 16 statunitense che si era avvicinata per la prima volta al Giappone per lanciare il raid su Tokyo comandato dal colonnello Jimmy Doolittle. La Awata Maru fu attaccata, insieme ad altre unit\u00e0 che incrociavano nella zona, dai bombardieri in picchiata statunitensi e sub\u00ec danni lievi per una bomba che cadde a poca distanza.\nNegli anni successivi partecip\u00f2 a diverse missioni di scorta convogli e trasport\u00f2 essa stessa materiali e uomini.\nIl 22 ottobre 1943 al largo di Formosa, nel mentre prendeva parte a un convoglio, fu colpita da quattro siluri lanciati dal sommergibile , uno dei quali caus\u00f2 una grande esplosione colpendo il deposito munizioni. 1087 soldati trasportati e 223 marinai dell'equipaggio morirono. Le altre navi del convoglio misero in salvo 76 soldati e 88 uomini d'equipaggio sopravvissuti."}
{"id": "857679", "revid": "767487", "url": "https://it.wikipedia.org/wiki?curid=857679", "title": "Hopp\u00edpolla", "text": "Hopp\u00edpolla (IPA )\u02cc\u00e8 un singolo del gruppo musicale islandese Sigur R\u00f3s, pubblicato il 28 novembre 2005 come primo estratto dal quarto album in studio \"Takk...\".\nDescrizione.\nTerza traccia dell'album, il brano presenta alcune parti cantate in Vonlenska, lingua creata dal gruppo.\nIl singolo contiene due tracce dall'album \"Takk...\" pi\u00f9 la registrazione in studio di \"Hafs\u00f3l\", brano tratto dal primo album \"Von\" del 1997.\nPromozione.\nIl brano \u00e8 stato impiegato nella serie televisiva \"Planet Earth\" della BBC nel 2006, che port\u00f2 la band alla ribalta in uno dei suoi rari momenti di esposizione, su un'audience a larga scala. In conseguenza di ci\u00f2 le vendite del singolo aumentarono vertiginosamente e fu necessaria una ripubblicazione della versione commerciale nel maggio del 2006, distribuita dalla EMI. Questa nuova edizione del singolo ebbe il favore della critica per la band nel panorama della musica mondiale, fino all'essere nominata \"Jungalist Single\" della settimana il 1\u00ba maggio 2006.\n\"Hopp\u00edpolla\" venne suonata nei titoli di coda dalla BBC nella finale dalla FA Cup del 2006, ma anche la BBC News la utilizz\u00f2 per promuovere la loro fascia d'ascolto per la Coppa del Mondo, Germania 2006. Ed ancora la BBC la suon\u00f2 come tema di background per uno stimolante montaggio dei giochi Inglesi, durante la Coppa del Mondo e come trailer per la pubblicit\u00e0 per quelli futuri.\nIl brano viene spesso utilizzato negli spot delle trasmissioni sportive, specialmente dall'emittente che ha contribuito a farla conoscere al grande pubblico: la BBC. Uno degli esempi di maggior rilievo \u00e8 il tennis: da quando la canzone fu usata come sottofondo del commovente video di celebrazione del trionfo a Wimbledon di Roger Federer (nel 2009, quando il campionissimo svizzero si port\u00f2 in vetta per numero di titoli Slam, ben 15), la canzone ricorre molto spesso nei numerosi tributi e video di ringraziamento dedicati all'elvetico. Sempre nell'ambito sportivo, fu usata da Sky Sport per il montaggio all'intervista al manager del F.C. Copenhagen, St\u00e5le Solbakken, prima che la sua squadra affrontasse il Manchester United nella Champions League, il 1\u00ba novembre 2006.\nIl pezzo \u00e8 stato utilizzato anche per il promo dell'emittente musicale italiana FLUX e come stacco musicale all'interno del Festival di Sanremo 2010, sebbene inizialmente il direttore d'orchestra che la suonava l'avesse spacciata per una propria composizione. \"Hopp\u00edpolla\" venne impiegata anche nel trailer del film \"I figli degli uomini\" di Alfonso Cuar\u00f3n, nel film \"Penelope\" con Christina Ricci e nei trailer dei film \"Earth\" e \"La mia vita \u00e8 uno zoo\".\nVideo musicale.\nIl video, diretto da Arni &amp; Kinski nel novembre 2005, ritrae la storia di due gruppi di amici ormai gi\u00e0 molto anziani, che non hanno intenzione di rinnegare il loro spirito fanciullesco, spigliatamente infantile. Infatti, scorrazzano allegramente per la citt\u00e0 combinando piccole marachelle alle altre persone del luogo, interpretate dai 4 componenti della band. Durante il climax del videoclip i due gruppi si incontrano in un cimitero simile ad un parco e incominciano a giocare al gioco della guerra, armati di gavettoni e spade di legno, finch\u00e9 un vecchietto di uno dei due gruppi non si fa male (il suo naso sanguina). Gli avversari scappano impauriti, mentre gli altri celebrano la loro agognata vittoria. Proprio come un innocente gruppo di bambini, il cui unico intento nelle proprie spensierate giornate di svago, \u00e8 divertirsi.\nCover.\nNel 2009 l'artista britannico Chicane realizz\u00f2 un remix in chiave progressive house di \"Hoppipolla\" intitolato \"Poppiholla\". Gli We Are Scientists, invece, ne hanno fatto una cover nel loro b-side \"Crap Attack\"."}
{"id": "857681", "revid": "767487", "url": "https://it.wikipedia.org/wiki?curid=857681", "title": "Bangkok Maru", "text": "La corsara nipponica \"Bangkok Maru\" si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati sia giapponesi che statunitensi.\nComunque questa corsara, insieme alle altre, furono scelte per la grande autonomia e velocit\u00e0, camuffate con false torri, finti fumaioli, finti sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato. \nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Awata Maru\" fu completata nel 1937 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen Kaisha (NYK).\nLa nave era stata commissionata per essere utilizzata per trasportare passeggeri e merci varie lungo la rotta Yokohama-Liverpool, facendo tappa ad Amburgo.\nIl 23 novembre 1941 la Marina Imperiale giapponese la requis\u00ec e il 25 novembre 1941 iniziava la conversione in corsara.\nIl 10 dicembre 1941 veniva registrata presso il Distretto Navale di Kure e posto sotto il comando del capitano Sakkan Oyu.\nIl 29 gennaio 1942, la \"Bangkok Maru\", insieme alla \"Saigon Maru\", veniva assegnata alla Divisione di Sicurezza di Kure del Distretto Navale di Kure della Marina Imperiale giapponese, poste sotto il comando dell'Ammiraglio Soemu Tojoda."}
{"id": "857684", "revid": "951359", "url": "https://it.wikipedia.org/wiki?curid=857684", "title": "Savo Meridionale", "text": "Il Savo meridionale (\"Etel\u00e4-Savo\" in finlandese, \"S\u00f6dra Savolax\" in svedese) \u00e8 una regione della Finlandia sud-orientale. \u00c8 costituita dalla parte meridionale della regione storica del Savo. Confina con il Savo settentrionale, la Carelia settentrionale, la Carelia meridionale, il Kymenlaakso, il P\u00e4ij\u00e4t-H\u00e4me e la Finlandia centrale.\nIl Savo meridionale \u00e8 situato nel cuore della regione dei laghi della Finlandia, tra i quali viene ricordato il pi\u00f9 famoso lago di Saimaa. Le citt\u00e0 della regione sono Mikkeli, Savonlinna e Pieks\u00e4m\u00e4ki.\nStoria.\nIl Savo meridionale \u00e8 stato creato, nella sua maggior parte, dalla vecchia provincia di Mikkeli, fondata nel 1831. Dopo una prima divisione nel 1960, con il trasferimento di alcuni comuni alla Finlandia centrale, la provincia di Mikkeli \u00e8 stata formalmente cancellata nel 1997, a seguito del rinnovamento delle amministrazioni regionali. In base a questo, il Savo meridionale \u00e8 diventato parte della provincia della Finlandia orientale. Nel 2005 il Savo meridionale si \u00e8 ridotto a causa della perdita del comune di Kangaslampi, che \u00e8 stato unito al comune di Varkaus, che si trova nel Savo settentrionale, e pertanto diventato parte integrante di tale regione.\nSociet\u00e0.\nEvoluzione demografica.\nPer quanto riguarda le fasce di et\u00e0 della popolazione, se confrontato con la media nazionale, nel Savo meridionale vi \u00e8 un numero maggiore di persone con pi\u00f9 di 64 anni, un numero minore di persone con meno di 15 anni, e un numero inferiore di persone con educazione universitaria. La maggior parte degli sbocchi lavorativi della regione sono nel settore primario.\nComuni.\nNel Savo meridionale vi sono 12 comuni. Le citt\u00e0 sono evidenziate in grassetto.\nStemma del Savo meridionale.\nSebbene la regione sia costituita solo dalla parte meridionale della regione storica del Savo, il suo stemma \u00e8 quasi identico a quello storico (\u00e8 la sua immagine riflessa)."}
{"id": "857686", "revid": "1573940", "url": "https://it.wikipedia.org/wiki?curid=857686", "title": "Acrocephalus melanopogon", "text": "Il forapaglie castagnolo (\"Acrocephalus melanopogon\" ()) \u00e8 un uccello della famiglia Acrocephalidae.\nSistematica.\nIl forapaglie castagnolo ha tre sottospecie:"}
{"id": "857687", "revid": "767487", "url": "https://it.wikipedia.org/wiki?curid=857687", "title": "Saigon Maru", "text": "La Saigon Maru fu una nave mercantile armata giapponese attiva nella seconda guerra mondiale.\nLa corsara si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi sarebbero rimaste per almeno mezzo secolo archiviate in dossier riservati sia giapponesi che statunitensi.\nInsieme alle altre navi della medesima categoria, la Saigon Maru fu scelta in virt\u00f9 della sua grande autonomia e velocit\u00e0. Camuffata con false torri, finti fumaioli, finti sovrastrutture e carichi fasulli, celava, ben nascosto, un potente armamento da incrociatore ausiliaro attrezzato per la guerra contro il traffico mercantile alleato.\nLa \"Saigon Maru\" fu completata nel 1937 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen Kaisha (NYK).\nLa nave era stata commissionata per essere utilizzata per trasportare passeggeri e merci varie lungo la rotta Yokohama-Liverpool, facendo tappa ad Amburgo.\nIl 23 novembre 1941 la Marina Imperiale giapponese la requis\u00ec, e il 25 novembre 1941 ebbe inizio la conversione in corsara.\nIl 10 dicembre 1941 veniva registrata presso il Distretto Navale di Kure e posto sotto il comando del capitano Sakuma Masao.\nIl 29 gennaio 1942 la \"Saigon Maru\", insieme alla \"Bangkok Maru\", veniva assegnata alla Divisione di Sicurezza di Kure del Distretto Navale di Kure della Marina Imperiale giapponese, poste sotto il comando dell'Ammiraglio Soemu Tojoda."}
{"id": "857688", "revid": "951359", "url": "https://it.wikipedia.org/wiki?curid=857688", "title": "Savo Settentrionale", "text": "Il Savo settentrionale (\"Pohjois-Savo\" in finlandese, \"Norra Savolax\" in svedese) \u00e8 una regione della Finlandia orientale.\nComuni.\nIl Savo settentrionale \u00e8 costituito da 19 comuni, di cui 5 sono citt\u00e0 (in grassetto nella lista).\nStemma del Savo settentrionale.\nSebbene il Savo settentrionale sia costituito solo dalla parte nord della regione storica del Savo, il suo stemma \u00e8 praticamente identico a quello storico."}
{"id": "857689", "revid": "339392", "url": "https://it.wikipedia.org/wiki?curid=857689", "title": "Dacorumeno", "text": ""}
{"id": "857691", "revid": "1573940", "url": "https://it.wikipedia.org/wiki?curid=857691", "title": "Braconidae", "text": "I braconidi (Braconidae ) sono una famiglia di insetti appartenenti all'ordine degli Imenotteri (Hymenoptera Apocrita).\nInquadramento sistematico.\nI Braconidi formano un vasto raggruppamento compreso nella superfamiglia degli Ichneumonoidea. Fra gli insetti \u00e8 una delle famiglie pi\u00f9 ricche di specie: attualmente sono descritte circa 12.000 specie, ma si stima che il numero complessivo ammonterebbe a 40-50.000. Si distinguono dagli Icneumonidi, l'altra grande famiglia degli Icneumonoidei, per il corpo pi\u00f9 tozzo, le minori dimensioni medie e, soprattutto per il decorso delle venature alari.\nDescrizione.\nIn generale i Braconidi hanno un corpo poco slanciato e di piccole dimensioni, in genere di pochi millimetri di lunghezza, eccezionalmente fino a 3\u20134\u00a0cm esclusa la terebra. Le antenne sono composte da oltre 16 articoli.\nLe ali anteriori sono prive della regione anale, provviste di pterostigma e con cellula costale ridotta ad una piccola area nella porzione prossimale, caratteri condivisi con gli Icneumonidi. Si distinguono dagli Icneumonidi per la presenza, nell'ala anteriore, di una sola vena ricorrente (1m-cu), ma in alcuni raggruppamenti interni alla famiglia si riscontra una notevole riduzione della venulazione.\nIn molte specie l'addome presenta il secondo e il terzo urite del gastro fusi. La terebra pu\u00f2 raggiungere la stessa lunghezza del corpo.\nLe larve non offrono particolari segni di distinzione. La larva di I et\u00e0 presenta svariate forme secondo la specie, mentre dopo la prima muta sono tipicamente imenotteriformi: apode, anoftalme, tozze e con il corpo poco differenziato.\nImportanza.\nI Braconidi rientrano fra i pi\u00f9 importanti raggruppamenti sistematici comprendenti insetti ausiliari. Le forme larvali sono organismi parassitoidi primari, ectofagi o endofagi, in genere a spese di Insetti Olometaboli degli ordini Diptera, Coleoptera e Lepidoptera. Sono tuttavia presenti anche importanti raggruppamenti che parassitizzano fitofagi di altri ordini, in particolare Rhynchota. Diverse specie sono usate come insetti ausiliari nella lotta biologica e integrata.\nNell'ambito dei Braconidi sono comprese anche specie, nelle sottofamiglie Mesostoinae e Doryctinae fitoparassite galligene.\nParassitismo.\nLa maggior parte dei Braconidi si comporta come parassitoidi uccidendo l'ospite, tuttavia alcune specie sono in realt\u00e0 veri parassiti in quanto non provocano la morte ma ne causano la sterilit\u00e0 e l'inattivit\u00e0 biologica.\nGli endoparassiti mostrano spesso sofisticati adattamenti fisiologici finalizzati a potenziare la capacit\u00e0 di sopravvivenza della larva all'interno dell'ospite. In particolare va citata la cooperazione con virus endosimbionti, integrati nel genoma del parassitoide, che compromettono le difese immunitarie dell'ospite. Questi virus sopprimono il sistema immunitario dell'ospite impedendo l'individuazione delle uova deposte e il conseguente incapsulamento. Sono ancora poco conosciuti i meccanismi e la storia evolutiva di questo adattamento, ma si ipotizza che nel corso dell'evoluzione di questi Braconidi siano avvenute profonde modificazioni a carico di questi virus arrivando ad un sistema immunodepressivo di elevata specificit\u00e0 nei confronti dell'ospite. Per questi motivi i Braconidi sarebbero tra gli organismi di maggior interesse come agenti di controllo degli insetti fitofagi.\nSuddivisione interna.\nLa famiglia dei Braconidi si suddivide in molteplici sottofamiglie. Fra queste vanno citati in particolare gli Aphidiinae, comprendente specie importanti come endoparassite di Afidi: in altri schemi di classificazione questa sottofamiglia \u00e8 elevata al rango di famiglia (Aphidiidae) compresa negli Icneumonoidei.\nSottofamiglie:"}
{"id": "857692", "revid": "767487", "url": "https://it.wikipedia.org/wiki?curid=857692", "title": "Kinryu Maru", "text": "La nave corsara nipponica Kinryu Maru si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati sia giapponesi che statunitensi.\nComunque questa corsara, insieme alle altre, furono scelte per la grande autonomia e velocit\u00e0, camuffate con false torri, finti fumaioli, finti sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato. \nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Kinryu Maru\" fu completata nel 1937 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen Kaisha (NYK).\nLa nave era stata commissionata per essere utilizzata per trasportare passeggeri e merci varie lungo la rotta Yokohama-Liverpool, facendo tappa ad Amburgo.\nIl 23 novembre 1941 la Marina imperiale giapponese la requis\u00ec e il 25 novembre 1941 iniziava la conversione in corsara.\nIl 10 dicembre 1941 veniva registrata presso il Distretto Navale di Kure e posto sotto il comando del capitano Sakkan Oyu.\nIl 29 gennaio 1942, la \"Kinryu Maru\", insieme alla \"Kongo Maru\", veniva assegnata alla 4\u00aa Flotta della Marina imperiale giapponese, poste sotto il comando del viceammiraglio Shigeyoshi Inoue.\nIl 25 agosto 1942 viene gravemente danneggiata da una bomba di 1.000 libbre, alcune ore pi\u00f9 tardi viene affondata da una nave giapponese."}
{"id": "857693", "revid": "337", "url": "https://it.wikipedia.org/wiki?curid=857693", "title": "Polieno di Lampasco", "text": ""}
{"id": "857694", "revid": "834", "url": "https://it.wikipedia.org/wiki?curid=857694", "title": "Codeshare", "text": ""}
{"id": "857695", "revid": "633110", "url": "https://it.wikipedia.org/wiki?curid=857695", "title": "Kongo Maru", "text": "La corsara nipponica Kongo Maru si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati sia giapponesi che statunitensi.\nComunque questa corsara, insieme alle altre, furono scelte per la grande autonomia e velocit\u00e0, camuffate con false torri, finti fumaioli, finti sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato.\nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Kongo Maru\" fu completata nel 1934 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen K.K..\nLa nave era stata commissionata per essere utilizzata per trasportare passeggeri e merci varie lungo la rotta K\u014dbe-New York.\nNel settembre del 1941, la \"Kongo Maru\" ricevette nei cantieri navali di Tamano, prima, cannoni, mitragliere e tubi lanciasiluri e poi, tutte le attrezzature necessarie per il trasporto e l'utilizzo dell'aereo da osservazione.\nTali lavori di conversione terminarono nella met\u00e0 di ottobre con il montaggio di due grandi proiettori, uno da 1.100\u00a0mm, e l'altro da 900\u00a0mm.\nNell'ottobre del 1941, la \"Kongo Maru\", insieme alla \"Kinry\u016b Maru\", veniva assegnata alla 4\u00aa Flotta Combinata della Marina Imperiale giapponese, poste sotto il comando del Viceammiraglio Shigeyoshi Inoue."}
{"id": "857698", "revid": "400694", "url": "https://it.wikipedia.org/wiki?curid=857698", "title": "Ponte di comando (Star Trek)", "text": "Il ponte di comando o plancia \u00e8 il locale dal quale il capitano governa una nave stellare nell'universo immaginario del \"franchise\" di fantascienza \"Star Trek\".\nStoria.\nFin dalla prima nave della neonata Flotta Astrale, l'Enterprise (vedi Star Trek Enterprise), il ponte 1 ospita il ponte di comando (anche detto plancia di comando).\nLa plancia \u00e8 collegata con gli altri ponti da non pi\u00f9 di due turbo ascensori e successivamente (dalla serie dopo) \u00e8 possibile isolarla con un campo di forza di classe 10.\nAdiacente alla plancia c'\u00e8 l'ufficio del Capitano e la sala tattica/riunioni (vedi Serie Classica, TNG, Voyager e Enterprise). \nNella classe Intrepid della serie Star Trek Voyager, la plancia viene costellata di proiettori olografici per poter ospitare il capitano olografico d'emergenza (COE).\nContenuti.\nLa conformazione della plancia nel corso degli anni rimane sempre la medesima, infatti prevede:"}
{"id": "857699", "revid": "339392", "url": "https://it.wikipedia.org/wiki?curid=857699", "title": "Santa Xenia di Pietroburgo", "text": ""}
{"id": "857700", "revid": "7336", "url": "https://it.wikipedia.org/wiki?curid=857700", "title": "Spray", "text": ""}
{"id": "857702", "revid": "6923", "url": "https://it.wikipedia.org/wiki?curid=857702", "title": "Alfa Romeo Dauphine", "text": ""}
{"id": "857703", "revid": "889336", "url": "https://it.wikipedia.org/wiki?curid=857703", "title": "Piers Sellers", "text": "Biografia.\nSellers \u00e8 nato nella contea di Sussex in Gran Bretagna. Era sposato e padre di due figli.Nel 1976 ha conseguito un Bachelor of science in Ecologia presso l'Universit\u00e0 di Edimburgo, nel 1981 ha preso il dottorato in biometeorologia presso l'Universit\u00e0 di Leeds. Sellers ha lavorato nel campo della meteorologia prevalentemente in modelli al computer di sistemi climatici.\nNel 1982 si trasfer\u00ec con la moglie nel Maryland negli Stati Uniti d'America. Dal 1984 tent\u00f2 di diventare astronauta ma il non essere cittadino statunitense fu un problema. Nel 1991 venne naturalizzato cittadino degli Stati Uniti.\nSellers venne selezionato come astronauta dalla NASA nel 1996. La sua prima missione spaziale \u00e8 stata la STS-112 dello Shuttle del 2002 nella quale ha compiuto tre passeggiate spaziali insieme con David Wolf. Nell'estate del 2006 ha volato nuovamente con la STS-121 nella quale ha compiuto un'altra passeggiata spaziale con Michael Fossum.\nNel maggio 2010 ha partecipato alla sua ultima missione STS-132 e si \u00e8 ritirato l'anno successivo.\nNel 2016 appare nel documentario prodotto da Leonardo DiCaprio \"Punto di non ritorno - Before the Flood\".\n\u00c8 deceduto il 23 dicembre 2016 a causa di un cancro al pancreas."}
{"id": "857707", "revid": "633110", "url": "https://it.wikipedia.org/wiki?curid=857707", "title": "Ukishima Maru", "text": "La corsara nipponica \"Ukishima Maru\" si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati sia giapponesi che statunitensi.\nComunque questa corsara, insieme alle altre, furono scelte per la grande autonomia e velocit\u00e0, camuffate con false torri, finti fumaioli, finte sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato. \nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Ukishima Maru\" fu completata nel 1936 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen K.K..\nLa nave era stata commissionata per essere utilizzata per trasportare passeggeri e merci varie lungo la rotta K\u014dbe-New York.\nNel settembre del 1941, la Ukishima Maru ricevette nei cantieri navali di Tamano, prima, cannoni, mitragliere e tubi lanciasiluri e poi, tutte le attrezzature necessarie per il trasporto e l'utilizzo dell'aereo da osservazione.\nTali lavori di conversione terminarono nella met\u00e0 di ottobre con il montaggio di due grandi proiettori, uno da 1.100 mm, e l'altro da 900 mm. "}
{"id": "857715", "revid": "174925", "url": "https://it.wikipedia.org/wiki?curid=857715", "title": "Ponzio Meropio Anicio Paolino", "text": ""}
{"id": "857717", "revid": "767487", "url": "https://it.wikipedia.org/wiki?curid=857717", "title": "Michael Fossum", "text": "Fossum \u00e8 nato nel Dakota del Sud, \u00e8 sposato con Melanie London ed ha quattro figli.\nNel 1980 ha conseguito un Bachelor of science in ingegneria meccanica presso la Texas A&amp;M University seguito, nel 1981, da un master in ingegneria dei sistemi presso l'Air Force Institute of Technology. Nel 1997 ha ricevuto un master in fisica dall'Universit\u00e0 di Clear Lake presso Houston.\nCarriera.\nNell'aeronautica statunitense ha servito come comandante del 3\u00ba squadrone del corpo dei cadetti. Dopo il primo master \u00e8 stato selezionato dalla \"Air Force Test Pilot School\", dove si \u00e8 diplomato nel 1985. Anche se ha lasciato gli incarichi attivi per lavorare alla NASA, \u00e8 attualmente un colonnello della riserva dell'aeronautica statunitense.\nCarriera NASA.\nNel 1998 \u00e8 stato selezionato come astronauta, dal 1993 per\u00f2 ha lavorato in qualit\u00e0 di ingegnere dei sistemi per studiare l'utilizzo delle Sojuz come veicolo spaziale d'emergenza per la Stazione Spaziale Internazionale. Ha collaborato anche al progetto X-38.\nHa volato nella missione STS-121 dello Shuttle nella quale ha compiuto tre passeggiate spaziali con Piers Sellers. Nella missione STS-124 ha contribuito all'installazione di due componenti del Japanese Experiment Module sulla Stazione Spaziale, partecipando a tutte le tre passeggiate spaziali assieme al collega Ron Garan.\nNel 2011 ha partecipato alle missioni a lunga durata sulla Stazione Spaziale Internazionale Expedition 28 e Expedition 29, assumendo il comando di quest'ultima, fino al ritorno sulla terra avvenuto il 21 novembre."}
{"id": "857718", "revid": "633110", "url": "https://it.wikipedia.org/wiki?curid=857718", "title": "Noshiro Maru", "text": "La corsara nipponica \"Noshiro Maru\" si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviate in dossier riservati sia giapponesi sia statunitensi.\nComunque questa corsara, insieme alle altre, fu scelta per la grande autonomia e velocit\u00e0, camuffata con false torri, finti fumaioli, finte sovrastrutture e carichi fasulli, e celava, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato. \nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Noshiro Maru\" fu completata il 28 giugno 1934 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen K.K..\nLa nave era stata commissionata per essere utilizzata per trasportare passeggeri e merci varie lungo la rotta Yokohama-New York.\nTra maggio e luglio del 1941, la Noshiro Maru ricevette nei cantieri navali di Yokosuka, prima cannoni, mitragliere e tubi lanciasiluri, e poi tutte le attrezzature necessarie per il trasporto e l'utilizzo dell'aereo da osservazione.\nTali lavori di conversione terminarono nella met\u00e0 di ottobre con il montaggio di due grandi proiettori, uno da 1.100\u00a0mm, e l'altro da 900\u00a0mm. Quindi, fu posta al comando del Capitano Yoshikawa Mamoru.\nI lavori furono completati il 14 ottobre del 1941.\nFu assegnata quindi alla Divisione di sicurezza di Jokosuka del Distretto Navale di Jokosuka, sotto il comando del Viceammiraglio N. Hirata."}
{"id": "857721", "revid": "834", "url": "https://it.wikipedia.org/wiki?curid=857721", "title": "Grado (Hi-fi)", "text": ""}
{"id": "857722", "revid": "834", "url": "https://it.wikipedia.org/wiki?curid=857722", "title": "Carrefour, Haiti", "text": ""}
{"id": "857723", "revid": "767487", "url": "https://it.wikipedia.org/wiki?curid=857723", "title": "Filippo Maria Mignanti", "text": "Biografia.\nFiglio di Giuseppe Mignanti e Anna Corradi\nStudi\u00f2 presso le scuole superiori di Roncilione,\ncollegio gestito dai padri dottrinali del Beato Cesare De Bus.\nFu ordinato sacerdote e prest\u00f2 la sua opera prima a Tolfa e successivamente dal 1834 come Arciprete della Frazione di Rota.\nDal 1844 si trasfer\u00ec a Roma dove fu precettore di Urbano Sacchetti e Camillo Sacchetti figli del Marchese Girolamo Sacchetti, Foriere Maggiore dei Sacri Palazzi Apostolici.\nDurante questo periodo scrisse alcuni testi frutto di ricerche d'archivio, le monografie sulla Chiesa di S.Maria di Cibona e sull'Eremo delle Grazie, due santuari di Tolfa. Scrisse anche la storia della Chiesa della Madonna della Sughera, rimasta inedita.\nAppartenne all'Accademia dell'Arcadia. \nEntr\u00f2 nel capitolo vaticano il 3 aprile 1859 come coadiutore di monsignor Tommaso Azzocchi, come proprietario prese possesso della prebenda il primo febbraio 1863.\nL'opera principale del F. Maria Mignanti s'intitola \"Istoria del la sacrosanta patriarcale Basilica Vaticana, dalla sua fondazione sino al presente\" pubblicato nel marzo 1867 in due volumi.\nBibliografia.\n(RMR0027929) "}
{"id": "857725", "revid": "68569", "url": "https://it.wikipedia.org/wiki?curid=857725", "title": "Microsoft Basic", "text": ""}
{"id": "857727", "revid": "56818", "url": "https://it.wikipedia.org/wiki?curid=857727", "title": "Beatrix de Dia", "text": ""}
{"id": "857729", "revid": "1305772", "url": "https://it.wikipedia.org/wiki?curid=857729", "title": "La donna del tenente francese", "text": ""}
{"id": "857734", "revid": "834", "url": "https://it.wikipedia.org/wiki?curid=857734", "title": "Manitoba (lago)", "text": ""}
{"id": "857737", "revid": "131358", "url": "https://it.wikipedia.org/wiki?curid=857737", "title": "Liga-Pokal", "text": ""}
{"id": "857743", "revid": "56818", "url": "https://it.wikipedia.org/wiki?curid=857743", "title": "Beatritz de Dia", "text": ""}
{"id": "857747", "revid": "1305772", "url": "https://it.wikipedia.org/wiki?curid=857747", "title": "Il latitante", "text": ""}
{"id": "857748", "revid": "76963", "url": "https://it.wikipedia.org/wiki?curid=857748", "title": "Victor Schertzinger", "text": "La sua attivit\u00e0 di compositore unita a quella di regista resta inusuale nel panorama del cinema hollywoodiano. Numerosi suoi lavori musicali furono utilizzati per i film da lui diretti. Schertzinger ottenne il primo premio Oscar alla migliore colonna sonora nel 1935 per \"Una notte d'amore\", film che era stato candidato anche per la miglior regia.\nBiografia.\nNato in Pennsylvania nel 1890, Victor Schertzinger inizi\u00f2 a suonare a otto anni. Studi\u00f2 musica alla Brown University e all'Universit\u00e0 di Bruxelles, diventando un virtuoso del violino e girando poi l'Europa tenendo dei concerti. Ritornato negli Stati Uniti, and\u00f2 a vivere a Los Angeles dove divent\u00f2 direttore d'orchestra.\nNel 1916 si avvicin\u00f2 al mondo del cinema, componendo l'accompagnamento musicale per \"Civilization\", un kolossal prodotto da Thomas H. Ince. Ince, colpito dal suo stile e visto che Charles Ray, star del cinema muto, si trovava molto a suo agio a lavorare con il compositore, pens\u00f2 di affidare a Schertzinger la regia dei film di Ray, molti dei quali furono dei successi al botteghino.\nIl vero successo per lui arriv\u00f2 per\u00f2 con il passaggio del cinema al sonoro, quando Schertzinger pot\u00e9 unire i suoi talenti - quello di compositore e quello di regista - nelle commedie da lui girate per la Paramount e per altri studi hollywoodiani.\nNei primi anni quaranta, diresse alcuni dei musical della serie \"Road to...\", \"La danzatrice di Singapore\" (1940) e \"Avventura a Zanzibar\" (1941), che avevano come protagonisti Bing Crosby e Bob Hope,\nEra sposato con Julia E. Nicklin Schertzinger (1890-1987).\nMorte.\nVictor Schertzinger mor\u00ec il 26 ottobre 1941 per un attacco cardiaco poco tempo dopo aver completato \"The Fleet's In\", il suo ultimo film che usc\u00ec nel 1942. \u00c8 sepolto al Forest Lawn Memorial Park di Glendale."}
{"id": "857751", "revid": "1702319", "url": "https://it.wikipedia.org/wiki?curid=857751", "title": "Chiesa di San Giovanni Battista (Casnigo)", "text": "La chiesa arcipresbiterale plebana di San Giovanni Battista e San Sebastiano \u00e8 la parrocchiale di Casnigo, in provincia e diocesi di Bergamo; \u00e8 matrice di tutte le chiese della Val Gandino.\nStoria.\nRisalente al XII secolo fu citata nella lista delle chiese presenti sul territorio bergamasco del 1260 e dipendente dalla pieve di Nembro, risultante intitolata ai santi Giorgio e Giovanni. Fu poi indicata nella \"Nota essclesiarum civitati et episcopatus Bergomi\" del 1360 voluta da Bernab\u00f2 Visconti che elenca le chiese e i monasteri per averne una conoscenza delle rendite e quindi delle tasse da imporre.Fu dichiarata chiesa arcipresbiteriale dal vescovo Giovanni Barozzi il 10 giugno 1460. Gli atti della visita pastorale del vescovo Pietro Lippomano del 1535, descrivono l'aula della chiesa in un'unica navata, con quattro altari, il presbiterio e il catino absidale, completamente affrescati \"di un certo valore\", facendo riferimento alle pitture eseguite da Giovanni Marinoni nel decennio dal 1483 al 1493.Di probabile fattura marinoniana \u00e8 quanto citato nella visita pastorale di san Carlo Borromeo del 9 ottobre 1575, il quale descrive sempre la chiesa ricca di affreschi aggiungendo una ancona lignea sull'altare di San Sebastiano che potrebbe far riferimento ad una commissione sempre del Marinoni risalente al 1513 forse terminata dal figlio Bernardino.Originariamente da forma rotonda, venne riedificata all'inizio del XVII secolo con l'inizio dei lavori datato 3 novembre 1618, incorporando la chiesa preesistente\nDescrizione.\nEstern.\nSi tratta di una costruzione piuttosto singolare, proporzionata con un impianto a tetragono con tipici speroni in ceppo ai fianchi.\nLa facciata presenta un inconsueto prospetto a coronamento orizzontale, in cui si collocano con pulitezza rinascimentale gli elementi in pietra arenaria: il portale, le nicchie con le statue di san Pietro e san Paolo, la finestra serliana ed il ritmato fatigio.\nInterno.\nLa cinquecentesca tribuna dell'altare maggiore presenta un tronetto su cui viene esposto il Santissimo nelle maggiori solennit\u00e0, nonch\u00e9 un'architettura ad ordini sovrapposti, con nicchie, edicolette, colonnine corinzie e tortili e 100 sculture, il tutto sorretto da 24 leoncini.\nInoltre la chiesa \u00e8 molto dotata in quanto ad arredi e paramenti sacri.\nNumerosi e pregevoli sono infatti i dipinti che vi sono conservati: una Madonna bizantina su tavola del XV secolo, l\"'Incoronazione di Maria\" di Gian Paolo Cavagna, prima sua opera conosciuta, una pala di Carlo Ceresa e la \"Madonna di Loreto tra i santi Rocco, Sebastian, vescovo Narno e Giovanni Battista\" del Quattrocento.\nTra i paramenti si annoverano tra i pi\u00f9 preziosi il parato funebre di I classe composto da un piviale, una pianeta e due tunicelle, stole, manipoli, borsa del corporale e velo del calice; il piviale di san Sebastiano, risalente al XV secolo, in broccato veneziano porpora con ricami raffiguranti scudo e galloni dorati e la raffigurazione di santi; il parato \"in terzo\" composto da una pianeta, un piviale, due tunicelle, stole, manipoli, borsa del corporale e velo del calice in ganzo secentesco; una pianeta violacea del XVI secolo; il parato del Corpus Domini con pianeta, due tunicelle, tre piviali, stole, manipoli, borsa del corporale e velo del calice in broccato dorato settecentesco; una pianeta in seta con ricami in filo d'oro a sbalzo ed applique di pietre preziose. Sono inoltre presenti molti paramenti meno preziosi ma antichi tuttora utilizzati. \nDa notare anche il baldacchino del \u201cCorpus Christi\u201d in filo d'oro e di seta risalente al XIX secolo.\nNella sagrestia si conserva lo stendardo d'ottima fattura, della Madonna d'Erbia con i santi martiri patroni.\nIl campanile, risalente al XII secolo, in pietra ospita un concerto di 8 campane in Reb3 fuso dalla ditta Angelo Ottolina nel 1950."}
{"id": "857754", "revid": "1305772", "url": "https://it.wikipedia.org/wiki?curid=857754", "title": "Smoke", "text": ""}
{"id": "857755", "revid": "125804169", "url": "https://it.wikipedia.org/wiki?curid=857755", "title": "Betty White", "text": "\u00c8 nota per numerosi ruoli televisivi, come quello di Sue Ann Nivens nella serie \"Mary Tyler Moore\" (1973-1977) e di Rose Nylund in \"Cuori senza et\u00e0\" (1985-1992). A partire dalla seconda met\u00e0 degli anni ottanta prese parte a numerose altre serie televisive, fra cui \"The Carol Burnett Show\", \"Santa Barbara\" (1988), \"I Simpson\" (2000-2007), \"Boston Legal\" (2005-2008), \"Beautiful\" (2006-2009), \"Ugly Betty\" (2008), \"My Name is Earl\" (2009), \"Community\" (2010). Dal 2010 al 2015 fu tra le protagoniste della sit-com \"Hot in Cleveland\", nella parte di Elka Ostrovsky.\nAl cinema prese parte a film come \"Tempesta su Washington\" (1962), \"Pioggia infernale\" (1998), \"Storia di noi due\" (1999), \"Ricatto d'amore\" (2009) e \"Ancora tu!\" (2010). Nella sua carriera ottenne oltre 20 candidature agli Emmy Awards, vincendone 7, e fu candidata pi\u00f9 volte per i Golden Globe. Nel 2012, all'et\u00e0 di 90 anni, vinse il suo primo Grammy Award. Ha due stelle sulla Hollywood Walk of Fame.\nBiografia.\nGli inizi e il successo con il \"Mary Tyler Moore Show\".\nDotata di grande versatilit\u00e0 e senso dell'umorismo, spazi\u00f2 dal cinema alla televisione americana, di cui fu una delle star incontrastate, vincendo ben sette volte l\"Emmy Awards\" e molti altri premi.\nDebutt\u00f2 nei primi anni quaranta come modella, per poi apparire, nel 1945, nel film-documentario \"Il tempo di uccidere\". Nel 1949 ottenne il primo piccolo ruolo nella serie \"Hollywood on Television\", in cui interpret\u00f2 una centralinista. Negli anni cinquanta interpret\u00f2 ruoli importanti in televisione. Dal 1953 al 1955 partecip\u00f2 come protagonista e produttrice a \"Life with Elizabeth\", mentre dal 1956 al 1958 apparve in \"Date with the Angels\", oltre che al cinema in un paio di film. Fu spesso ospite del game show \"Password\", condotto da Allen Ludden, che spos\u00f2 in terze nozze nel 1963.\nNegli anni sessanta lasci\u00f2 temporaneamente il mondo dello spettacolo per dedicarsi alla vita privata. Al ritorno sulle scene, dal 1973 fino al 1977 apparve nel celebre \"Mary Tyler Moore Show\", dove interpret\u00f2 Sue Ann Stevens, ruolo grazie al quale ottenne grande successo negli Stati Uniti, diventando una delle regine della TV e facendosi apprezzare sia dal pubblico che dalla critica, che le confer\u00ec due Emmy Awards come miglior attrice non protagonista di una sit-com, su svariate candidature. Conclusa l'esperienza nello show, la White ne present\u00f2 uno tutto suo, il \"Betty White Show\", in onda dal 1977 al 1978.\nDurante il decennio altern\u00f2 i ruoli in TV e nel 1975 fu guest-star nel telefilm \"Ellery Queen\" e nel \"Carol Burnett show\". Dal 1983 al 1985 fu nel cast della serie \"Mama's family\" assieme a Rue McClanahan, futura collega di \"Cuori senza et\u00e0\", che sar\u00e0 trasmesso con enorme successo dal 1985 al 1992, seguito dallo \"spin off\" \"Cuori al Golden Palace\", andato in onda per una sola stagione nel 1992-1993.\nLa fama internazionale con \"Cuori senza et\u00e0\".\nNel 1985 ottenne la consacrazione con il telefilm \"Cuori senza et\u00e0\", nel quale interpret\u00f2 il personaggio di Rose Nylund, una donna che ha passato la mezza et\u00e0, di famiglia norvegese stabilitasi nel Minnesota, e che, in difficolt\u00e0 economiche, arriva a Miami, in Florida, dove trova una villetta che condivider\u00e0 con tre amiche, interpretate da Bea Arthur, Rue McClanahan e Estelle Getty. Il suo personaggio \u00e8 uno dei pi\u00f9 esilaranti della serie, una donna sincera, svampita ma sempre pronta ad aiutare le amiche nei momenti di sconforto.\nLa serie dur\u00f2 sette anni e diede alla White una visibilit\u00e0 internazionale senza precedenti, oltre a numerosi premi come l'Emmy come miglior attrice, (su 7 candidature) e quattro candidature al Golden Globe. Negli anni '90 venne girato un breve spin-off della serie, \"Cuori al Golden Palace\", con gli stessi attori della serie madre, andato in onda dal 1992 al 1993.\nGli anni '90 tra cinema e TV.\nIn seguito apparve in decine di serie televisive, come \"Ally McBeal\", \"Susan\", \"Tutto in famiglia\" (nel quale interpret\u00f2 una governante stile Mary Poppins), \"Providence\", \"That '70s Show\", \"The Practice - Professione avvocati\" (nel ruolo di Catherine Piper che riprender\u00e0 in \"Boston Legal\"), \"Everwood\" e \"Malcolm\".\nNel 1996 ottenne un ennesimo Emmy Awards per la partecipazione speciale a un episodio de \"The John Larroquette Show\". Nello stesso anno ricevette una stella sulla Hollywood Walk of Fame, per i contributi all'industria televisiva e per la grande notoriet\u00e0.\nSul grande schermo, recit\u00f2 con Leslie Nielsen in \"L'occasione della mia vita\" (1991), Morgan Freeman in \"Pioggia infernale\" (1996) e interpret\u00f2 la moglie di Robert Wagner in \"Dennis colpisce ancora\" (1998). Nel 1999 fu nel cast di \"Storia di noi due\" con Bruce Willis e, nello stesso anno, interpret\u00f2 una stravagante vedova, Delores Bickerman, che nutre un coccodrillo gigante con le proprie vacche nel film \"Lake Placid\". Lavor\u00f2 inoltre al doppiaggio del film \"Bisbiglio, elefantino coraggioso\" (2000).\nTorn\u00f2 alla sitcom e nel 1999 interpret\u00f2 diversi episodi della serie \"Ally McBeal\", riconfermandosi grande interprete brillante, e ricevendo l'American Comedy Awards come miglior attrice.\nGli anni 2000.\nNegli anni 2000 prese parte in veste di \"guest star\" a due celebri cartoni, \"I Simpson\" (nel 2000 poi nel 2007) e \"I Griffin\" nel 2006.\nNel 2003 affianc\u00f2 Steve Martin nel film \"Un ciclone in casa\", mentre nel 2005 entr\u00f2 nel cast di \"Boston Legal\", nel quale interpret\u00f2 Catherine Piper per alcune puntate. Nel 2006 ebbe un ruolo di primo piano nella serie televisiva \"Beautiful\", nella parte di Ann Douglas, madre di Stephanie Forrester (Susan Flannery) e di Pamela Douglas (Alley Mills). Rest\u00f2 nel cast della serie fino al 2009, anno in cui il personaggio di Ann muore.\nNel febbraio 2007 fece un cameo nel ruolo di s\u00e9 stessa nel decimo episodio della seconda serie di \"Ugly Betty\", serie che la stessa White aveva parodiato l'anno precedente in alcuni filmati trasmessi durante la cerimonia dei \"TV Land Awards\".\nNel giugno 2008 vinse il TV Land Awards alla carriera e partecip\u00f2 alla serata assieme a Rue McClanahan e Beatrice Arthur; nel 2009 interpret\u00f2 la parte di nonna Annie nel film \"Ricatto d'amore\", con Sandra Bullock e Ryan Reynolds, ottenendo la candidatura sia agli MTV Movie Awards che ai Teen Choice Awards.\nIl 23 gennaio 2010 fu premiata a Los Angeles con il Life Achievement Award dallo Screen Actors Guild, il sindacato che rappresenta pi\u00f9 di 100.000 attori del cinema e del piccolo schermo, e che rese onore alla sua lunghissima e brillante carriera nella televisione americana.\nIl successo di \"Hot in Cleveland\" e il primo Grammy Awards.\nNel maggio 2010 partecip\u00f2 allo spettacolo televisivo \"Saturday Night Live\", vincendo il suo settimo Emmy Awards. Nello stesso anno usc\u00ec nelle sale il film \"Ancora tu!\", che la vide protagonista insieme a Kristen Bell, Jamie Lee Curtis e Patrick Duffy. Partecip\u00f2 inoltre alla prima puntata della seconda stagione di \"Community\", brillante sit-com statunitense, ricoprendo il ruolo della stramba professoressa di antropologia.\nDal 2010 fu protagonista insieme a Valerie Bertinelli, Jane Leeves e Wendie Malick della serie TV comica \"Hot in Cleveland\", in onda su Tv Land e trasmessa in Italia da Fox Life, in cui interpret\u00f2 la parte di Elka Ostrowsky. Grazie alla sua brillante interpretazione, nel 2011 ottenne l'ennesima candidatura per l'Emmy Awards nella categoria \"miglior attrice non protagonista\", e nel 2011 e 2012 vinse lo Screen Actors Guild Award come miglior attrice comica.\nNel 2011 la cantante emergente Luciana la scelse per partecipare al suo singolo \"I'm still Hot\". Il brano venne pubblicato il 22 settembre 2011 e il 7 ottobre 2011 il video usc\u00ec su YouTube, raggiungendo in poco tempo oltre 1 milione di visualizzazioni.\nTra il 2011 e il 2012 partecip\u00f2 a \"Lorax - Il guardiano della foresta\", dove prest\u00f2 la voce al personaggio di Norma. Con lei nel cast Danny DeVito (il protagonista Lorax) e, tra gli altri, Zac Efron e Taylor Swift. Nel 2012, a 90 anni, ricevette il suo primo Grammy Awards nella categoria \"Best Spoken Word Album\" per l'album \"If You Ask Me (And of Course You Won't)\". Sempre nello stesso anno, la sua statua di cera fu collocata al celebre museo \"Madame Tussauds\" di Londra.\nTra il 2012 e il 2013 present\u00f2 lo spettacolo in TV\"Betty White's Off Their Rockers\" sulla NBC, che le valse la candidatura consecutiva agli Emmy Awards come miglior conduttrice nel 2012 e 2013. Nel 2015 ricevette sia il suo primo People's Choice Awards come \"icona della tv\", che il quarto TV Land Awards come \"leggenda della tv\".\n\u00c8 morta nel sonno il 31 dicembre 2021 a Los Angeles, a causa di un ictus avuto sei giorni prima, poche settimane prima di compiere 100 anni.\nVita privata.\nDi lontane origini tedesche, gallesi e greche, Betty White \u00e8 stata sposata per tre volte: con l'aviatore Frederick Richard Barker nel 1945 per pochi mesi, con il direttore dei casting Lane Allan dal 1947 al 1949, e dal 1963 al 1981 (anno della morte del marito) con l'attore Allen Ludden, morto di cancro. Non ha avuto figli.\nDoppiatrici italiane.\nDa doppiatrice \u00e8 sostituita da:\nPremi e candidature.\nEmmy Awards.\nVinti:\nCandidature:\nGolden Globe.\nCandidature:\nGrammy Awards.\nVinti:\nScreen Actors Guild Awards.\nVinti:\nCandidature:\nTV Land Award.\nVinti:\nMTV Movie Awards.\nCandidatura:\nPeople's Choice Awards.\nVinti:\nCandidature:\nAmerican Comedy Awards.\nVinti:\nCandidatura:"}
{"id": "857756", "revid": "119159", "url": "https://it.wikipedia.org/wiki?curid=857756", "title": "Roberto Antoni", "text": ""}
{"id": "857758", "revid": "15756", "url": "https://it.wikipedia.org/wiki?curid=857758", "title": "Juan Ignacio Chela", "text": "Destro, ha nel rovescio bimane il suo colpo migliore.\nCarriera.\nTennista amante della terra battuta, vince su questa superficie tutti e sei i titoli in singolare. Ha raggiunto il suo miglior ranking in classifica nel 2004, con la quindicesima posizione mondiale.\nNel 2001 viene sospeso per tre mesi dal circuito Atp in quanto risultato positivo ad un controllo antidoping.\nIl 3 dicembre 2012 annuncia il suo ritiro dalla carriera agonistica."}
{"id": "857767", "revid": "599013", "url": "https://it.wikipedia.org/wiki?curid=857767", "title": "Guillermo Vilas", "text": "\u00c8 il tennista con il maggior numero di vittorie su terra battuta nell'era open con 681 partite vinte, il sesto tennista con il maggior numero di partite vinte, 951, e il nono per numero di titoli ATP vinti, 62. Ha vinto 4 tornei del Grande Slam e 1 ATP Finals. \u00c8 stato n\u00ba 1 del Grand Prix, circuito ufficiale dell'ITF, nelle stagioni 1974, 1975 e 1977. La rivista \"World Tennis\", l'Agence France-Presse e l'autore Michel Sutter, tra le altre classifiche specializzate, l'hanno catalogato come n\u00ba 1 mondiale dell'anno 1977. Arriv\u00f2 al n\u00ba 2 del ranking ATP il 30 aprile 1975, posizione che occup\u00f2 per 83 settimane. \u00c8 stato inserito nell'International Tennis Hall of Fame nel 1991.\nCarriera.\n1970-1973: primi anni.\nApparso nel circuito come dilettante fin dal 1969, la sua carriera professionistica inizia l'anno seguente. Nei primi anni di carriera ottiene scarso successo. Nel 1970 partecipa per la prima volta a un torneo del Grande Slam sull'erba di Wimbledon, ma la sua breve avventura termina al primo turno contro l'indiano Premjit Lall.\nDopo un 1971 completamente in ombra l'anno seguente raggiunge il terzo turno all'Open di Francia; viene nuovamente eliminato al primo turno a Wimbledon e al secondo dell'US Open. Tra gli Slam di Londra e New York riesce a raggiungere la prima finale della sua carriera al Cincinnati Open 1972 contro Jimmy Connors, perdendola per\u00f2 per 6-3, 6-3. In fine di stagione raggiunge nuovamente la finale al torneo casalingo di Buenos Aires, perdendo in cinque set contro il tedesco Karl Meiler.\nNel 1973 dopo alcuni piazzamenti di rilievo vince il suo primo torneo professionistico a novembre a Buenos Aires, battendo Bj\u00f6rn Borg nella finale.\n1974-1976: scalata al vertice.\nIl 1974 \u00e8 l'anno dei primi grandi successi, in luglio vince due tornei consecutivi a Gstaad (su Manuel Orantes) e Hilversum, poi raggiunge anche la finale a Washington perdendo per mano di Harold Solomon. Il mese successivo vince a Louisville e Montr\u00e9al e a fine anno vince anche a Teheran e Buenos Aires. Conclude la stagione con la vittoria nel Masters di fine anno (alla sua prima apparizione) superando quasi tutta l'\u00e9lite del tennis mondiale: Bj\u00f6rn Borg, Onny Parun, John Newcombe, Ra\u00fal Ram\u00edrez e in finale Ilie N\u0103stase. Chiude l'anno al quinto posto del ranking mondiale.\nIl 1975 inizia con una serie di prestazione deludenti e solo a maggio, con l'inizio della stagione sulla terra battuta (superficie preferita dell'argentino), arriva il primo successo a Monaco di Baviera. All'Open di Francia disputa un grande torneo ma in finale non pu\u00f2 nulla contro il re della terra battuta Bj\u00f6rn Borg che lo sconfigge nettamente in tre set. A Wimbledon raggiunge i quarti di finale perdendo contro Roscoe Tanner. In estate vince a Hilversum, a Washington e a Louisville. Nell'ultimo slam di stagione arriva in semifinale perdendo contro Manuel Orantes. Nel finale di stagione vince per la terza volta il torneo di Buenos Aires e nel Master di fine anno \u00e8 sconfitto in semifinale da Ilie N\u0103stase. Chiude l'anno al numero due della classifica mondiale.\nCome l'anno precedente anche nel 1976 i risultati di rilievo arrivano con l'inizio dei tornei sulla terra battuta. Agli internazionali d'Italia perde in finale contro Adriano Panatta e all'Open di Francia dopo aver superato Belus Prajoux e Corrado Barazzutti viene eliminato da Harold Solomon. A Wimbledon riesce ad eliminare lo specialista delle superfici veloci Tony Roche ma nei quarti di finale si deve arrendere a Borg. Dopo Londra vince a Montr\u00e9al e raggiunge la semifinale all'US Open (battuto da Jimmy Connors), poi si aggiudica i torneo di San Paolo e Buenos Aires e arriva in semifinale al Masters perdendo contro Wojciech Fibak. Chiude l'anno al sesto posto della classifica mondiale.\n1977: l'anno dei record.\nVilas inizia il 1977 partecipando all'Australian Open (che in quell'anno si tenne due volte, a gennaio e dicembre). Il torneo in quel periodo fu caratterizzato dalle defezioni di quasi tutti i top player, per questo Vilas riusc\u00ec a raggiungere la finale (su erba, superficie a lui sfavorita) perdendo contro Roscoe Tanner, unico giocatore di rilievo incontrato durante il torneo.\nIn febbraio vinse il suo primo torneo a Springfield, poi in marzo arriv\u00f2 in finale a Nizza perdendo contro Borg, il mese successivo vinse a Buenos Aires e a Virginia Beach in preparazione al Roland Garros. A Parigi riesce a vincere il suo primo torneo del grande slam approfittando dell'assenza del grande favorito Borg e superando con grande autorevolezza Wojciech Fibak, Ra\u00fal Ram\u00edrez e Brian Gottfried perdendo un solo set in tutto il torneo.\nDopo il trionfo di Parigi non riusc\u00ec a ripetersi al torneo di Wimbledon, in cui fu eliminato al terzo turno. Dopo lo slam londinese Vilas infil\u00f2 una serie di vittorie in tornei di alto livello; a luglio in quattro settimane vinse altrettanti tornei: a Kitzb\u00fchel battendo Jan Kode\u0161 in finale, a Washington contro Brian Gottfried, Louisville su Eddie Dibbs e infine a South Orange contro Roscoe Tanner. Dopo una settimana di pausa prosegu\u00ec la striscia vincente a Columbus, ancora contro Gottfried e soprattutto agli US Open 1977 si impose superando nell'ordine Santana, Mayer, Amaya e Higueras nei primi turni. Poi il semisconosciuto Raymond Moore nei quarti, Harold Solomon in semifinale e soprattutto il numero 1 della classifica mondiale Jimmy Connors in finale. Durante il torneo ha vinto 106 games lasciandone agli avversari solo 41, stabilendo quindi un record di set vinti pari al 72,1%.\nDopo la vittoria di New York si prende due settimane di pausa e si ripresenta a Parigi Bercy vincendo il settimo torneo consecutivo ed estendendo la sua striscia vincente a 42 partite consecutive. La settimana successiva arriva in finale all'Aix-en-Provence Open ma si ritira sul punteggio 1-6, 5-7 in favore di Ilie N\u0103stase in segno di protesta contro l'uso da parte del rumeno della controversa racchetta con \"incordatura spaghetti\" (che infatti verr\u00e0 bandita poco dopo quella partita), mettendo fine alla sua striscia record di 46 vittorie consecutive.\nDopo la sconfitta per ritiro contro N\u0103stase si impone in sequenza nei tornei di Tehran, Bogot\u00e1, Santiago, Buenos Aires e Johannesburg, infilando una nuova sequenza di 26 vittorie consecutive. Al masters di fine anno sconfigge Manuel Orantes e Jimmy Connors nel girone e viene dichiarato vincitore per walkover anche contro Eddie Dibbs (i walkover non vengono conteggiati come vittorie) portando a 28 la sua striscia vincente che tuttavia verr\u00e0 interrotta in semifinale da Bj\u00f6rn Borg per 6-3, 6-3. Nonostante i risultati da record chiude l'anno al secondo posto del ranking mondiale per l'ATP, con un bilancio di 145-15, dando origine a delle controversie sulla gestione dei punti per la classifica.\nA fine stagione i record stabiliti sono molteplici, oltre alla striscia di 46 vittorie consecutive su qualsiasi superficie ha stabilito anche il record di 53 vittorie consecutive sulla terra battuta (superato da Rafael Nadal nel 2006). Inoltre ha vinto 16 tornei ATP (record), di cui 14 sulla terra battuta (record) e vinto 145 partite in una sola stagione (record, includendo anche i match non ufficiali).\n1978-1983: al vertice.\nNel 1978 vince due tornei sulla terra battuta ad Amburgo e Monaco di Baviera in preparazione all'Open di Francia, in cui deve difendere il titolo conquistato l'anno prima. Nel torneo supera il giovane talentuoso Noah e il vecchio campione Ashe nei primi turni. Poi supera Hans Gildemeister e Dick Stockton e in finale affronta il grande assente dell'edizione precedente Borg, uscendone nettamente sconfitto in tre set. A Wimbledon arriva al terzo turno e all'US Open al quarto. Nell'ultimo slam stagionale approfitta della povert\u00e0 del tabellone per imporsi nel torneo su erba superando Tony Roche, Hank Pfister e John Marks. Nel corso della stagione vince anche a Gstaad, South Orange, Aix-en-Provence e Basilea. Non partecipa al Masters di fine anno e chiude al terzo posto del ranking mondiale.\nIl 1979 inizia con due finali ravvicinate nel mese di gennaio, la prima ad Hobart in cui si impone su Mark Edmondson e la seconda a Richmond in cui per\u00f2 si arrende a Bj\u00f6rn Borg. In marzo raggiunge la finale a Stoccarda ma perde contro Fibak. A maggio in preparazione al Roland Garros raggiunge la finale a Roma ma viene sorprendentemente battuto in cinque set da Vitas Gerulaitis. Anche a Parigi viene inaspettatamente battuto da V\u00edctor Pecci. Dopo diversi mesi di astinenza riesce a vincere nuovamente un torneo in luglio a Washington, prendendosi la rivincita contro Pecci. Il mese successivo perde in finale ad Indianapolis contro Connors e poi a fine anno si aggiudica per la settima volta in carriera il torneo di Buenos Aires. In Australia difende con successo il suo titolo all'Australian Open, conquistando contro John Sadri il quarto ed ultimo titolo nel grande slam della sua carriera. Nel Masters di fine anno viene eliminato nel girone eliminatorio con un bilancio di una vittoria (Gerulaitis) e due sconfitte (Solomon e McEnroe), a fine anno \u00e8 numero 6 della classifica mondiale.\nNel 1980 continua ad essere uno dei giocatori di riferimento del circuito, aggiudicandosi per la prima volta gli Internazionali d'Italia a Roma (su Yannick Noah), Kitzb\u00fchel (su Ivan Lendl) e Palermo (su Paul McNamee). Inoltre raggiunge le finali di Monte Carlo (battuto dall'eterna bestia nera Borg), Amburgo (sconfitto da Harold Solomon), Madrid (Jos\u00e9 Luis Clerc) e Barcellona (Lendl). Per quanto riguarda il Grande Slam il risultato migliore lo ottiene all'Australian Open, in cui era campione delle ultime due edizioni, eliminato in semifinale da Kim Warwick dopo aver sconfitto il giovane e promettente Pat Cash, futuro specialista dei campi d'erba. All'Open di Francia approda nei quarti di finale ma si deve arrendere a Solomon, a Londra non partecipa e a New York esce per mano di Wojciech Fibak al quarto turno. Nel Masters di fine stagione vince contro Solomon ma perde contro Connors e Lendl venendo eliminato al termine della prima fase. Chiude l'anno al quarto posto della classifica mondiale.\nIl 1981 inizia con grandi risultati, nei primi quattro mesi dell'anno vince tre tornei (Mar del Plata, Cairo e Houston) e approda in finale anche a Boca Raton (battuto da John McEnroe) e Monte Carlo (in cui la finale con Connors verr\u00e0 interrotta, i due si spartiranno il premio in palio). Tuttavia il resto della stagione si rivela deludente, soprattutto nei tornei del grande slam in cui non brilla in nessuno dei quattro appuntamenti: all'Open di Francia e all'US Open arriva al quarto turno, in Australia al terzo turno e invece a Wimbledon viene eliminato alla prima partita. Nel finale di stagione arriva in finale anche a Barcellona e Buenos Aires ma le perde entrambe per mano di Lendl. Nel Masters di fine stagione viene eliminato al termine della prima fase avendo vinto solo contro Clerc. Chiude l'anno al quarto posto della classifica mondiale.\nIl 1982 \u00e8 l'ultimo anno da grande protagonista, nella prima parte di stagione si aggiudica nel giro di poche settimane i tornei di Buenos Aires, Rotterdam e Milano (gli ultimi due contro Connors nelle finali). In aprile vince a Monte Carlo contro Lendl e il mese successivo supera nuovamente Lendl nella finale di Madrid. All'Open di Francia disputa la sua ottava e ultima finale in un torneo del grande slam (la quarta a Parigi) perdendo contro il giovanissimo debuttante Mats Wilander; lungo il torneo aveva eliminato Yannick Noah e Jos\u00e9 Higueras. Dopo Wimbledon (a cui non partecipa) vince a Boston e Kitzb\u00fchel raggiungendo anche la finale a Gstaad. A New York perde in quattro set la semifinale contro Jimmy Connors e non partecipa all'Australian Open. Nel Masters di fine anno supera nella prima partita Andr\u00e9s G\u00f3mez ma viene a sua volta superato nel turno successivo da John McEnroe. Chiude l'anno al quarto posto della classifica mondiale.\nNel 1983 i suoi risultati subiscono una considerevole flessione, in febbraio vince due tornei World Championship Tennis consecutivi a Richmond e Delray Beach e il mese successivo viene sconfitto in finale da Lendl a Hilton Head e da Mayer a Rotterdam. A Parigi viene eliminato da Higueras nei quarti di finale mentre negli altri slam di stagione non impressione venendo eliminato al primo (Wimbledon) e terzo (New York) turno. In luglio vince l'ultimo torneo della sua carriera a Kitzbuhel contro Henri Leconte. Chiude l'anno all'undicesimo posto del ranking, per la prima volta dal 1973 fuori dalla top ten.\n1984-1989: fine carriera.\nA partire dal 1984 Vilas esce dal giro dei protagonisti del tennis mondiale, sprofondando sempre pi\u00f9 in classifica: 28\u00ba nel 1984, 39\u00ba l'anno successivo. Nel 1986 ottiene gli ultimi risultati della carriera raggiungendo la finale a Forest Hills contro Yannick Noah e i quarti di finale all'Open di Francia, battuto da Johan Kriek. Nel 1988 chiude la stagione per la prima volta fuori dalla top-100 e l'anno successivo si ritira, in quel momento era posizionato al numero 408 della classifica mondiale.\nStile e caratteristiche tecniche.\nVilas si pu\u00f2 considerare a pieno titolo uno dei primi seguaci del contemporaneo Bj\u00f6rn Borg. L'argentino amava giocare da fondo campo scendendo molto raramente a rete e privilegiava i colpi di rimbalzo; giocatore mancino, abilissimo sulla terra rossa (non a caso deteneva fino al 2006 il record di 53 vittorie consecutive su questa superficie, record battuto da Rafael Nadal), si differenziava tuttavia dalla maggior parte dei regolaristi per il suo uso del rovescio ad una sola mano, contrariamente alla maggior parte dei giocatori di fondo campo che imitavano Borg e Connors nel loro rovescio a due mani. Queste caratteristiche unite alla grande resistenza e prestanza fisica, dovuta ad allenamenti costanti faticosi ed intensi, gli consentirono di vincere molte partite lunghe sfruttando la migliore condizione fisica nel finale rispetto all'avversario.\nViene considerato l'inventore dello spettacolare colpo in cui il tennista spalle alla rete colpisce la pallina facendo passare la racchetta tra le gambe. Lui stesso coni\u00f2 il nome di \"Gran Willy\" per questo colpo.\nStatistiche e record.\nVilas \u00e8 stato il primo giocatore ad aver raggiunto le 900 vittorie da professionista ed in carriera ha vinto un totale di 920 incontri su 1201 disputati. Risulta al quarto posto della classifica dei tennisti con il maggior numero di vittorie dopo Connors (1243), Federer (1229), Lendl (1071) e Nadal (967).\nNel suo palmar\u00e8s si contano 62 tornei, tra cui 4 prove del Grande Slam.\nAl Roland Garros l'argentino ha raggiunto la finale in altre 3 occasioni: nel 1975 e nel 1978 fu battuto da Bj\u00f6rn Borg mentre nel 1982 fu fermato da un giovanissimo Mats Wilander; proprio quella del 1982 \u00e8 stata la finale del Roland Garros pi\u00f9 lunga della storia, essendo durata quattro ore e quarantadue minuti.\nLa vera sfortuna di Vilas fu vivere il suo momento migliore negli anni di dominio di Borg, come altri tennisti di quel tempo del resto. \u00c8 opinione comune, infatti, che senza la presenza dello svedese, l'argentino avrebbe potuto vincere sicuramente pi\u00f9 dell'unico titolo a Parigi conquistato. Non a caso nelle finali del 1975 e 1978 venne fermato proprio da Borg. Col ritiro di quest'ultimo il Poetino (questo il soprannome di Vilas in Italia) ebbe un'ultima volta la possibilit\u00e0 di tornare sul trono degli open di Francia, ma stavolta a batterlo fu un altro, giovanissimo svedese (17 anni appena): Mats Wilander, erede diretto di Borg.\nDetiene il record di vittorie consecutive su ogni superficie dell'Era Open con una striscia di 46 realizzata nel 1977, interamente su terra, ed interrotta da Ilie N\u0103stase nella famosa finale del torneo di Aix-en-Provence.\nPolemica per il No. 1 della classifica ATP.\nNonostante la serie straordinaria di vittorie nel 1977, non diventer\u00e0 numero 1 del mondo a causa del sistema di conteggio dei punti, che l'ATP si \u00e8 sempre rifiutata di rivedere. Alla fine del 2014 il giornalista argentino Eduardo Puppo insieme al matematico rumeno Marian Ciulpan ha consegnato un rapporto dettagliato con oltre 1.200 schede nel periodo 1973-78, in cui si conclude che Vilas aveva i punti e la media abbastanza per diventare numero 1 scavalcando Connors non nel 1977, ma per cinque settimane nel 1975, a partire dal 22 settembre, e durante le due prime settimane del 1976. I documenti furono acquisiti dall\u2019ATP, e sebbene non fosse confutato, il numero 1 di Vilas non fu formalizzato in prima istanza. Il rapporto \u00e8 attualmente in fase di studio da parte dell'ATP."}
{"id": "857771", "revid": "547034", "url": "https://it.wikipedia.org/wiki?curid=857771", "title": "J\u00fcrgen Melzer", "text": "Mancino, rovescio bimane, esperto del serve &amp; volley. Grazie a questo stile di gioco aggressivo ha vinto il titolo juniores di Wimbledon nel 1999. \u00c8 stato tra i primi 10 giocatori del mondo sia in singolare (8) sia in doppio (6), anche contemporaneamente.\nBiografia.\nNato a Vienna, ha un fratello minore chiamato Gerald. Parla correttamente l'inglese, il francese e il tedesco.\nNel settembre 2012 si sposa con la collega e compagna di doppio misto Iveta Bene\u0161ov\u00e1, dopo un anno di relazione.\nTra le curiosit\u00e0, \u00e8 stato legato sentimentalmente alle colleghe Anastasija Myskina, Nicole Vaidi\u0161ov\u00e1 e Dominika Cibulkov\u00e1, tutte e tre entrate fra le prime dieci giocatrici del mondo.\nCarriera.\nTra i professionisti ha vinto quattro tornei di singolare su undici finali disputate, a Bucarest nel 2006 sconfiggendo in finale l'italiano Filippo Volandri, Vienna nel 2009 battendo il croato Marin \u010cili\u0107 e nel 2010. Vanta anche diciassette successi in doppio, tra cui due titoli Slam.\nNei tornei del Grande Slam ha raggiunto il 4\u00ba turno in singolare in tutte e 4 le prove, ma senza mai riuscire a superarlo, fino al Roland Garros 2010, dove ha raggiunto la semifinale in cui \u00e8 stato sconfitto da Rafael Nadal con il punteggio di 6-2 6-3 7-6(6).\nNel 2010 conquista il Torneo di Wimbledon battendo in finale 6-1, 7-5, 7-5 Robert Lindstedt e Horia Tec\u0103u insieme a Philipp Petzschner, con il quale trionfa anche agli US Open 2011 contro Mariusz Fyrstenberg e Marcin Matkowski (6-2, 6-2).\nA Wimbledon 2011 ha trionfato nel doppio misto insieme a Iveta Bene\u0161ov\u00e1 battendo in finale per 6-3 6-2 la coppia formata da Mahesh Bhupathi ed Elena Vesnina. \nNel 2019 abbandona il singolare e inizia a dedicarsi a tempo pieno al doppio conquistando durante l'anno tre titoli ATP. Nel 2020 vince il torneo di San Pietroburgo e raggiunge la finale alle ATP Finals insieme a \u00c9douard Roger-Vasselin, perdendo da Wesley Koolhof e Nikola Mekti\u0107.\nNel 2021 annuncia l'intenzione di ritirarsi. Disputa il Roland Garros (con Marc L\u00f3pez), Wimbledon (con Andre Begemann) e gli US Open (con Marc Polmans) uscendo al primo turno in tutte e tre le occasioni. Successivamente gioca il Challenger di Tulln con il fratello Gerald, perdendo all'esordio contro Dustin Brown e Andrea Vavassori. Sceglie di chiudere la carriera al torneo di Vienna insieme ad Alexander Zverev. Vengono sconfitti al primo turno da John Peers e Filip Pol\u00e1\u0161ek per 7-6, 7-6. Chiude l'anno con un bilancio totale in doppio di 0-5 (0-4 ATP). \nIl suo miglior ranking ottenuto in singolare \u00e8 il numero 8, in doppio il numero 6."}
{"id": "857772", "revid": "2091899", "url": "https://it.wikipedia.org/wiki?curid=857772", "title": "Maurizio Paniz", "text": "Biografia.\n\u00c8 avvocato patrocinante nelle giurisdizioni superiori. Ha difeso Elvo Zornitta nelle indagini sul caso Unabomber e ha ottenuto per il suo assistito un provvedimento di archiviazione.\nParallelamente all'attivit\u00e0 legale intraprese l'attivit\u00e0 politica, venendo eletto deputato alla Camera la prima volta alle elezioni politiche del 2001 nel collegio di Belluno con Forza Italia e poi rieletto deputato nel 2006. \n\u00c8 presidente dello Club Montecitorio.\nSecondo le dichiarazioni dei redditi nel 2006 era il quinto deputato pi\u00f9 ricco.\nRiconfermato alla Camera nel 2008 con il PdL, \u00e8 rimasto a Montecitorio fino al 2013.\nDal 2020 \u00e8 presidente del consiglio di amministrazione della societ\u00e0 Autovie Venete.\nPosizioni politiche.\nIntervenendo alla Camera il 3 febbraio 2011 su una domanda di autorizzazione ad eseguire perquisizioni domiciliari nei confronti di Silvio Berlusconi, Paniz ha dichiarato:\nA luglio dello stesso anno Maurizio Paniz ha inoltre condotto una raccolta di firme tra deputati e senatori del Popolo delle Libert\u00e0 per opporsi all'abolizione degli ordini professionali, tra cui avvocati e notai, minacciando altrimenti di far cadere il governo Monti sulla manovra finanziaria.\nNel 2012 una sua denuncia per una frase ritenuta offensiva della sua reputazione ha indotto il giudice per le indagini preliminari di Belluno ad ordinare la chiusura preventiva dell'intero portale Vajont.info, e ad ordinare a 226 provider italiani di impedirne l'accesso. L'intervento richiesto da Paniz ha provocato il blocco anche di centinaia di siti che nulla avevano a che fare col sito Vajont.info. Questa \"censura de facto\" di numerosi altri siti ha dato vita ad un intenso movimento di protesta che critica pesantemente le richieste censorie di Paniz e la decisione del giudice che tali richiesta ha accolto.\nDal 10 settembre 2018, in veste di avvocato, Paniz si sta occupando dei ricorsi contro la delibera n. 14/2018 dell'Ufficio di Presidenza del 12 luglio 2018 sul taglio dei vitalizi parlamentari a partire dal 1\u00ba gennaio 2019; in tale circostanza ha raccolto e presentato quasi 400 ricorsi di ex parlamentari."}
{"id": "857774", "revid": "1305772", "url": "https://it.wikipedia.org/wiki?curid=857774", "title": "OSA", "text": ""}
{"id": "857775", "revid": "339392", "url": "https://it.wikipedia.org/wiki?curid=857775", "title": "Bertoli &amp; Bertoli", "text": ""}
{"id": "857778", "revid": "339392", "url": "https://it.wikipedia.org/wiki?curid=857778", "title": "Bertoli &amp; Bertoli - Studio &amp; live", "text": ""}
{"id": "857786", "revid": "767487", "url": "https://it.wikipedia.org/wiki?curid=857786", "title": "La citt\u00e0 dolente", "text": "La citt\u00e0 dolente \u00e8 un film del 1948 diretto dal regista Mario Bonnard.\nIl film, una coproduzione \"Istria\" - Scalera Film, contiene alcune scene documentarie (dirette da Enrico Moretti) sull'esodo istriano.\nTrama.\nIn seguito ai Trattati di Parigi la citt\u00e0 di Pola e il suo territorio vengono assegnati alla recente costituita nazione jugoslava. La maggioranza degli italiani \u00e8 partita (28.000 su circa 31.000 abitanti), costretta da abbandonare tutto al momento dell'evacuazione organizzata da Roma tramite la motonave \"Toscana\". Solo pochi di loro vengono convinti a restare, tra questi Berto, giovane operaio lusingato dalla promessa di diventare padrone di una delle fabbriche sottoposte a prossima nazionalizzazione forzata. Promessa ovviamente non mantenuta dal regime comunista che ostacola la permanenza degli optanti. In un clima sempre pi\u00f9 oppressivo e di forte angoscia per la propria sorte, con l'aiuto di una funzionaria governativa jugoslava riesce a fare partire per Trieste la moglie Silvana ed il figlio a cui promette di raggiungerli quanto prima; viene invece rinchiuso in un campo di concentramento per aver rifiutato il proprio sostegno al regime istauratosi.\nRiuscito a fuggire e raggiunta la costa, ruba una barca con la quale spera di raggiungere l'Italia, ma al momento viene raggiunto da una raffica di mitra.\nDistribuzione.\nIl film venne distribuito nelle sale cinematografiche italiane il 4 marzo 1949, ricevendo un basso riscontro di pubblico.\nRiceve, successivamente, diversi passaggi televisivi, da ultimo il 10 febbraio 2021, in occasione del Giorno del Ricordo.\nRiconoscimenti.\nLa pellicola \u00e8 stato proiettata nella retrospettiva \"Questi fantasmi: Cinema italiano ritrovato\" al 65\u00aa Mostra internazionale d'arte cinematografica di Venezia\nIl film \u00e8 stato selezionato tra i 100 film italiani da salvare."}
{"id": "857795", "revid": "6066", "url": "https://it.wikipedia.org/wiki?curid=857795", "title": "Inno Pernanbucano", "text": ""}
{"id": "857805", "revid": "120792614", "url": "https://it.wikipedia.org/wiki?curid=857805", "title": "Andrij Medvedev", "text": "Ha vinto in totale 321 partite, ottenendo fra l'altro 11 tornei (tra cui il Master Series di Amburgo, vinto ben 3 volte). Si \u00e8 ritirato nel 2001.\nCarriera.\nIl suo pi\u00f9 grande risultato della carriera \u00e8 arrivato al Roland Garros del 1999: pur non essendo testa di serie, Medvedev riusc\u00ec ad arrivare in finale, eliminando tennisti sulla carta pi\u00f9 forti. Nel suo cammino sconfisse tra gli altri Pete Sampras e Gustavo Kuerten, prima di arrendersi in finale ad Andre Agassi, al termine di una partita incredibile: nei primi due set l'ucraino domin\u00f2 l'americano in maniera imbarazzante, portandosi brevemente sul 6-1 6-2. Nel terzo parziale, sul 4-4, Andrij sprec\u00f2 una palla break che lo avrebbe portato a servire per l'incontro; da quel momento inizi\u00f2 la spettacolare rimonta di Agassi, che vinse il terzo set ed i successivi due, portandosi a casa la vittoria."}
{"id": "857809", "revid": "1452073", "url": "https://it.wikipedia.org/wiki?curid=857809", "title": "Scorpaenidae", "text": "Gli Scorpaenidae, noti in italiano come scorfani, sono una famiglia di pesci ossei marini appartenenti all'ordine Scorpaeniformes.\nDistribuzione e habitat.\nQuesti pesci sono presenti in tutti i mari tropicali, subtropicali e temperati. \nNel mar Mediterraneo sono presenti le seguenti specie:\nSono pesci bentonici; la maggior parte delle specie vive su fondi duri. Sono comuni nei pressi delle barriere coralline. Poche specie sono adattate alla vita nelle acque dolci.\nDescrizione.\nQuesti pesci hanno aspetto variabile e spesso bizzarro. Hanno corpo piuttosto compresso ai lati, testa grande spesso ornata da appendici e lobi di pelle di varia forma e percorsa da creste ossee. La bocca \u00e8 ampia. La pinna dorsale (che \u00e8 unica ma spesso ha una profonda intaccatura centrale) e la pinna anale sono fornite di forti raggi spinosi. Anche sull'opercolo branchiale sono presenti delle spine. La pinna caudale non \u00e8 mai biloba ed \u00e8 portata su un peduncolo caudale robusto. La vescica natatoria pu\u00f2 essere assente. Le scaglie non sono presenti in tutte le specie. I raggi spinosi delle pinne dorsale, anale e ventrali e le spine opercolari possiedono ghiandole velenifere.\nLa livrea \u00e8 in genere fortemente mimetica ma spesso sono lo stesso presenti colori vivaci come nei generi \"Pterois\" e \"Dendrochirus\". Nella maggioranza delle specie la colorazione \u00e8 rossastra o bruna.\nPossono raggiungere 90 cm di lunghezza ma molte specie sono lunghe poco pi\u00f9 di 10 cm.\nBiologia.\nAlimentazione.\nSono predatori, cacciano crostacei e pesci.\nRiproduzione.\nMolte specie sono vivipare con fecondazione interna. Le larve sono pelagiche.\nVeleno.\nTutte le specie hanno spine velenose sulle pinne e sugli opercoli branchiali, in grado di infliggere dolorose punture che, soprattutto nei generi \"Pterois\" e \"Synanceia\", possono avere esito mortale.\nTassonomia.\nLa famiglia comprende 215 specie, suddivise in 3 sottofamiglie.:\nAcquariofilia.\nMolte specie sono facilmente allevabili in acquario ma talune presentano difficolt\u00e0 di alimentazione accettando solo prede vive."}
{"id": "857811", "revid": "228587", "url": "https://it.wikipedia.org/wiki?curid=857811", "title": "Olga D'Antona", "text": "Sindacalista da lungo tempo, ha fatto parte del Direttivo Nazionale della CGIL ed \u00e8 stata responsabile nazionale dei Democratici di Sinistra per l'associazionismo e il volontariato.\nVedova del giuslavorista Massimo D'Antona, ucciso dalle Brigate Rosse il 20 maggio 1999, \u00e8 stata eletta alla Camera nelle Elezioni del 2001 (nel collegio maggioritario Roma-Portuense), iscrivendosi al gruppo dei Democratici di Sinistra.\n\u00c8 stata rieletta parlamentare nelle Elezioni politiche del 2006 alla Camera nella lista dell'Ulivo nella circoscrizione Lazio 1.\nIl 2 febbraio 2007 ha polemizzato con il segretario Piero Fassino per la presenza di Adriano Sofri alla presentazione della sua mozione congressuale \"Per il Partito Democratico\".\nHa firmato la mozione congressuale di Fabio Mussi \"A sinistra per il socialismo europeo\" in vista del congresso tenutosi tra il 19 e il 21 aprile, quindi ha lasciato i DS ed \u00e8 entrata a far parte di Sinistra Democratica, movimento politico abbandonato per confluire nel Partito Democratico dopo l'adesione al documento \"Una Sinistra per il Governo del Paese\"."}
{"id": "857813", "revid": "108831", "url": "https://it.wikipedia.org/wiki?curid=857813", "title": "Oom Paul", "text": ""}
{"id": "857814", "revid": "729019", "url": "https://it.wikipedia.org/wiki?curid=857814", "title": "Josef Kramer", "text": "Egli fu membro delle SS, raggiunse il grado di SS-Hauptsturmf\u00fchrer equivalente a quello di capitano, e comandante dei campi di concentramento di Natzweiler-Struthof, Auschwitz II - Birkenau e Bergen-Belsen. La crudelt\u00e0 nei confronti degli internati del campo di Bergen-Belsen, del quale fu ultimo comandante, gli valsero l'appellativo di \"Bestie von Belsen\" (\"belva di Belsen\").\nBiografia.\nPrimi anni.\nKramer era figlio unico di una famiglia appartenente alla borghesia bavarese che lo educ\u00f2 severamente ad una rigida religiosit\u00e0. Nel 1915 la famiglia si trasfer\u00ec ad Augusta per permettere al figlio di studiare come elettricista in una locale scuola di formazione tecnica. Terminati gli studi Kramer trov\u00f2 impiego presso un grande magazzino ma la crisi tedesca innescata dalla sconfitta nel primo conflitto mondiale, l'inflazione iperbolica e la conseguente disoccupazione dilagante lo port\u00f2 ad avere solo impieghi saltuari fino al 1933.\nIn questo contesto di incertezza economica, come molti altri tedeschi delusi dalla fragilit\u00e0 della Repubblica di Weimar ed affascinati dall'idea di un \"uomo forte\" in grado di risollevare le sorti della Germania, il 1\u00ba dicembre 1931 Kramer si iscrisse allo NSDAP di Adolf Hitler (tessera n. 753.597) ed il 20 giugno 1932 entr\u00f2 a far parte delle SS (tessera n. 32.217), servendo nel reparto locale delle SS dove conobbe Hans Loritz, suo superiore nell'unit\u00e0 e successivamente comandante di diversi campi di concentramento.\nNell'ottobre 1933 dopo la conquista del potere da parte dei nazionalsocialisti, Kramer, privilegiato nell'assunzione in qualit\u00e0 di membro del partito, trov\u00f2 lavoro come impiegato ad Augusta presso l'ufficio di riscossione tributi. Nel gennaio 1934 si trasfer\u00ec all'ufficio di Stato civile della citt\u00e0 in qualit\u00e0 di impiegato ed addetto alla preparazione delle liste di vaccinazione per il locale medico ed alla compilazione di elenchi di nascita e morte.\nServizio nei lager.\nNell'autunno 1934 Loritz convinse Kramer ad iniziare a lavorare a Dachau, uno dei primi campi di concentramento nazionalsocialisti comandato da Theodor Eicke e destinato a diventare il \"modello\" per i futuri lager. Dopo un breve periodo a Dachau Kramer venne trasferito presso il campo di Esterwegen, dove lavor\u00f2 presso il comando dal novembre 1934 fino a quando, nell'estate 1936, il campo di Esterwegen venne chiuso ed egli fu ritrasferito a Dachau dove Loritz, nel frattempo divenuto comandante del lager, lo impieg\u00f2 presso la segreteria del comando.\nNel giugno 1937 Kramer venne nuovamente trasferito presso il campo di Sachsenhausen dove ricopr\u00ec i ruoli di aiutante amministrativo e addetto al servizio postale del campo fino all'agosto 1938. Nel frattempo, nell'ottobre 1937, Kramer si era sposato; dal matrimonio, negli anni, nacquero tre figli.\nNella seconda met\u00e0 del 1938 Kramer venne destinato al nuovo campo di Mauthausen, creato in Austria per incarcerare i \"nemici dello stato\" dopo l'annessione, avvenuta a marzo, da parte della Germania. Dopo essere stato promosso SS-Obersturmf\u00fchrer nel gennaio 1939, Kramer divenne aiutante del comandante di Mauthausen Franz Ziereis e, per la prima volta, pass\u00f2 da ruoli subordinati all'interno della burocrazia dei lager al diretto contatto e controllo dei prigionieri che vi erano detenuti.\nTra il maggio ed il novembre 1940 Kramer venne trasferito in Polonia e nominato vicecomandante ad Auschwitz, sotto il comando di Rudolf H\u00f6\u00df, partecipando cos\u00ec alle primissime fasi di costruzione del campo. Dopo aver partecipato a Dachau ad un corso di addestramento finalizzato a formare gli ufficiali comandanti dei lager, nell'aprile 1941, Kramer prese servizio a Natzweiler-Struthof, in Alsazia, in qualit\u00e0 di \"Schutzhaftlagerf\u00fchrer\" (vedi a lato), ruolo che mantenne fino al maggio 1942. In aggiunta a questo ruolo dal febbraio 1942 egli divenne comandante \u00abdesignato\u00bb di Natzweiler-Struthof e, a partire da ottobre, dopo essere stato promosso SS-Hauptsturmf\u00fchrer (capitano) il 1\u00ba giugno, comandante del campo.\nIn qualit\u00e0 di comandante di Natzweiler-Struthof Kramer mise a disposizione numerosi prigionieri per gli esperimenti \"scientifici\" del dottor August Hirt, dell'Universit\u00e0 di Strasburgo. L'8 ottobre 1942 alcuni prigionieri, selezionati personalmente da Kramer, vennero utilizzati come cavie per una serie di \"esperimenti\" per valutare il decorso clinico delle ustioni chimiche causate dall'iprite. Le ferite dei prigionieri sottoposti al \"trattamento\" venivano periodicamente fotografate ed, una volta che gli sventurati erano morti, Hirt provvedeva alla dissezione per verificare le eventuali lesioni interne.\nOltre che sull'iprite Hirt effettuava, per conto dell'Universit\u00e0 di Strasburgo, studi sulla conformazione dei \"crani di commissari bolscevichi giudei\". Tali studi affascinavano Heinrich Himmler che diede ordine di supportare le ricerche del professor Hirt inviando da Auschwitz a Natzweiler numerosi prigionieri e prigioniere ebrei accuratamente selezionati al fine di creare una \"collezione scientifica\" di scheletri. La partecipazione di Kramer consisteva nell'eliminazione dei prigionieri mediante acido cianidrico: i cadaveri venivano poi presi in carico da Hirt che, a Strasburgo, provvedeva alla loro conservazione in vasche piene di alcool oppure alla loro scarnificazione.\nNel maggio 1944 Kramer divenne comandante del campo di Auschwitz II - Birkenau, centro di sterminio del complesso di Auschwitz. Durante il suo periodo di comando a Birkenau ebbe luogo l'eliminazione di circa 400.000 ebrei ungheresi ma egli, processato nel dopoguerra, neg\u00f2 ogni coinvolgimento affermando che pur sapendo di quello che succedeva nel campo, aveva ricevuto precisi ordini da H\u00f6\u00df\nAll'inizio di dicembre Kramer venne trasferito ulteriormente, in qualit\u00e0 di comandante, presso il campo di Bergen-Belsen. Poco dopo il suo arrivo prigionieri provenienti dai numerosi campi situati nell'Europa orientale minacciati dall'avanzata delle forze sovietiche iniziarono a giungere a Bergen-Belsen che rapidamente pass\u00f2 da 15.000 a 60.000 internati. Il sovraffollamento, l'alimentazione insufficiente e le inesistenti condizioni igieniche scatenarono epidemie di tifo e dissenteria nel campo. Kramer non fece nulla per arginare le caotiche condizioni e come risultato dal dicembre 1944 all'aprile 1945 circa 40.000 prigionieri perirono, tra i quali anche Anna Frank autrice del famoso Diario.\nQuando il campo fu liberato dalle forze britanniche il 15 aprile 1945, ai loro occhi si present\u00f2 lo spettacolo tremendo di centinaia di corpi insepolti abbandonati tutt'intorno e nelle sei settimane successive alla liberazione altri 13.000 morirono. Kramer e il suo staff furono obbligati dagli inglesi a rimanere nel campo e seppellire le centinaia di corpi in grandi fosse comuni; alcuni di loro contrassero il tifo e morirono.\nDopo essere stato processato nel Processo di Belsen per il suo ruolo ad Auschwitz e Bergen-Belsen Kramer venne impiccato il 13 dicembre 1945."}
{"id": "857816", "revid": "4239", "url": "https://it.wikipedia.org/wiki?curid=857816", "title": "Contea di Cherokee (Carolina del Nord)", "text": "La contea di Cherokee, in inglese Cherokee County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 24.298 abitanti. Il capoluogo della contea \u00e8 Murphy. Il nome deriva dalla trib\u00f9 di nativi americani Cherokee.\nGeografia fisica.\nL'U.S. Center Bureau certifica che l'estensione della contea \u00e8 di 1.209\u00a0km\u00b2, di cui 1.179\u00a0km\u00b2 composti da terra e i rimanenti 30\u00a0km\u00b2 composti di acqua.\nStoria.\nLa Contea \u00e8 di Cherokee stata costituita nel 1839 dalla parte ovest della contea di Macon. Nel 1861 la parte sud-est della contea venne ceduta per la formazione della contea di Clay, e nel 1872 la parte nord-est divenne la contea di Graham."}
{"id": "857819", "revid": "34928", "url": "https://it.wikipedia.org/wiki?curid=857819", "title": "Ammaestramento di Kag\u00e8mni", "text": ""}
{"id": "857825", "revid": "124123", "url": "https://it.wikipedia.org/wiki?curid=857825", "title": "Arno Bertina", "text": "Membro della rivista \"Inculte\", ha pubblicato: "}
{"id": "857832", "revid": "110157", "url": "https://it.wikipedia.org/wiki?curid=857832", "title": "La Almolda", "text": "La Almolda \u00e8 un comune spagnolo di 673 abitanti situato nella comunit\u00e0 autonoma dell'Aragona."}
{"id": "857848", "revid": "1776051", "url": "https://it.wikipedia.org/wiki?curid=857848", "title": "Trasporti in Kazakistan", "text": "Questa voce raccoglie le principali tipologie di Trasporti in Kazakistan.\nTrasporti su rotaia.\nRete ferroviaria.\nIn totale: 14.400\u00a0km di linee ferroviarie pubbliche.\nReti metropolitane.\nL'unico sistema metro \u00e8 in costruzione ad Almaty, gi\u00e0 capitale del Kazakistan.\nReti tranviarie.\nSono presenti sistemi tranviari nelle citt\u00e0 di Almaty (dal 1937), \u00d6skemen e Temirtau (dal 1959) e Pavlodar (dal 1965).\nTrasporti su strada.\nRete stradale.\nStrade pubbliche: in totale 258.029\u00a0km (dati 2006)\nReti filoviarie.\nI primi bifilari sono stati installati nel 1944 ad Almaty; altre reti filoviarie sono tuttora operanti nelle citt\u00e0 di Qaraghandy (dal 1967), Petropavl (dal 1971), Taraz (dal 1980), Aktobe (dal 1982), Astana (dal 1983) e Kostanai (dal 1990).\nAutolinee.\nAd Astana, capitale del Kazakistan, ed in tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nTrasporti aerei.\nAeroporti.\nIn totale: 150 (dati 2006)\na) con piste di rullaggio pavimentate: 67\nb) con piste di rullaggio non lastricate: 83."}
{"id": "857862", "revid": "57342", "url": "https://it.wikipedia.org/wiki?curid=857862", "title": "Ilio Barontini", "text": "Antifascista di matrice anarchica, socialista e, successivamente, comunista, combattente nella guerra di Spagna e in Cina, nella resistenza in Etiopia, in Francia e in Italia, senatore del PCI, cittadino onorario della citt\u00e0 di Bologna. Decorato dalle forze alleate con la Bronze Star Medal e dall'Unione Sovietica con l'Ordine della Stella Rossa.\nBiografia.\nLa giovent\u00f9.\nBarontini nacque a Cecina da famiglia di matrice politica anarchica. Sensibile ai temi della politica, a 13 anni era gi\u00e0 un militante anarchico. A 15 anni inizi\u00f2 a lavorare come operaio tornitore presso il Cantiere Orlando di Livorno, iscrivendosi al Partito Socialista Italiano. Negli anni che precedettero la prima guerra mondiale si dichiar\u00f2 \"non interventista\". Dopo la guerra, nel 1919, partecip\u00f2 ai lavori del gruppo politico de \"L'Ordine Nuovo\", fondato da Antonio Gramsci.\nNel 1921 fu fra i fondatori del Partito Comunista d'Italia nel congresso di Livorno. Successivamente fu eletto sia come consigliere comunale che responsabile della Camera del Lavoro della CGIL della citt\u00e0 di Livorno. Con l'avvento del fascismo sub\u00ec arresti, denunce e aggressioni, ma non si arrese mai e torn\u00f2 sempre alla militanza politica. Fra i dirigenti del Partito Comunista d'Italia fece parte della minoranza favorevole all'ingresso delle formazioni antifasciste di difesa del Partito nel Fronte Unito Arditi del Popolo.\nEspatrio in Francia.\nPer sfuggire alla cattura a seguito di una condanna a tre anni inflittagli dal Tribunale Speciale fascista nel 1931 espatri\u00f2 avventurosamente in Francia con una pericolosa attraversata in barca attraverso la Corsica, rifugiandosi a Marsiglia. Il suo lavoro di militante rivoluzionario e antifascista prosegu\u00ec nella clandestinit\u00e0 tra gli esuli italiani.\nNell'URSS e in Cina.\nIn URSS Barontini perfezion\u00f2 le sue capacit\u00e0 militari presso i centri di addestramento dell'Armata Rossa, frequentando l'Accademia Militare Frunze a Mosca, ottenendo il grado di Maggiore. Il suo primo incarico con quel grado fu in Cina, in appoggio al Partito Comunista Cinese di Mao Tse-tung. Sar\u00e0 questa esperienza a metterlo per la prima volta in contatto con le tecniche della guerriglia, ampiamente usate e sperimentate dai comunisti cinesi.\nIn Spagna.\nNel 1936 Barontini partecip\u00f2 in Spagna alle prime fasi della Guerra civile. Sostitu\u00ec Randolfo Pacciardi, ferito, alla guida del Battaglione Garibaldi (unit\u00e0 combattente italiana delle Brigate Internazionali), nella battaglia di Guadalajara, dimostrando - a detta di Giovanni Pesce, altro combattente del battaglione - eccezionali capacit\u00e0 di trascinatore militare. Il valore e le qualit\u00e0 dimostrate da Barontini a Guadalajara erano cos\u00ec manifeste, che il Comintern decise di inviarlo sul fronte della guerra di Etiopia in appoggio alla Resistenza locale.\nIn Etiopia.\nBarontini nel 1938 si trasfer\u00ec, su indicazione di Giuseppe Di Vittorio, in Etiopia, unendosi ad altri esponenti dell'Internazionale Comunista, i cosiddetti \"tre apostoli\": Barontini era \"Paulus\", lo spezzino Domenico Rolla era \"Petrus\" e il triestino Anton Ukmar era \"Johannes\". Il gruppo degli \"apostoli\" fond\u00f2 il foglio \"La Voce degli Abissini\" e addestr\u00f2 e organizz\u00f2 i guerriglieri etiopici, con risultati talmente positivi da far ottenere a Barontini da parte del Negus il titolo di \"vice-imperatore\". Venne messa una taglia su di lui, ma il Barontini riusc\u00ec a fuggire in Sudan, accolto a Khartoum dal generale britannico Harold Alexander che gli concesse un riconoscimento per i meriti acquisiti nell'organizzazione della resistenza all'invasione fascista italiana in Etiopia.\nIn Francia.\nNel momento in cui la Francia cadde sotto il controllo dei nazisti, con l'ascesa al potere del governo P\u00e9tain, Barontini organizz\u00f2 militarmente i nuclei di partigiani francesi comunisti, denominati \"Francs-tireurs partisans (FTP)\", fidando sull'appoggio anche della classe operaia francese che mal sopportava gli occupanti tedeschi. I partigiani francesi del Maquis utilizzarono nei combattimenti delle bombe soprannominate \"Giobbe\", inventate da Barontini stesso, cos\u00ec chiamate dal nome di battaglia da lui utilizzato in Francia.\nIn Italia.\nImmediatamente a seguito della caduta del Fascismo e dell'Armistizio dell'8 settembre 1943 Barontini torn\u00f2 in Italia per contribuire alla lotta di liberazione dai nazifascisti, assumendo il nome di battaglia di \"Dario\". Dotato di ottime capacit\u00e0 di organizzatore e di una notevole esperienza militare nella guerriglia, durante la Resistenza fu il perno dell'organizzazione antifascista in diverse citt\u00e0 e zone d'Italia. Organizz\u00f2 le Squadre di Azione Patriottica (SAP) e i Gruppi di azione patriottica (GAP) a Torino, a Milano, in Emilia, a Roma. Di lui parla con grande ammirazione Giorgio Amendola in \"Comunismo, antifascismo e Resistenza\".\nIn Emilia-Romagna diresse la lotta di Resistenza in qualit\u00e0 di comandante del CUMER (Comando Unificato Militare Emilia-Romagna), con centro operativo a Bologna. Antonio Roasio nel suo libro \"Figlio della classe operaia\" descrive le peregrinazioni fatte nel centro-nord della penisola da Barontini e del come insegnasse a gappisti e sappisti le tecniche militari apprese in tanti anni di battaglie, sui svariati fronti di guerra (e forse anche dagli esperti istruttori dell'Armata Rossa) - dall'uso di una bomba a mano al metodo pi\u00f9 spiccio per far deragliare un convoglio - ricordandolo attivo nel \"visitare le citt\u00e0 dell'Italia centro-settentrionale per organizzare e far funzionare i gruppi gappisti. Studiava gli uomini, le loro caratteristiche, insegnava i primi elementi sulla costruzione di bombe a mano, bombe a scoppio ritardato, come far deragliare un treno, ecc. Aveva sempre con s\u00e9 una vecchia borsa sgualcita, che certo non poteva passare per quella di un avvocato. Un giorno gli chiesi che cosa custodisse tanto gelosamente: l'apr\u00ec, c'erano dei panini, alcuni oggetti personali e dei candelotti di dinamite.\nNel dopoguerra.\nFinita la seconda guerra mondiale fece parte della Consulta Nazionale.\nFu eletto nel 1946 con il PCI deputato all'Assemblea Costituente nella circoscrizione di Pisa, e nel 1948 al Senato della Repubblica, dove fu segretario della commissione Difesa.\nPer la sua attivit\u00e0 fu decorato con la Bronze Star ancora dal generale Alexander, mentre Giuseppe Dozza gli confer\u00ec il titolo di cittadino onorario della citt\u00e0 di Bologna. L'Unione Sovietica gli confer\u00ec il prestigioso Ordine della Stella Rossa.\nMor\u00ec in un incidente automobilistico a Scandicci nel 1951 all'et\u00e0 di 60 anni, di ritorno da un congresso del PCI, assieme ai dirigenti comunisti livornesi Leonardo Leonardi e Otello Frangioni.\nOnorificenze.\nIl ricordo.\n\u00c8 stata istituita la Coppa Barontini importante palio remiero livornese."}
{"id": "857865", "revid": "1632387", "url": "https://it.wikipedia.org/wiki?curid=857865", "title": "Seven Seals", "text": "Seven Seals \u00e8 il sesto studio album del gruppo musicale tedesca di genere heavy/power metal dei Primal Fear.\nIl titolo richiama i sette sigilli, corrispondenti ai Sette Arcangeli principali, citati in alcuni rituali magici."}
{"id": "857866", "revid": "1605525", "url": "https://it.wikipedia.org/wiki?curid=857866", "title": "Olivier Rolin", "text": "Biografia.\nTrascorre l'infanzia in Senegal, poi studia al liceo Louis-le-Grand e all'\u00c9cole Normale Sup\u00e9rieure. \u00c8 laureato in filosofia e in lettere. Membro dirigente dell'organizzazione maoista Gauche prol\u00e9tarienne (\u00abSinistra proletaria\u00bb), fu capo del ramo militare Nouvelle r\u00e9sistance populaire (NRP), che praticava azioni violente, attentati e rapimenti. In seguito, divenne giornalista per \"Lib\u00e9ration\" e \"Le Nouvel Observateur\".\nLa sua opera \u00e8 ispirata al maggio 68 e alla Gauche prol\u00e9tarienne, alle avventure romanzesche in Arabia, a Arthur Rimbaud e a Joseph Conrad.\nNel 2010 l'Acad\u00e9mie fran\u00e7aise gli ha conferito il Grand Prix de litt\u00e9rature Paul Morand"}
{"id": "857869", "revid": "106456", "url": "https://it.wikipedia.org/wiki?curid=857869", "title": "Marine", "text": "Marine pu\u00f2 riferirsi a:"}
{"id": "857873", "revid": "287204", "url": "https://it.wikipedia.org/wiki?curid=857873", "title": "Alvaro Mutis", "text": ""}
{"id": "857875", "revid": "1610933", "url": "https://it.wikipedia.org/wiki?curid=857875", "title": "Cavallo", "text": ""}
{"id": "857877", "revid": "1543377", "url": "https://it.wikipedia.org/wiki?curid=857877", "title": "Giuseppe Lumia", "text": "Biografia.\nDa sempre impegnato del settore cooperativo, \u00e8 stato responsabile nazionale del Centro nazionale per lo sviluppo della cooperazione e dell'autogestione, vicepresidente nazionale della Federazione Universitaria Cattolica Italiana (FUCI), presidente del Movimento del Volontariato Italiano (Mo.V.I.) e tra i promotori nazionali della \"Costituente della strada\". Partecipa nel 1990, come indipendente, alla costituzione del Partito Democratico della Sinistra, del cui primo Comitato Nazionale entra a far parte.\nElezione a deputato.\nDiventa deputato nelle elezioni del 1994 nel collegio maggioritario di Termini Imerese (XXIV Circoscrizione Sicilia 1) per I Progressisti.\nRiconferma il seggio nelle Elezioni del 2001 nel sistema proporzionale con i Democratici di Sinistra. Da sempre impegnato nella lotta alla mafia, \u00e8 stato Presidente della Commissione parlamentare Antimafia dal 2000 al 2001.\nA seguito di indagini condotte dalla Procura di Palermo si \u00e8 scoperto, grazie alle confessioni dei pentiti Nino Giuffr\u00e8 e Maurizio Di Gati, che Bernardo Provenzano aveva progettato un attentato a Lumia durante il periodo in cui presiedeva la commissione parlamentare antimafia, attentato che per\u00f2 non \u00e8 stato realizzato.\nNel dicembre 2005 il pentito Francesco Campanella dichiara che Lumia avrebbe ricattato il Sindaco di Bagheria Pino Fricano, minacciandolo altrimenti di avviare le procedure per lo scioglimento del Comune per infiltrazione mafiosa. Lumia ha per\u00f2 smentito ogni accusa, dichiarando: \u00abSmentisco di essere stato a conoscenza di indagini in corso su Campanella, ma ho espresso giudizi netti e precisi sulla sua attivit\u00e0 politica e sui suoi rapporti con ambienti mafiosi da prima che si aprisse qualsiasi indagine. La mia \"talpa\" \u00e8 la commissione Antimafia, cosa ben diversa dalle talpe per le quali \u00e8 sotto processo Salvatore Cuffaro. Voglio solo rivendicare come assolutamente coerente con un percorso trasparente di lotta contro Cosa nostra l'indicazione di Giuseppe Cipriani come assessore alle politiche per la legalit\u00e0 ed ai beni confiscati\u00bb. Lumia ha inoltre annunciato di voler querelare Campanella.\nAlle elezioni politiche del 2006 \u00e8 stato rieletto alla Camera dei deputati nella circoscrizione Sicilia 1 con la lista dell'Ulivo. Faceva parte della corrente dei \"Cristiano Sociali\" all'interno dei Democratici di Sinistra, prima che la quercia si unisse alla Margherita nel Partito Democratico.\nAlle primarie del PD del 14 ottobre 2007 \u00e8 in gioco per una possibile candidatura a Segretario Regionale in Sicilia, ma alla fine sostiene la candidatura di Francantonio Genovese e viene eletto Presidente dell'Assemblea regionale siciliana del Partito Democratico.\nElezione a senatore.\nAlle elezioni politiche del 2008 fece molto discutere la sua iniziale esclusione dalle liste del Partito Democratico, motivata dalle quattro legislature alle spalle, tanto da paventare una possibile candidatura nelle liste dell'Italia dei Valori. Tuttavia dopo molte proteste ed una petizione a sostegno di Lumia, il Partito Democratico decide di schierarlo al Senato della Repubblica come capolista in Sicilia, dove risulta eletto.\nAlle primarie del PD del 2009 si candida alla segreteria regionale del partito in autonomia rispetto alle tre mozioni del Congresso Nazionale Bersani, Franceschini e Marino, supera il primo turno con il 31% dei voti, ottenendo 53 delegati su 180, ma al ballottaggio dell'8 novembre 2009 viene sconfitto da Giuseppe Lupo.\nAlle elezioni politiche del 2013 \u00e8 candidato come capolista della lista Il Megafono - Lista Crocetta, al Senato in Sicilia a sostegno di Pier Luigi Bersani e viene rieletto.\nNel 2011 il suo storico addetto stampa lo ha denunciato al tribunale del lavoro di Palermo per aver lavorato in nero alle sue dipendenze e lo ha poi querelato per diffamazione a mezzo stampa. Per questa vicenda, \u00e8 stato duramente attaccato dall'ordine dei giornalisti e dal suo sindacato.\nIl giudice del lavoro ha per\u00f2 rigettato il ricorso del giornalista condannando quest'ultimo al pagamento delle spese legali.\nDopo 24 anni trascorsi ininterrottamente in Parlamento non \u00e8 pi\u00f9 ricandidato alle elezioni politiche del 2018, in quanto escluso dalle liste del Partito Democratico."}
{"id": "857879", "revid": "50026", "url": "https://it.wikipedia.org/wiki?curid=857879", "title": "Testudo campanulata", "text": ""}
{"id": "857880", "revid": "50026", "url": "https://it.wikipedia.org/wiki?curid=857880", "title": "Testudo graja", "text": ""}
{"id": "857885", "revid": "50026", "url": "https://it.wikipedia.org/wiki?curid=857885", "title": "Testudo nemoralis", "text": ""}
{"id": "857886", "revid": "50026", "url": "https://it.wikipedia.org/wiki?curid=857886", "title": "Testudo tabulata", "text": ""}
{"id": "857887", "revid": "767487", "url": "https://it.wikipedia.org/wiki?curid=857887", "title": "Jesensk\u00e9 (Bansk\u00e1 Bystrica)", "text": "Jesensk\u00e9 (fino al 1927 \"Feledince\", in ungherese: \"Feled\", in tedesco: \"Felledin\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1247 quando apparteneva alla famiglia Ratold. Nel XV secolo pass\u00f2 ai locali feudatari Feledi e successivamente ai L\u00f3rantfy che lo detennero fino al XVIII secolo. Nel 1553 fu distrutto dai turchi. Dal 1938 al 1944 fece parte dell'Ungheria."}
{"id": "857890", "revid": "1543377", "url": "https://it.wikipedia.org/wiki?curid=857890", "title": "Hrachovo", "text": "Hrachovo (in ungherese: \"Rimar\u00e1h\u00f3\", in tedesco: \"Chrachau\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1247 con il nome di Hrachou, quale importante castello della zona, di propriet\u00e0 dei conti Jak\u00f3ffy. Nel 1500 e nel 1600 il villaggio e il castello furono distrutti dagli ottomani. Dal 1938 al 1944 fece parte dell'Ungheria.\nHrachovo conserva ancora l'omonimo castello, ricostruito nel 1565 in stile rinascimentale."}
{"id": "857892", "revid": "1543377", "url": "https://it.wikipedia.org/wiki?curid=857892", "title": "Gaio Giulio Civile", "text": "Accuse di tradimento.\nCivile e suo fratello Paolo erano membri della famiglia reale dei Batavi. Nel 67 o 68 Paolo fu messo a morte dal legato di Nerone, Fonteio Capitone, sulla base di una falsa accusa di tradimento, mentre Civile fu inviato a Roma per il processo. Nel 69, dopo la morte di Nerone, fu Servio Sulpicio Galba a prosciogliere Civile dalle accuse, concedendogli di comandare una coorte. Sotto Vitellio, per\u00f2, le cose cambiarono: sospettato dall'esercito, ne venne richiesta la punizione.\nIn effetti le legioni, che avevano proclamato imperatore Vitellio, avevano ragione di sospettare i propri comandanti di tradimento, in quanto questi erano propensi a sostenere la candidatura di un altro pretendente, Tito Flavio Vespasiano. Tacito afferma che dopo essere scampato alla punizione, Civile medit\u00f2 di diventare un nemico di Roma come Annibale e Quinto Sertorio (entrambi avevano perso un occhio, come Civile), e inizi\u00f2 a tramare fingendo di sostenere Vespasiano.\nRicevette una lettera da Marco Antonio Primo, comandante delle truppe danubiane che si era schierato dalla parte di Vespasiano, sostenuta anche dall'intervento personale di Ordeonio Flacco, comandante delle truppe del Reno. La lettera chiedeva a Civile di inscenare una insurrezione dei Germani, allo scopo di impedire alle legioni romane stanziate in zona di spostarsi in Italia per sostenere Vitellio. Civile decise di non limitarsi ad inscenare una rivolta, ma di metterla in atto effettivamente.\nRivolta.\nL'occasione di istigare una rivolta fu fornita da un editto di Vitellio, il quale richiedeva ai Batavi una leva di truppe, ed in particolare dalla durezza con la quale questo editto fu messo in atto. Ordeonio Flacco, infatti, aveva rifiutato di sguarnire la frontiera delle truppe richieste da Vitellio, per timore di insurrezioni dei barbari, e Vitellio aveva intenzione di raccogliere truppe anche per allontanare dalla regione uomini atti alla guerra. Considerata l'accoglienza fatta al provvedimento da parte dei Batavi, Civile non ebbe difficolt\u00e0 a convocare un incontro dei capi della trib\u00f9 di notte, in un luogo sacro, e a legare i Batavi in un giuramento volto a iniziare una ribellione contro i Romani.\nVennero inviati dei messaggeri ai Canninefati, per assicurarsi la collaborazione di questa altra trib\u00f9 germanica che viveva nella stessa isola dei Batavi, e vennero informate anche le coorti batave dell'esercito romano, che erano tornate dal loro servizio in Britannia e si trovavano allora a \"Mogontiacum\" (Magonza), come parte dell'esercito del Reno.\nCivile finse di voler andare con la propria coorte a sopprimere la rivolta dei Canninefati, ma fu scoperto e si schier\u00f2 apertamente dalla loro parte. I Romani diedero battaglia ai Canninefati, ai Batavi e ai loro alleati Frisi col supporto della flotta fluviale, ma vennero traditi da una coorte dei Tungri, che decise la battaglia terrestre passando dalla parte di Civile, e dai rematori della flotta, che erano in gran parte Batavi e sopraffecero i centurioni portando la flotta ai ribelli. In seguito a questa vittoria, Civile mand\u00f2 dei messaggeri agli abitanti delle province della Gallia e della Germania superiore e inferiore, incitandoli alla rivolta e prospettando loro la creazione di un regno dei Germani e dei Galli.\nCivile diede poi battaglia a Mummio Luperco, legato di quell'Ordeonio Flacco che inizialmente aveva sostenuto segretamente le azioni del capo della ribellione batava: Luperco fu tradito dalla sua \"ala\" di Batavi e fu costretto a rinchiudersi a \"Castra Vetera\" (Xanten) assieme alle sue due legioni, la V \"Alaudae\" e la XV \"Primigenia\". Altri rinforzi si aggiunsero all'esercito di Civile, il quale chiese ai propri uomini un giuramento di fedelt\u00e0 a Vespasiano e ottenutolo lo richiese anche alle legioni rinchiuse in \"Castra Vetera\", che per\u00f2 si rifiutarono. Fu allora che Civile mise sotto assedio le legioni, raccogliendo alleati tra tutte le trib\u00f9 germaniche e attaccando quelle rimaste fedeli ai Romani per distruggerne la lealt\u00e0. Malgrado i dissidi interni, causati dalla lealt\u00e0 verso due pretendenti al trono differenti, i soldati romani rinchiusi in \"Castra Vetera\" resistettero agli assalti, ottenendo il sostegno delle truppe di Dillio Vocula, collaboratore di Flacco, che sconfisse Civile, ma senza sfruttare la propria vittoria.\nLa sconfitta di Vitellio nella seconda battaglia di Bedriaco (24 ottobre 69) ebbe l'effetto di scuotere la sicurezza dei Romani e la lealt\u00e0 dei Galli, oltre a costringere Civile a scoprire le proprie carte. All'inizio del 70 le due legioni assediate a \"Castra Vetera\" si arresero, giurando fedelt\u00e0 \"all'impero delle Gallie\", ma furono sterminate subito dopo la resa.\nFine della rivolta.\nMalgrado i successi ottenuti, Civile non riusc\u00ec ad ottenere il sostegno di tutte le trib\u00f9 gallo-germaniche, in quanto antiche rivalit\u00e0 ebbero la meglio sull'interesse comune: ad esempio, i Betasii, i Tungri e i Nervii furono convinti da un vecchio nemico di Civile, quel Claudio Labeone che aveva comandato l'ala dei Batavi che aveva disertato l'esercito romano, a contrastare i rivoltosi. Inoltre, quando la notizia della fine delle due legioni raggiunse Roma, un nuovo e potente esercito di otto legioni fu raccolto tra le truppe ormai non pi\u00f9 impegnate nella guerra civile e affidato a Quinto Petilio Ceriale e ad Annio Gallo.\nCivile assistette alle vittorie di Ceriale, attendendo rinforzi da oltre il Reno, ma alla fine fu convinto dai suoi collaboratori a dare battaglia ai Romani nei pressi della Mosella: sebbene all'inizio la battaglia sembrasse nelle mani dei rivoltosi, fu Ceriale a prevalere alla fine.\nCeriale sconfisse nuovamente Civile, che si era accampato a \"Castra Vetera\", ma non pot\u00e9 inseguirlo, poich\u00e9 aveva subito la distruzione della flotta. Civile tent\u00f2 di mantenere una difesa dell'isola dove erano stabiliti i Batavi, ma venne sconfitto e costretto ad attraversare il Reno da parte di Ceriale. Il comandante romano offr\u00ec al capo dei ribelli la resa, che Civile accett\u00f2.\nLa fonte primaria della rivolta batava, le \"Historiae\" di Publio Cornelio Tacito, si interrompe improvvisamente nel punto in cui Civile e Ceriale discutono la resa. Si sa che l'alleanza tra Romani e Batavi venne riconfermata, ma non \u00e8 noto il destino di Civile: potrebbe essere stato ucciso dai propri uomini, come avvenuto ad Arminio, o aver goduto dell'immunit\u00e0 testimoniata da Tacito, o, infine, aver ricevuto la morte per crocefissione, come promessogli da Mummio Luperco."}
{"id": "857894", "revid": "1833487", "url": "https://it.wikipedia.org/wiki?curid=857894", "title": "Gragna", "text": "Gragna \u00e8 una frazione del comune di Sillano Giuncugnano, in provincia di Lucca nell'Italia centro-settentrionale. \u00c8 uno dei paesi pi\u00f9 elevati della Garfagnana (900 m s.l.m. circa), sull'Appennino tosco-emiliano, circondato da secolari boschi di castagni.\n\u00c8 posto lungo quella che un tempo era la via principale da Ponteccio per Castelletto.\nStoria.\nIl paese \u00e8 citato nell'anno 995 insieme a Magliano tra i beni della chiesa di san Martino di Careggine, allivellati dal vescovo di Lucca. Il toponimo deriva probabilmente dal personale latino Granius.\nNel XVI secolo le pi\u00f9 consistenti famiglie residenti a Gragna erano Banchieri, Bussi e Costa.\nIn questa localit\u00e0 venne eretto l'oratorio di Santa Maria Vergine del Rosario, detto anche di Sommocampo o delle Grazie. La chiesetta, in origine poco pi\u00f9 di una cappella o \u201cmaestaina\u201d, venne ampliata intorno alla met\u00e0 del XVI secolo grazie all'interessamento di tale donna Lunarda e di tale Battista da Ponteccio. Non ci \u00e8 noto a quale famiglia appartenessero Lunarda e Battista. Il nome di Lunarda \u00e8 anche inciso in una pietra angolare sul lato esterno destro della chiesa, mentre le iniziali BA (Battista) sono incise accanto alla data 1543 sul lato sinistro della facciata.\nSecondo quanto narra il sacerdote Giacomo Franchi (XVII secolo) di Ponteccio, per la nuova costruzione furono utilizzate le pietre intagliate della vicina rocca del monte Turrione, in stato di abbandono. La rocca in questione, probabilmente di propriet\u00e0 dei signori di Dalli, potrebbe essere stata abbattuta dai Lucchesi nel 1396, in occasione della rivolta di ser Boso da Sillano, che comport\u00f2 anche la distruzione di gran parte di Sillano, di diverse case di Soraggio e di altre ville della vicaria di Camporgiano. Ancor oggi sono individuabili i resti della base dell'antica rocca, sulla sommit\u00e0 del monte Turrione, probabilmente una torre di avvistamento. Dice la leggenda che a Sommocampo siano avvenuti diversi miracoli e apparizioni soprannaturali, tanto che la chiesa divenne anche m\u00e8ta di pellegrinaggio, come testimonier\u00e0 anche don Antonio Banchieri di Ponteccio (1820):\n\"Nell'Oratorio poi di Gragna, dove tutte le prime Domeniche e feste della Madonna concorre non solo la Popolazione di Ponteccio e Gragna, ma ancora molti Forestieri, essendo una Madonna miracolosissima, v'era eretta la compagnia del SS. Rosario [...].\"\nDice testualmente il sacerdote Giacomo Franchi: \"Detta chiesa, dedicata alla Santissima Vergine, fu eretta e fabbricata primamente la capella dove si ritrova l'altare, d'elemosine che furono oferte da Pii fedeli a causa delli miracoli e prodigi apparivano in detto logo [...]. Del anno 1554 fu acresciuto detto tempio e ridotto nella forma si ritrova per elemosine rivolte da una Pia e Divota Donna Lunarda per nome chiamata et aiutando anco a quella un huomo divoto detto Batta [Battista], et anco li popoli di Grania per le condotte de le pietre piccate et intagliate per erigere le sei cantonate quadre e \u00e8 volto di essa chiesa, quali lastre lavorate furono levate dalla Rocca demolita posta su la cima del monte detto Turrione, hove gi\u00e0 habbitavano i nostri Illustrissimi Conti Granianesi del Sacro Romano Impero, dalla cui Casa pigli\u00f2 il nomme la Terra di Grania et il nostro Monte Granianese; e si dice anco la Giurisditione nostra il Poder Granianese; qual monte Turrione non \u00e8 molto distante a detta chiesa\".\nQuindi, il territorio di Ponteccio era detto anche il poder granianese, forse in memoria di antiche suddivisioni amministrative nell'ambito del feudo di Dalli o di Gragnana.\nL'affermazione del Franchi, infatti, circa l'esistenza di \"conti Granianesi\" pare priva di fondamento, non essendo attestata l'esistenza di una famiglia comitale di Gragna. Tuttavia, un'antica leggenda, che ha suggestionato la fantasia popolare, tramanda un fatto di sangue che avrebbe visto coinvolti su fronti opposti, in localit\u00e0 S\u00e0ntia, oggi detta anche colle dei morti, i signori di Dalli e quelli di Gragna (con l'ausilio, questi ultimi, degli uomini di Ponteccio). Potrebbe trattarsi di pura fantasia o di una faida familiare o pi\u00f9 probabilmente di un evento riguardante i signori di Dalli e quelli di Gragnana. Della leggenda \u00e8 stato portavoce Emilio Barsotti (1890-1980), proposto di Magliano dal 1937 al 1980, che ne ha fatto una bella e appassionata trascrizione in \"Ma sono proprio favole?\" (Lucca, 1966). A testimonianza dell'antica leggenda potrebbe annoverarsi anche la strada rurale che porta a Dalli di Sopra, denominata \"strada della tregenda\".\nL'oratorio di Gragna sub\u00ec ulteriori successivi rimaneggiamenti, come testimonia anche la data MDCXXXVI (1636) incisa sul bordo di una finestrella laterale.\nUn ultimo ampliamento dell'edificio si \u00e8 avuto agli inizi di questo secolo, mentre negli anni 1996\u20131997 si \u00e8 operato un intervento di consolidamento e restauro. La scossa sismica del 2013 ne ha determinato la chiusura al pubblico a causa dei danni interni non strutturali.\nUna curiosit\u00e0 \u00e8 la testina di lupo scolpita in pietra che appare sullo spigolo destro della facciata e che la tradizione vuole provenga proprio dai ruderi del torrione.\nAll'interno, pregevole \u00e8 la pala dell'altare, di autore ignoto (1661), che raffigura la Madonna del Rosario, seduta in trono con il Bambino in braccio, accostata da S. Caterina da Siena e da S. Domenico Guzman, entrambi col rosario fra le mani, circondata ai lati dalle quattordici stazioni della via Crucis.\nGragna, insieme a Ponteccio, Castelletto e Dalli, si sottomise alla signoria di Ferrara solo il 15 giugno 1451. Perci\u00f2 a questi paesi di tardiva acquisizione i duchi Borso ed Ercole d'Este avevano concesso statuto e amplissimi privilegi. Questi \"privilegi\" sono contenuti in due decreti concessi nel 1451 e nel 1471 e rinnovati e ampliati in seguito pi\u00f9 volte. Essi contengono particolari esenzioni da dazi e gabelle, oltre che libert\u00e0 di movimento per lo Stato, autorizzazione al porto d'armi eccetera.\nLe comunit\u00e0 di Ponteccio, Castelletto e Gragna si unirono fra loro in un unico Comune, autonomo rispetto a Magliano."}
{"id": "857896", "revid": "2149966", "url": "https://it.wikipedia.org/wiki?curid=857896", "title": "Storia del West", "text": "Storia del West \u00e8 stata una serie a fumetti di genere western ideata da Gino D'Antonio e pubblicata in Italia dalle Edizioni Araldo da giugno 1967 all'interno della \"Collana Rodeo\" per un totale di 73 albi (in fase di ristampa la serie venne in seguito ampliata fino a raggiungere i 75 albi). \u00c8 ritenuta una delle serie a fumetti western migliori del periodo e ha consacrato il suo creatore come uno dei maestri del fumetto italiano.\nTrama.\nA differenza di altre serie a fumetti Storia del West non ha un personaggio principale ma una serie di figure che si avvicendano nel ruolo del protagonista. Il baricentro delle avventure \u00e8 l'epopea delle famiglie dei MacDonald e degli Adams che si snoda dagli inizi dell'Ottocento, con l'arrivo nel 1804 del capostipite Brett MacDonald nel nuovo mondo, fino agli anni ottanta dello stesso secolo.\nSono protagonisti degli episodi molti personaggi storici, tra i quali Wild Bill Hickock (quasi un protagonista in molti numeri), Buffalo Bill, Calamity Jane, Custer, Wyatt Earp. Anche alcuni celebri capi trib\u00f9 pellerossa saranno presenti negli albi: tra questi Toro Seduto, Cavallo Pazzo, Geronimo, Cochise e Capo Giuseppe. Compare anche il vero Kit Carson, solo omonimo del Kit Carson presente anche nei fumetti di \"Tex\".\nStoria editoriale.\nTra i disegnatori che si sono alternati alla realizzazione del fumetto si possono ricordare Renzo Calegari, Renato Polese, Sergio Tarquinio, Louis Bermejo, Giorgio Trevisan, Erminio Ardig\u00f2 e lo stesso Gino D\u2019Antonio che realizz\u00f2 anche le copertine.\nLa collana \u00e8 stata ristampata in una nuova veste grafica dalla Cepim tra il 1984 e il 1990; in questa ristampa i primi tre episodi vennero modificati e ne venne inserito uno inedito - disegnato da Renato Polese - e in tal modo il numero di albi aument\u00f2 a 75. La nuova edizione della collana venne preceduta da una storia intitolata \"L'intervista\" e pubblicata su Orient Express (n.11 del giugno 1983), con testi e disegni di Gino D'Antonio, nel quale l'autore immagina un'originale conclusione per la vita del generale Custer e definisce i concetti ispiratori della propria opera, per i quali afferma di essersi tenuto distante sia dal sentimento d'odio verso gli indiani vigente all'epoca, sia dalla moderna criminalizzazione dei pionieri.\nNel 1994 la Hobby &amp; Work ha edito la serie in una collana di 11 fascicoli spillati con il titolo Tex presenta - La storia del West. \nUna successiva ristampa \u00e8 stata edita dalla Hobby &amp; Work con il titolo Il selvaggio West in 75 albi brossurati di grande formato (cm.20.5x28.5) a colori, senza le quarte di copertina e la storia breve. \nDa giugno 2003 le Edizioni If hanno riproposto la serie con l'aggiunta, nei numeri dal 48 al 52, sotto la dicitura Storie del West presenta: i protagonisti, delle 10 storie (due per albo) gi\u00e0 pubblicate dalla Hobby e Work nella collana \"I protagonisti del West\". \nDal 24 luglio 2012 venne pubblicata, allegata al \"Sole 24 ORE\", una riedizione brossurata, in formato 17 x 24, leggermente pi\u00f9 grande dell'originale.\nElenco degli albi.\nNumero progressivo (Numero all'interno della Collana Rodeo) - Titolo - Data di uscita\nI primi tre numeri sono stati ristampati nell'edizione Cepim con la seguente titolazione:\nDal n. 6 riprendono la titolazione del n. 4 della \"Collana Rodeo\""}
{"id": "857897", "revid": "729019", "url": "https://it.wikipedia.org/wiki?curid=857897", "title": "Emmanuel de Grouchy", "text": "Era fratello della nota intellettuale e scrittrice francese Sofia di Grouchy.\nIl periodo pre-napoleonico.\nInizi\u00f2 la carriera militare in artiglieria nel 1779, venne poi trasferito alla cavalleria nel 1782 e alla Guardia nel 1789. Nonostante le sue origini aristocratiche e i legami con la corte, fu un convinto sostenitore dei principi della Rivoluzione francese e pertanto abbandon\u00f2 la Guardia. Al momento dello scoppio della guerra nel 1792 fu colonnello di un reggimento di cavalleria e poco pi\u00f9 tardi maresciallo di campo e inviato alla frontiera sud-orientale. Nel 1793 si distinse per il suo operato nella Vandea, venendo promosso generale di divisione. Grouchy, nonostante questo stato di servizio, fu esonerato dal comando per la sua appartenenza alla nobilt\u00e0, ma nel 1795, dopo il rovesciamento del Regime del Terrore, fu chiamato di nuovo al servizio attivo. Fu quindi distaccato nella spedizione dell'esercito in Irlanda (1796 - 1797). Massone, nel 1787 \u00e8 membro della loggia \"L'H\u00e9ro\u00efsme\" di Beauvais. Nel 1798 amministr\u00f2 il governo civile e militare del Piemonte all'abdicazione del re di Sardegna e nel 1799 torn\u00f2 come comandante della sua divisione partecipando cos\u00ec alla campagna contro l'Austria e la Russia.\nIl generale di Napoleone.\nMentre copriva la ritirata dei francesi dopo la sconfitta di Novi, Grouchy fu ferito quattordici volte e fu fatto prigioniero. Dopo essere stato liberato torn\u00f2 in Francia. Nonostante avesse protestato contro il colpo di Stato del 18 brumaio, venne ripreso in servizio dal Primo console Napoleone e ottenne un comando nella Battaglia di Hohenlinden. Non tard\u00f2 molto ad accettare il nuovo regime di governo della Francia e dal 1801 fu impiegato da Napoleone in posizioni militari e politiche di notevole importanza. Combatt\u00e9 in Austria nel 1805, in Prussia nel 1806, in Polonia nel 1807, in Spagna nel 1808 e comand\u00f2 la cavalleria dell'esercito in Italia nel 1809 durante l'avanzata di Eugenio di Beauharnais verso Vienna.\nNel 1812 fu comandante di uno dei quattro corpi di cavalleria della \"Grande Arm\u00e9e\" e durante la ritirata da Mosca Napoleone gli affid\u00f2 il comando dello squadrone di retroguardia, composto completamente da ufficiali scelti. Il suo servizio quasi continuo nella cavalleria port\u00f2 Napoleone a escludere il suo inserimento alla testa di un corpo d'armata dell'esercito e pertanto nel 1813 fu invitato a rientrare in Francia.\nNel 1814 tuttavia si affrett\u00f2 a prendere parte alla campagna in difesa della Francia e fu gravemente ferito a Craonne. Con l'avvento della Restaurazione fu privato del posto di colonnello-generale dei corazzieri a cavallo e mandato in pensione. Nel 1815 si un\u00ec di nuovo a Napoleone dopo il suo ritorno dall'Elba, e gli vennero riconosciuti i titoli di Maresciallo dell'Impero e Pari di Francia.\nNella Battaglia di Waterloo comand\u00f2 la cavalleria di riserva dell'esercito e dopo la Battaglia di Ligny gli fu ordinato di comandare l'ala destra francese contro i prussiani.\nLa battaglia di Waterloo.\nIl suo comportamento nella Battaglia di Wavre, la sua influenza sul risultato della campagna e la controversia sulla sua condotta nel giorno della battaglia di Waterloo sono stati studiati largamente insieme a ciascun evento della campagna del 1815. \u00c8 necessario dire che il giorno 17 giugno Grouchy non riusc\u00ec a prendere contatto con i prussiani e il giorno 18, anzich\u00e9 dirigersi verso Waterloo seguendo la direzione di provenienza del rombo dei cannoni, come sarebbe stato opportuno per proteggere il fianco destro di Napoleone, decise di seguire alla lettera gli ordini scritti di Napoleone. Questi indicavano, in maniera contraddittoria, di \u00ab... avvicinarsi a lui andando a Wavre...\u00bb e Grouchy continu\u00f2 a seguire la retroguardia prussiana, a quel punto apparentemente ferma appunto a Wavre, mentre in realt\u00e0 i due terzi di questa si univano agli inglesi per schiacciare Napoleone sul campo di Mont S. Jean (Waterloo).\nSi presume che se Grouchy avesse preso l'iniziativa di \"muoversi seguendo la direzione del rombo dei cannoni\", avrebbe intercettato i tre Corpi d'Armata di von B\u00fclow, mandati da Bl\u00fccher a Wellington, li avrebbe colti in ordine di marcia, e dunque avrebbe avuto la possibilit\u00e0 di fermarli o quanto meno di impedir loro di arrivare sul fianco di Napoleone. A quel punto, per le vacillanti truppe di Wellington, non vi sarebbe stato scampo e il corso della storia sarebbe probabilmente cambiato (almeno per qualche tempo).\nLa mattina del giorno 19 Grouchy ottenne una vittoria sui prussiani a Wavre, ma questa non mut\u00f2 le sorti dello scontro principale. Una volta avuta la notizia della sconfitta di Napoleone, Grouchy, raccogliendo i resti dell'esercito dell'imperatore, si ritir\u00f2 rapidamente e in buon ordine fino a Parigi, dove, dopo aver interposto le sue forze riorganizzate fra il nemico e la capitale, rinunci\u00f2 al comando, lasciandolo nelle mani del maresciallo Davout.\nIl ritiro e l'esilio durante la restaurazione.\nDurante il resto della sua vita si dedic\u00f2 a difendere s\u00e9 stesso. Il tentativo di condannarlo a morte da parte di un tribunale militare fall\u00ec, ma fu esiliato e dovette vivere in America fino all'amnistia del 1821. Al suo ritorno in Francia fu riammesso nel suo ruolo di generale, ma non pi\u00f9 in quello di Maresciallo e Pari di Francia. Per molti anni fu oggetto dell'avversione da parte del partito di corte come l'appartenente alla nobilt\u00e0 che aveva sposato la causa della Rivoluzione e di Napoleone, ma fu anche oggetto dell'ostilit\u00e0 dei suoi vecchi camerati della \"Grande Arm\u00e9e\" per il supposto tradimento a Napoleone. Nel 1830 Luigi Filippo gli restitu\u00ec il bastone di Maresciallo e lo riammise alla Camera dei Pari."}
{"id": "857901", "revid": "1543377", "url": "https://it.wikipedia.org/wiki?curid=857901", "title": "Cardiopalmo", "text": "Il cardiopalmo (anche cardiopalma o palpitazione del cuore, dal greco antico \u03ba\u03b1\u03c1\u03b4\u03af\u03b1/\"cuore\" e \u03c0\u03b1\u03bb\u03bc\u03cc\u03c2/\"palpitazione\") \u00e8 la percezione accentuata del proprio battito cardiaco, percezione che normalmente non avviene.\nDue possono essere i fattori implicati nel fenomeno:\nIl cardiopalmo pu\u00f2 essere manifestazione di un disturbo del ritmo cardiaco, come nel caso della fibrillazione atriale (ne soffre lo 0,4% della popolazione adulta, fino ad arrivare a circa il 10% della popolazione ultrasettantenne), oppure una \"tachicardia sopraventricolare\" che generalmente pu\u00f2 essere curata con medicinali. Lo strumento diagnostico per indagare le cause di frequenti palpitazioni parossistiche \u00e8 genericamente un semplice elettrocardiogramma (ECG), effettuato a riposo o sotto sforzo. Eventualmente anche un ECG dinamico secondo Holter pu\u00f2 essere di maggior sensibilit\u00e0."}
{"id": "857902", "revid": "3115", "url": "https://it.wikipedia.org/wiki?curid=857902", "title": "Doln\u00e9 Zahorany", "text": "Doln\u00e9 Zahorany (fino al 1927 \"Uhorsk\u00e9 Zahorany\", in ungherese: \"Magyarhegymeg\", in tedesco: \"Ungarisch-Heiligenkreuz\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1351 con il nome di Hegmeg, quando vi si trasferirono alcuni coloni ungheresi. Nel 1566 fu distrutto dai turchi. Successivamente pass\u00f2 alla signoria di Paderovce e Lukovi\u0161ta."}
{"id": "857907", "revid": "101768", "url": "https://it.wikipedia.org/wiki?curid=857907", "title": "Fontana Rosmini", "text": "La fontana Rosmini \u00e8 un monumento di Rovereto (TN), dedicato al filosofo Antonio Rosmini, nato nella Citt\u00e0 della Quercia nel 1797. \n\u00c8 circolare, posizionata al centro di piazza Rosmini, dove \u00e8 stata collocata nel 1895 in sostituzione della statua del filosofo che \u00e8 stata collocata di fronte alla sua casa natale a met\u00e0 del corso Rosmini.\nCurata dalla Societ\u00e0 di Abbellimento e dal comune di Rovereto ha un getto centrale alto tre metri e getti periferici che creano giochi d'acqua. \u00c8 alimentata dall'acquedotto cittadino. "}
{"id": "857908", "revid": "599013", "url": "https://it.wikipedia.org/wiki?curid=857908", "title": "Morten Gamst Pedersen", "text": "Il suo soprannome \u00e8 \"van Gamsten\", in riferimento al suo idolo Marco van Basten.\nBiografia.\n\u00c8 il figlio di Ernst Pedersen, ex calciatore norvegese.\nHa formato, assieme ai colleghi Freddy dos Santos, Raymond Kvisvik, Kristofer H\u00e6stad e \u00d8yvind Svenning, il gruppo musicale \"The Players\", che ha distribuito per beneficenza un singolo che \u00e8 diventato una hit in tutta la Scandinavia.\nCaratteristiche tecniche.\nCentrocampista versatile, pu\u00f2 agire anche sulla fascia destra o come attaccante e seconda punta.\nCalciatore che non fa della prestanza fisica la sua dote migliore, ma che fa della flessibilit\u00e0 e dell'atletismo i suoi punti di forza. Nel 2006 ha dichiarato di non voler perdere queste sue caratteristiche, aumentando la sua massa muscolare; aggiunse di preferire l'allenamento per la forza e la resistenza.\nIl suo piede naturale \u00e8 il sinistro.\nCarriera.\nClub.\nTroms\u00f8.\nGamst Pedersen ha iniziato la carriera professionistica con la maglia del Troms\u00f8. Ha debuttato nell'Eliteserien il 16 aprile 2000, sostituendo Tryggvi Gu\u00f0mundsson nel successo per 3-0 contro il Bryne. Il 1\u00ba ottobre dello stesso anno ha segnato la prima rete nella massima divisione norvegese: sul parziale di 0-2 per lo Start, Gamst Pedersen ha trovato la rete che ha dato inizio alla rimonta ed il Troms\u00f8 \u00e8 riuscito infine ad imporsi per 3-2.\nHa conquistato il posto da titolare a partire dal campionato 2001. La sua stagione \u00e8 stata positiva, con 26 partite e 5 reti all'attivo, ma il Troms\u00f8 non \u00e8 riuscito a raggiungere la salvezza e pertanto \u00e8 retrocesso in 1. divisjon. \u00c8 stato comunque tra i protagonisti della pronta risalita del club, che ha vinto il campionato anche grazie ai 18 gol messi a segno da Gamst Pedersen. La squadra ha raggiunto la salvezza nel 2003 e l'Eliteserien 2004 \u00e8 stata la stagione in cui Gamst Pedersen si \u00e8 imposto anche a livello internazionale: ha segnato infatti 7 gol in 18 incontri.\nBlackburn Rovers.\nIl Blackburn ha messo gli occhi su Gamst Pedersen a giugno 2004 ed ha formulato un'offerta per acquistarne il cartellino: il Troms\u00f8 ha rifiutato per\u00f2 la proposta. L'accordo \u00e8 stato raggiunto soltanto nel mese di agosto, in cambio della cifra di 2,5 milioni di sterline. Ha esordito nella Premier League il 28 agosto, schierato titolare nel pareggio per 1-1 contro il Manchester United: \u00e8 stato lui a fornire l'assist per la rete del compagno Paul Dickov. Il 22 settembre ha segnato il suo primo gol in Inghilterra: \u00e8 andato infatti in rete nel secondo turno della FA Cup 2004-2005, nel pareggio per 3-3 contro il Bournemouth: la gara si \u00e8 protratta fino ai calci di rigore, con Gamst Pedersen che ha realizzato il suo \"penalty\", ma il Blackburn \u00e8 stato comunque eliminato dalla competizione. L'allenatore che lo ha voluto in squadra, Graeme Souness, \u00e8 stato rimpiazzato da Mark Hughes alla guida dei Blackburn Rovers a partire dal settembre 2004. Hughes lo ha considerato, inizialmente, troppo leggero per giocare nel campionato inglese e lo ha utilizzato poco. Durante questo periodo, ha ricevuto il supporto dei colleghi e connazionali John Arne Riise e Ole Gunnar Solskj\u00e6r. Con il passare del tempo, per\u00f2, ha riconquistato il posto in squadra. Il 15 gennaio 2005 \u00e8 arrivata la prima rete in campionato, che ha portato al Blackburn 3 punti: \u00e8 stato suo infatti il gol che ha deciso l'incontro con il Portsmouth, a Fratton Park. Ha concluso la prima stagione con 8 gol in 26 presenze, tra campionato e coppe.\n Dopo l'inizio stentato della sua avventura inglese, in questa stagione Gamst Pedersen \u00e8 riuscito ad imporsi. Ha cominciato infatti ad essere schierato sulla fascia sinistra ed Ha Iniziato positivamente il campionato 2005-2006: il 20 agosto ha siglato un gol ai danni del Fulham, nel successo del suo Blackburn per 2-1: quella marcatura \u00e8 stata scelta dalla British Broadcasting Corporation (BBC) come la pi\u00f9 bella del mese. Il periodo positivo \u00e8 proseguito segnando una doppietta contro il Manchester United: i \"Rovers\" sono riusciti cos\u00ec ad imporsi ad Old Trafford per 2-1. Il primo gol \u00e8 arrivato con un po' di fortuna, dopo aver battuto un calcio di punizione che ha colto impreparati Edwin van der Sar e la difesa dei \"Red Devils\". La seconda marcatura \u00e8 arrivata nei minuti finali, quando ha sfruttato un assist di Michael Gray. Gamst Pedersen \u00e8 stato votato come migliore in campo. L'11 gennaio 2006 ha segnato nuovamente ai danni del Manchester United, nella semifinale dell'edizione stagionale della Football League Cup: un suo tiro ha pareggiato infatti il vantaggio siglato da Louis Saha. Ha terminato la stagione con 10 reti all'attivo e il Blackburn ha raggiunto la qualificazione per la Coppa UEFA 2006-2007.\nIl 9 giugno 2006 \u00e8 stato reso noto il suo rinnovo contrattuale, che lo ha legato al club fino al 30 giugno 2010. In questa stagione, ha deciso di far scrivere sulla sua maglia \"Gamst\", piuttosto che \"Pedersen\". Ha motivato la decisione sostenendo che Gamst fosse il nome con cui era conosciuto in patria. Il 14 settembre ha debuttato nelle competizioni europee per club, scendendo in campo nel primo turno della Coppa UEFA: \u00e8 stato infatti titolare nel pareggio per 2-2 in casa del Salisburgo. Il 23 novembre ha giocato nel pareggio a reti inviolate contro il Feyenoord: nel corso della partita, Gamst Pedersen \u00e8 andato a battere una rimessa laterale ed \u00e8 stato colpito da un bicchiere di plastica pieno di birra che gli \u00e8 stato lanciato dagli spalti dai tifosi olandesi. L'Union of European Football Associations (UEFA) ha aperto un'inchiesta sull'accaduto. La sua avventura europea e quella del Blackburn \u00e8 terminata contro il Bayer Leverkusen. In campionato, il club inglese ha centrato la qualificazione per la Coppa Intertoto 2007.\nHa affrontato con la sua squadra, quindi, questa competizione nell'estate 2007. \u00c8 andato anche a segno nel 4-0 inflitto al V\u0117tra, che \u00e8 stata la sua prima realizzazione a livello europeo: ha sfruttato un assist di David Bentley ed ha insaccato la palla con un colpo di testa. Il successo nel torneo ha garantito l'accesso del club alla Coppa UEFA 2007-2008. Per il primo gol stagionale in campionato ha dovuto attendere fino al 31 ottobre, quando ha segnato nella vittoria per 1-2 sul campo del Portsmouth. I \"Rovers\" hanno concluso la stagione al 7\u00ba posto finale.\nNel 2008 \u00e8 stato scelto come allenatore Paul Ince e con la sua guida, Gamst Pedersen si \u00e8 trovato spesso fuori squadra. Dopo l'avvicendamento in panchina tra Ince e Sam Allardyce, le cose sono cambiate: il norvegese ha ritrovato il posto da titolare ed \u00e8 stato schierato anche da trequartista centrale. L'unico gol stagionale \u00e8 datato 9 maggio 2009, ancora una volta ai danni del Portsmouth: il Blackburn si \u00e8 aggiudicato il match con il punteggio di 2-0.\nNella stagione seguente, ha trovato il gol gi\u00e0 al suo terzo match: ha siglato la rete del definitivo 1-3 in casa del Gillingham, nella Football League Cup 2009-2010. Il 17 aprile 2010 \u00e8 stato titolare nella sconfitta del Blackburn per 2-3 contro l'Everton: in quell'incontro, Gamst Pedersen ha colpito con un duro tackle il centrocampista avversario Mikel Arteta, che si \u00e8 rialzato ed ha infilato un dito nell'occhio del norvegese. L'arbitro ha deciso di ammonire entrambi i calciatori. Arteta, alla fine del match, ha dichiarato di aver sbagliato a reagire in questo modo, ma che non era stata la prima volta in carriera che Gamst Pedersen lo colpiva duramente. I media hanno scritto comunque che la reazione dello spagnolo avrebbe meritato il cartellino rosso. Il 19 maggio, il sito ufficiale del Blackburn ha annunciato la felice conclusione delle trattative per il rinnovo contrattuale di Gamst Pedersen, che lo avrebbe legato al club fino al 30 giugno 2014. Il Blackburn ha concluso il campionato in una posizione di met\u00e0 classifica.\nIl 10 novembre \u00e8 stato titolare nella vittoria per 1-2 a St James' Park contro il Newcastle United, gara in cui \u00e8 andato a segno. Nello stesso match, per\u00f2, l'avversario Joey Barton ha colpito Gamst Pedersen con un pugno allo stomaco. L'inglese non \u00e8 stato visto dall'arbitro, perci\u00f2 ha potuto continuare la partita. Le telecamere hanno dimostrato per\u00f2 come il gesto fosse indifendibile. Qualche giorno dopo, Barton ha chiesto scusa a Gamst Pedersen ed il norvegese lo ha perdonato. In campionato, nel frattempo, l'ala ha segnato quattro reti in quattro incontri: ai danni del Wigan Athletic, del gi\u00e0 citato Newcastle e una doppietta contro l'Aston Villa. Il campionato 2011-2012 si \u00e8 concluso con la retrocessione del Blackburn.\nKarab\u00fckspor.\nIl 29 agosto 2013 si \u00e8 trasferito ufficialmente ai turchi del Karab\u00fckspor, a cui si \u00e8 legato con un contratto dalla durata biennale. Ha esordito in squadra il 1\u00ba settembre, subentrando a G\u00f6khan \u00dcnal nella vittoria per 1-0 sul Gen\u00e7lerbirli\u011fi. Rimasto in squadra fino al marzo seguente, totalizzando 13 presenze tra campionato e coppa.\nRosenborg.\nL'8 marzo 2014 \u00e8 stato ufficialmente ingaggiato dal Rosenborg. Ha scelto la maglia numero 8. Ha esordito con questa maglia in data 29 marzo, schierato titolare nel pareggio per 2-2 contro il Viking. Il 21 aprile \u00e8 arrivata la prima rete, nel pareggio per 2-2 maturato sul campo del Bod\u00f8/Glimt.\nIl 25 ottobre 2015 con due partite d'anticipo sulla fine del campionato, il suo Rosenborg si \u00e8 laureato campione per la 23\u00aa volta nella sua storia. Il 22 novembre 2015, con la vittoria per 2-0 sul Sarpsborg 08, il Rosenborg ha conquistato la vittoria finale nel Norgesmesterskapet 2015, conquistando cos\u00ec il \"double\". Il 7 gennaio 2016 ha rescisso il contratto che lo legava al club. Si \u00e8 congedato dal club con 37 presenze e 5 reti tra tutte le competizioni.\nIl ritorno al Troms\u00f8.\nIl 9 febbraio 2016 il Troms\u00f8 ha reso noto sul proprio sito internet d'aver ingaggiato Gamst Pedersen, che si \u00e8 legato al club con un contratto annuale con opzione per il secondo anno. Il giocatore ha scelto di vestire la maglia numero 7. Il 15 dicembre 2016 ha rinnovato il contratto che lo legava al club.\nIl 27 novembre 2017, il Troms\u00f8 ha comunicato un ulteriore prolungamento del contratto di Gamst Pedersen, fino al 31 dicembre 2019.\nAlta.\nIl 3 marzo 2020 ha firmato un contratto con l'Alta.\nIl 30 aprile 2021 ha rinnovato il contratto che lo legava al club.\nNazionale.\nGamst Pedersen ha giocato 18 incontri con la maglia della , segnando 10 reti. Ha debuttato il 14 agosto 2001, sostituendo Christer George nella vittoria in amichevole per 3-0 contro la Germania. Ha segnato il primo gol il 1\u00ba agosto 2003, nello 0-5 inflitto al Lussemburgo. Il 13 gennaio 2004 ha siglato una tripletta, nello 0-5 in amichevole contro il Qatar.\nLa prima presenza nella Nazionale maggiore \u00e8 datata 18 febbraio 2004: schierato titolare contro l', ha segnato una doppietta ed ha contribuito al successo degli scandinavi per 1-4. Il 4 settembre dello stesso anno ha giocato il primo incontro valido per le qualificazioni al campionato mondiale 2006, subentrando a Jan-Derek S\u00f8rensen. Sempre in queste qualificazioni ha realizzato l'unica rete il 13 ottobre 2004: \u00e8 andato in gol nel 3-0 con cui la Norvegia ha superata la . La squadra non si \u00e8 qualificata per\u00f2 per il . Il 2 settembre 2006 \u00e8 arrivata la 25\u00aa presenza in Nazionale, per la sfida contro l', cos\u00ec gli \u00e8 stato assegnato il Gullklokka. La sfida contro i \"magiari\" \u00e8 terminata con un successo per 4-1, con Gamst Pedersen che ha segnato una rete simile a quella di Marco van Basten contro l' al . I quotidiani norvegesi, da quel giorno, lo hanno ribattezzato \"van Gamsten\".\nLa Norvegia ha fallito l'assalto alla qualificazione al e al . L'11 novembre 2013, \u00e8 tornato ad essere convocato in Nazionale, a distanza di oltre un anno dall'ultima partita giocata con la Norvegia.\nStatistiche.\nPresenze e reti nei club.\n\"Statistiche aggiornate al 14 novembre 2021.\""}
{"id": "857909", "revid": "1781667", "url": "https://it.wikipedia.org/wiki?curid=857909", "title": "Horn\u00e9 Zahorany", "text": "Horn\u00e9 Zahorany (in ungherese: \"T\u00f3thegymeg\", in tedesco: \"Windisch-Heiligenkreuz\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1323 con il nome di Hegmeg, come feudo dei conti Balog. Nel 1400 pass\u00f2 ai Derencs\u00e9ny che lo detennero fino al XVI secolo. Nel 1566 fu distrutto dai turchi. Successivamente pass\u00f2 alla Signoria di Paderovce e Lukovi\u0161tia."}
{"id": "857918", "revid": "200568", "url": "https://it.wikipedia.org/wiki?curid=857918", "title": "Hru\u0161ovo", "text": "Hru\u0161ovo (in ungherese: \"Balogruss\u00f3\", in tedesco: \"Chruschau an der Bollig\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1297 con il nome di Huruswa, come feudo del castello di Blh. Nel XIV secolo pass\u00f2 ai Derencs\u00e9ny e nel XVII secolo alla signoria di Mur\u00e1n.\nDel comune di Hru\u0161ovo fanno parte le frazioni di Ostrany (in ungherese \"Eszter\u00e9ny\", in tedesco \"Esstring\") e di Strie\u017eovce (in ungherese \"Eszter\u00e9zs\", in tedesco \"Strie\u00df\")."}
{"id": "857919", "revid": "547992", "url": "https://it.wikipedia.org/wiki?curid=857919", "title": "Capaneo", "text": "Capaneo () \u00e8 un eroe della mitologia greca, figlio di Ipponoo e di Laodice (o di Criseide) e nipote di Megapente.\nIl mito.\nSecondo la tradizione greca, ripresa da Euripide, Eschilo e, laconicamente, da Sofocle, fu tra i sette re che parteciparono all'assedio di Tebe per ridare il potere a Polinice durante la guerra de \"I sette contro Tebe\". Viene descritto, oltre che come persona possente, dotata di grande forza, come un superbo. La vicenda di Tebe lo vede primo nello scalare le mura della citt\u00e0 e, dopo aver sfidato apertamente gli dei a contrastarlo, fulminato da Zeus.\nAllorch\u00e9 Teseo obblig\u00f2 i Tebani a fare dei magnifici funerali agli Argivi ch'erano morti all'assedio di questa citt\u00e0, non volle far bruciare il corpo di Capaneo insieme agli altri perch'era stato colpito dal fulmine di Zeus e perci\u00f2 considerato come un empio. Per cui gli fece fare un rogo separato. La sua sposa, Evadne figlia di Tebea e del dio della guerra Ares, che lo amava teneramente, si orn\u00f2 dei suoi pi\u00f9 bei abiti e si gett\u00f2 sul suo rogo per cos\u00ec mescolare le sue ceneri con quelle di lui. Aveva un figlio di nome Stenelo, che visse e si distinse fra gli Egiziani.\nNella tragedia di Euripide \"Le Supplici\", si fa cenno alla sua modestia e sobriet\u00e0 di vita, pur dotato di molte ricchezze (\u00abMolto ricco egli fu; ma non mai gonfio / di sue ricchezze, n\u00e9 superbo pi\u00f9 / d'un poverello\u00bb, \u00abIl ben, soleva dire ei, non consiste / nell'impinzare l'epa; e il poco basta\u00bb).\nNella \"Tebaide\" di Stazio, il poeta latino lo descrive nell'atto di sfidare Bacco ed Ercole, protettore dei tebani, e di esortare Zeus ad accorrere con tutte le sue forze, anzich\u00e9 limitarsi a spaventare le fanciulle con i suoi tuoni...'guadagnandosi' cos\u00ec il fulmine del dio. Stazio attribuisce a lui anche frasi come: \u00abil coraggio \u00e8 il mio dio...\u00bb, \u00abLa paura primamente cre\u00f2 nel mondo gli dei\u00bb.\nNella \"Divina commedia\".\nConsiderato prototipo di uomo che ha troppa fiducia in s\u00e9, venne da Dante, nella \"Divina Commedia\", posto nell'Inferno fra i bestemmiatori, violenti contro Dio nella parola.\nCos\u00ec come in vita fu superbo e non credette nessuno superiore a s\u00e9, cos\u00ec nel girone dei bestemmiatori del quattordicesimo canto dell'inferno Dantesco finge disprezzo e indifferenza nei confronti della punizione divina, facendosi beffa delle fiamme, che come pioggia si abbattono sulle \"ombre\", le anime dei peccatori. Notando i due poeti, rivolge loro parole di sfida verso la giustizia divina, Virgilio lo rimprovera con toni forti, indicandogli la sua stessa testardaggine e rabbia come punizione ancora pi\u00f9 grande, in quanto non si pu\u00f2 essere vincitori nella citt\u00e0 di Dite.\nInfluenza culturale.\nA Capaneo \u00e8 intitolata la Capaneus Mensa su Io."}
{"id": "857924", "revid": "125324480", "url": "https://it.wikipedia.org/wiki?curid=857924", "title": "Mercedes Lourdes Frias", "text": "Biografia.\nNata a Santo Domingo, si laurea in geografia alla UASD (Universidad Aut\u00f3noma de Santo Domingo); lavora negli anni ottanta come operatrice di sviluppo comunitario nelle comunit\u00e0 rurali di immigrati/e haitiani/e e in un collettivo che organizza le donne dei quartieri periferici della capitale della Repubblica Dominicana.\nSi trasferisce in Italia nel 1990, stabilendosi a Prato e continuando ad occuparsi di questioni legate alle donne, all'immigrazione, ai rapporti nord-sud, e organizzando in proposito formazione interculturale nelle scuole.\nDal 1994 al 1997 fa parte del Consiglio della Federazione delle Chiese evangeliche in Italia (FCEI).\nNel 2004 \u00e8 nominata assessore nel comune di Empoli con deleghe su ambiente, diritti di cittadinanza, pari opportunit\u00e0 e cultura della differenza. Lascia l'incarico nell'aprile del 2006, quando viene eletta alla Camera dei deputati nelle liste del Partito della Rifondazione Comunista.\nViene ricandidata alla Camera da La Sinistra l'Arcobaleno alle elezioni 2008, senza essere rieletta.\nAttivit\u00e0 parlamentare.\nNei due anni di permanenza alla Camera, presenta come prima firmataria due proposte di legge:"}
{"id": "857938", "revid": "117910111", "url": "https://it.wikipedia.org/wiki?curid=857938", "title": "Carico pendente", "text": "Carico pendente \u00e8 una definizione giuspenalistica utilizzata in Italia per definire lo \"status\" di un soggetto nel momento in cui esso viene a trovarsi ad avere procedimenti penali pendenti a suo carico o, meglio, nello status di imputato.\nOccorre precisare che il carico pendente (vale a dire l'esistenza di un procedimento penale a carico di un soggetto) pu\u00f2 nascere esclusivamente dopo la chiusura della fase delle indagini preliminari, allorquando l'indagato viene attinto dal decreto di citazione a giudizio, assumendo la qualifica di imputato.\nQualunque cittadino, ai sensi dell'art. 116 c.p.p., pu\u00f2 richiedere alla Procura della Repubblica presso il Tribunale del proprio luogo di residenza l'apposito certificato dei carichi pendenti, previo pagamento dei previsti bolli e diritti, che certifichi l'assenza o l'eventuale presenza a suo carico di procedimenti penali in corso e non ancora definiti."}
{"id": "857939", "revid": "1543377", "url": "https://it.wikipedia.org/wiki?curid=857939", "title": "Emilio Barsotti", "text": "Biografia.\nFu parroco di Sant'Andrea apostolo di Magliano dal 1937 al 1980. Merita di essere ricordato per la forte personalit\u00e0 e per l'impegno esemplare sempre dimostrato come uomo e come prete.\nOrdinato sacerdote il 20 luglio 1913, nel 1922 fu parroco a Cascio e dal 1937 parroco a Magliano ed economo spirituale di Ponteccio. Durante il secondo conflitto mondiale, fu un sostenitore della lotta partigiana e animatore della banda che si costitu\u00ec, fra le prime, a Magliano. Fu arrestato il 5 maggio 1944 per i noti \u201cfatti di Magliano\u201d e rilasciato nel giugno successivo. Nel febbraio 1945 pass\u00f2 il fronte.\nOpere.\nFu anche scrittore di talento, dando alle stampe, fra l'altro, \"Il Cospiratore\" (romanzo storico), \"Primetta (Strapaese)\", \"L'Allodola del Carmelo: Anita Cantieri\", \"Ma sono proprio favole?\", tutti editi da \u201cIl Messaggero\u201d di Lucca."}
{"id": "857943", "revid": "767487", "url": "https://it.wikipedia.org/wiki?curid=857943", "title": "Fire Bomber", "text": "I Fire Bomber (o FIRE BOMBER) sono un gruppo musicale rock immaginario che appare nelle serie di animazione giapponese \"Macross 7\".\nMusicano il gruppo Yoshiki Fukuyama (Basara, canto e chitarra), Chie Kajiura (Mylene, canto), e talvolta Tomo Sakurai (doppiatrice di Mylene).\nDiscografia.\nTributi.\nIl 24 maggio 2005, 10 anni dopo la messa in onda di \"Macross 7\" in Giappone, Yoshiki Fukuyama, che dava la voce a Basara Nekki, pubblic\u00f2 un album di tributo delle canzoni della serie, alcune inedite ed altre riarrangiate. Analogamente, nel 2007 \u00e8 uscito un altro album tributo, stavolta per Mylene Jenius, eseguito dalla sua doppiatrice Chie Kajiura."}
{"id": "857952", "revid": "110157", "url": "https://it.wikipedia.org/wiki?curid=857952", "title": "Ponte di Ravazzone", "text": "Il ponte di Ravazzone \u00e8 un ponte che collega la sinistra e la destra dell'Adige, situato a Ravazzone di Mori, in Trentino. Fa parte della SS 240.\nPonti sull'Adige.\nIl ponte di Ravazzone si inserisce in una serie di opere che, a partire dal XVIII secolo, hanno progressivamente cambiato nel corso dei secoli la viabilit\u00e0 dell'Alto Garda: oltre che dal ponte di San Lorenzo di Trento, l'Adige poteva essere attraversato soltanto in traghetto, partendo da circa quindici postazioni fra San Michele all'Adige e Borghetto (oggi nel territorio di Avio).\nLa zona di Ravazzone rappresentava un importante guado sul fiume, e ospit\u00f2 gi\u00e0 fin dal XIII secolo un piccolo porto fluviale, prima che il paese venisse riedificato a una certa distanza dal fiume per evitare le inondazioni. Nonostante la posizione strategica tuttavia, un ponte non vi fu mai costruito fino all'et\u00e0 contemporanea.\nPrimi ponti edificati a Ravazzone.\nUn primo ponte a Ravazzone fu edificato durante la guerra della Quinta coalizione per ordine di Eugenio di Beauharnais il 22 aprile 1809. Composto di barche, fu fatto distruggere qualche giorno pi\u00f9 tardi, il 25 aprile, dal generale Achille Fontanelli.\nFra il 1848 e il 1849 fu inaugurato dagli asburgici un nuovo ponte, ancora non in ferro il cui costo cadde interamente sulle comunit\u00e0 locali. Fu il secondo ponte sull'Adige in Vallagarina dopo quello di Villa Lagarina costruito tra il 1845 e il 1847.\nQuesto ponte viene riportato nelle guide turistiche dell'epoca, che riportano la presenza di un ponte per andare a Mori venendo da Rovereto.\nDurante la Terza guerra d'indipendenza fu bruciato dagli austriaci dopo la loro sconfitta nella battaglia di Bezzecca, temendo l'avanzata delle truppe di Garibaldi. Nel 1888 fu ricostruito un nuovo ponte in ferro dalla ditta Gridl di Vienna, nota ditta costruttrice di ponti in ferro. Dal 1891 transit\u00f2 anche la linea ferroviaria a scartamento ridotto Mori-Arco-Riva sopra il ponte, i cui binari correvano al centro della carreggiata.\nQuesto primo ponte di ferro fu fatto brillare per ordine del comando militare austro-ungarico il 24 maggio 1915 dopo l'entrata in guerra dell'Italia nella Prima guerra mondiale.\nIl ponte dopo la prima guerra mondiale.\nIl ponte fu ricostruito interamente in ferro, nel 1920 dalla societ\u00e0 Nathan e Uboldi di Milano. Il ponte \u00e8 ad arco a via inferiore.\nIl ponte \u00e8 stato ristrutturato integralmente fra il novembre 2009 e il dicembre 2010 dalla societ\u00e0 Collini, portando la carreggiata da 5,70 a 6,90 m ed \u00e8 stato dotato di passerelle pedonali esterne alle arcate.\nIn prossimit\u00e0 del ponte, lato a valle, \u00e8 stata restaurata anche l'opera d'arte: la fontanella con annessa panchina in pietra.\nA nord e a sud del ponte di Ravazzone si trovano due importanti opere idrauliche entrambi visibili dal ponte. A nord sulla sponda occidentale dell'Adige c'\u00e8 l'ingresso della galleria Adige-Garda e a sud lo sbarramento dell'impianto idroelettrico di Mori. Quest'ultimo fu costruito alla fine degli anni venti del XX secolo per la produzione di energia elettrica per l'impianto della Societ\u00e0 Italiana dell'Alluminio a Mori."}
{"id": "857955", "revid": "17351", "url": "https://it.wikipedia.org/wiki?curid=857955", "title": "A\u00e9rospatiale \u00c9cureuil", "text": ""}
{"id": "857957", "revid": "834", "url": "https://it.wikipedia.org/wiki?curid=857957", "title": "Mmm", "text": ""}
{"id": "857959", "revid": "17351", "url": "https://it.wikipedia.org/wiki?curid=857959", "title": "Aerospatiale Ecureuil", "text": ""}
{"id": "857960", "revid": "599013", "url": "https://it.wikipedia.org/wiki?curid=857960", "title": "Zurab Khizanishvili", "text": "Carriera.\nClub.\nHa iniziato la carriera nella Dinamo Tbilisi. In seguito ha vestito le maglie di Tbilisi, Lokomotivi Tbilisi, Dundee e Rangers, squadra che nel 2006 lo ha ceduto in prestito ai Blackburn Rovers. Nell'estate 2009 \u00e8 passato in prestito al Newcastle."}
{"id": "857961", "revid": "599013", "url": "https://it.wikipedia.org/wiki?curid=857961", "title": "Aerospatiale AS 350 \u00c9cureuil", "text": ""}
{"id": "857962", "revid": "17351", "url": "https://it.wikipedia.org/wiki?curid=857962", "title": "A\u00e9rospatiale Ecureuil", "text": ""}
{"id": "857966", "revid": "827882", "url": "https://it.wikipedia.org/wiki?curid=857966", "title": "Brian Slagel", "text": "Biografia.\nSlagel \u00e8 nato a Woodland Hills ed \u00e8 cresciuto a Sherman Oaks, California, coltivando la passione per l'hard rock. I suoi idoli giovanili sono stati Black Sabbath, Iron Maiden, Def Leppard, Diamond Head. Era ancora adolescente quando trov\u00f2 impiego in un negozio di dischi chiamato \"Oz Records\".\nIn quegli anni, l'heavy metal non era ancora molto diffuso negli Stati Uniti e Brian \u00e8 considerato a pieno titolo uno dei primi importatori di questo genere nella sua nazione. Infatti cre\u00f2 una delle prime fanzine heavy metal americane, \"The New Heavy Metal Revue\", e nel 1981 fond\u00f2 una propria etichetta, la Metal Blade Records, una delle pi\u00f9 rinomate del genere.\nInizialmente, per poter fare propaganda alla sua casa discografica, Slagel pubblicava varie compilation chiamate \"Metal Massacre\", nelle quali venivano scoperti molti gruppi metal emergenti. Il produttore con questi lavori, ha contribuito a lanciare verso il successo tante band attualmente famose, come ad esempio Slayer, Metallica, Virgin Steele, Armored Saint, Ratt, Cirith Ungol, Warlord e tanti altri.\nSlagel \u00e8 famoso per aver prodotto i primi due dischi degli Slayer, \"Show No Mercy\" e \"Hell Awaits\". Sul finire degli anni ottanta, con l'avvento del metal estremo, la sua etichetta si pone sul mercato del genere, riuscendo a mettere sotto contratto gruppi come Cannibal Corpse, Amon Amarth, Vader e Bolt Thrower.\nNel decennio successivo, il produttore si spost\u00f2 anche verso il prog metal, producendo dischi per i Transatlantic (progetto di Mike Portnoy dei Dream Theater) e i Symphony X.\nIl 2017 coincide con la celebrazione del 35\u00ba anniversario della Metal Blade, casa discografica fondata da Brian Slagel. Per omaggiare questo importante traguardo, il fondatore della storica casa discografica heavy metal ha pubblicato il suo primo libro intitolato \u201cFor the Sake of Heaviness: the History of Metal Blade\".\nAttualmente, Slagel \u00e8 un produttore molto conosciuto e la sua casa discografica collabora con molte metal band."}
{"id": "857967", "revid": "6923", "url": "https://it.wikipedia.org/wiki?curid=857967", "title": "Quartier generale", "text": "Il quartier generale (abbreviato \"QG\" o \"HQ\" dall'inglese \"headquarters\") indica un luogo, reale o figurato, dove risiedono la maggior parte delle funzioni principali di un'organizzazione.\nSebbene in origine l'espressione fosse utilizzata per indicare il luogo di riunione dei massimi ufficiali delle forze armate, viene comunemente usato anche per indicare il luogo dove risiedono gli organi decisionali di un'impresa nell'ambito di una organizzazione aziendale ed in generale di qualunque ente organizzato a pi\u00f9 livelli."}
{"id": "857969", "revid": "1226", "url": "https://it.wikipedia.org/wiki?curid=857969", "title": "Scultura di sabbia", "text": ""}
{"id": "857971", "revid": "767487", "url": "https://it.wikipedia.org/wiki?curid=857971", "title": "Pierangelo Bertoli (album 2000)", "text": "Pierangelo Bertoli \u00e8 una raccolta appartenente alla collana Masterpiece, pubblicata nel 2000."}
{"id": "857977", "revid": "3115", "url": "https://it.wikipedia.org/wiki?curid=857977", "title": "Hajn\u00e1\u010dka", "text": "Hajn\u00e1\u010dka (in ungherese: \"Ajn\u00e1csk\u0151\", in tedesco: \"Pirsenstein\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1245 con il nome di Danuskue come importante castello e feudo della Corona d'Ungheria. Nel 1545 il castello venne distrutto dai turchi.\nPresso il villaggio di Hajn\u00e1\u010dka possono ancora essere ammirate le rovine dell'omonimo castello."}
{"id": "857979", "revid": "1418004", "url": "https://it.wikipedia.org/wiki?curid=857979", "title": "Pierre Bergounioux", "text": ""}
{"id": "857981", "revid": "1305772", "url": "https://it.wikipedia.org/wiki?curid=857981", "title": "Skateaway", "text": "Skateaway \u00e8 un brano musicale del gruppo rock britannico Dire Straits, contenuto nell'album \"Making Movies\" (1980) e pubblicato come singolo nel marzo 1981.\nIl pezzo \u00e8 stato composto da Mark Knopfler utilizzando prevalentemente le tastiere, peculiarit\u00e0 insolita per le canzoni dei Dire Straits di quegli anni.\nSignificato della canzone.\nIl testo descrive con taglio cinematografico una ragazza che viaggia con disinvoltura sui pattini a rotelle attraverso una frenetica metropoli, ascoltando incessantemente la musica dalla sua radio walkman ed estraniandosi cos\u00ec dalla realt\u00e0. La ragazza con i pattini (rollergirl) era Jayzik Azikiwe (12 maggio 1958-31 gennaio 2008), protagonista del videoclip e rimasta nell'immaginario collettivo degli ascoltatori della canzone per la sua danza sui pattini, al ritmo della canzone.\nJayzik, figlia del presidente della Nigeria Nnamdi Azikiwe, \u00e8 stata modella, poetessa, attivista in varie organizzazioni umanitarie e musicista molto attiva, \u00e8 scomparsa nel gennaio 2008 a causa di una polmonite."}
{"id": "857982", "revid": "729019", "url": "https://it.wikipedia.org/wiki?curid=857982", "title": "Hanns-Martin Schleyer", "text": "Ufficiale delle SS durante la guerra, fu membro del partito politico dell'Unione Cristiano Democratica e presidente della confindustria tedesco-occidentale.\nVenne sequestrato il 5 settembre 1977 a Colonia da un gruppo armato della Rote Armee Fraktion dopo un sanguinoso agguato in Vincenz-Statz-Strasse, terminato con la morte dei quattro uomini della sua scorta; dopo quarantatr\u00e9 giorni di prigionia venne ucciso e il 18 ottobre 1977 il suo corpo venne ritrovato nel bagagliaio di un'auto a Mulhouse in Francia.\nOrigini.\nHanns-Martin Schleyer nacque a Offenburg il 1\u00ba maggio 1915 ed era l'unico figlio di Ernst Schleyer, direttore del tribunale distrettuale, e di sua moglie Helene (nata Rheitinger). Nel certificato di nascita il suo primo nome Hans \u00e8 registrato con una sola n. Lui stesso per\u00f2 di solito si firmava Hanns Martin Schleyer. Il prozio di Schleyer era padre Johann Martin Schleyer, inventore della lingua ausiliaria internazionale volap\u00fck.\nFormazione e impegno politico nelle organizzazioni nazionalsocialiste.\nNel 1933 si diplom\u00f2 alla scuola superiore di Rastatt e inizi\u00f2 a studiare giurisprudenza all'Universit\u00e0 di Heidelberg. Schleyer negli anni della scuola fece parte dell'unione studentesca \"Teutonia\" e a Rastatt nel 1934 divenne allievo del Corpi Suevia. Allo stesso tempo Schleyer fu anche coinvolto in organizzazioni nazionalsocialiste. Il 1\u00ba marzo 1931 entr\u00f2 nella Giovent\u00f9 hitleriana e il 30 giugno 1933 nelle Schutzstaffel (n. 227 014).\nNella primavera del 1935, Schleyer accus\u00f2 un altro corpo di Heidelberg di \"mancanza di sentimento nazionalsocialista\" perch\u00e9 aveva rifiutato di escludere i vecchi signori ebrei. Pi\u00f9 tardi, nel semestre estivo del 1935, si dimise sotto protesta pubblica dal Corpo Suevia. Fu riammesso nel corpo nel 1958 e in seguito divenne presidente degli Altherrenverein e il 15 ottobre 1977, durante il suo rapimento, fu eletto membro onorario.\nSchleyer si un\u00ec all'Unione studentesca tedesca socialista nazionale (NSDStB) e trov\u00f2 nel leader studentesco di Heidelberg Gustav Adolf Scheel un primo importante mentore. Riguardo ai fatti relativi all'Heidelberger Spargelessen prese decisamente le difese dell'associazione studentesca nazista. Rappresent\u00f2 il punto di vista del corpo studentesco nazionalsocialista, del quale era divenuto funzionario. Il 1\u00ba maggio 1937 entr\u00f2 nel Partito Nazionalsocialista Tedesco dei Lavoratori (con numero 5 056 527) e divenne capo dello Heidelberg Studentenwerk dal semestre estivo dello stesso anno. Nel 1938 fin\u00ec i suoi studi con il primo esame statale di legge.\nDopo l'Anschluss, dal semestre estivo del 1938 e su richiesta speciale di Gustav Adolf Scheel, venne nominato leader studentesco e capo del sindacato degli studenti dell'Universit\u00e0 di Innsbruck. Alla fine di settembre del 1939 consegu\u00ec il dottorato di ricerca in giurisprudenza secondo la legge austriaca.\nMatrimonio e servizio militare.\nIl 21 ottobre 1939 spos\u00f2 Waltrude Ketterer (1916 - 2008), figlia del medico e politico nazista Emil Ketterer. Ebbero quattro figli: Hanns-Eberhard (1944), Arnd (1949), Dirk (1952) e J\u00f6rg (1954).\nNel maggio 1940 Schleyer fu arruolato in un'unit\u00e0 di cacciatori di montagna della Wehrmacht e partecip\u00f2 alla fase finale della campagna di Francia. Durante i preparativi per l'invasione pianificata della Gran Bretagna, nell'autunno del 1940, cadde durante un'esercitazione di arrampicata sulla costa settentrionale francese di calcare fine. Si ruppe entrambe le braccia e torn\u00f2 a Innsbruck per riprendersi dalle ferite. Il 14 maggio 1941 fu dimesso su richiesta del suo mentore Gustav Adolf Scheel come inadatto al servizio. Egli lo voleva infatti usare nell'unione studentesca di Praga, dopo che le universit\u00e0 tedesche della citt\u00e0 erano state trasferite all'amministrazione del Reich.\nAttivit\u00e0 nella Praga occupata.\nIl 1\u00ba maggio 1941 Schleyer divenne capo del sindacato degli studenti dell'Universit\u00e0 tedesca Karl Ferdinand. Nel 1939 tutte le universit\u00e0 ceche vennero chiuse dopo una rivolta studentesca.\nIl 1\u00ba aprile 1943 entr\u00f2 come impiegato presso l'Associazione centrale dell'industria per la Boemia e la Moravia. L'associazione era responsabile tra l'altro dell'arianizzazione dell'economia ceca e dell'approvvigionamento di lavoratori forzati per il Reich. Qui successivamente fu a capo dell'ufficio presidenziale e segretario personale del presidente Bernhard Adolf.\nDopoguerra.\nAll'inizio del maggio del 1945, poco prima dello scoppio della rivolta di Praga, Schleyer lasci\u00f2 la citt\u00e0 e fugg\u00ec dai suoi genitori a Costanza. Qui il 18 luglio 1945 fu arrestato dai soldati francesi e venne imprigionato negli Stati Uniti d'America.\nA causa del suo grado di Untersturmf\u00fchrer fu internato per tre anni nel Baden. Il 24 aprile 1948 fu rilasciato dalla prigionia. Nel processo di denazificazione, inizialmente fu classificato come meno gravato. Contro questo Schleyer fece appello. Nel procedimento di ricorso terminato nel dicembre del 1948 venne classificato come seguace. Schleyer aveva affermato di possedere un grado pi\u00f9 basso per ridurre la possibile condanna: invece di Untersturmf\u00fchrer si defin\u00ec Oberscharf\u00fchrer.\nManager e funzionario economico.\nIl 1\u00ba marzo 1949 inizi\u00f2 a lavorare come relatore presso la Camera dell'industria e del commercio di Baden-Baden.\nIl 1\u00ba ottobre 1951 si trasfer\u00ec come impiegato presso la Daimler-Benz. Qui assunse la direzione della segreteria principale nel maggio del 1953 divenendo allo stesso tempo assistente del presidente Fritz Koenecke. Grazie alla sua protezione fece una rapida carriera. Dal 1\u00ba gennaio 1956 fu a capo del dipartimento delle risorse umane e il 1\u00ba gennaio 1959 venne nominato membro supplente del consiglio di amministrazione. A partire dal 1\u00ba ottobre 1963 divenne membro a pieno titolo del comitato esecutivo e responsabile del dipartimento risorse umane. Dal 1968 al 1971 fu responsabile del dipartimento di pianificazione aziendale e cedette il ruolo di presidente del consiglio a causa dell'elezione di Joachim Zahn. Schleyer, a differenza di Zahn, aveva voluto accelerare l'espansione della divisione veicoli commerciali di Daimler-Benz e aveva tentato di divenire amministratore delegato.\nSchleyer era anche vice presidente del consiglio di sorveglianza di Pegulan-Werke, che il suo amico e compagno di studi Fritz Ries aveva fondato dopo la guerra.\nNel 1970 entr\u00f2 nell'Unione Cristiano-Democratica. Il 12 febbraio di quell'anno venne nominato senatore onorario dell'Universit\u00e0 di Innsbruck.\nDopo il 1971, Schleyer si concentr\u00f2 maggiormente sul suo lavoro per le associazioni dei datori di lavoro. Dal 1962 al 1968 fu presidente della federazione dell'industria metalmeccanica del Baden-W\u00fcrttemberg. Il 6 dicembre 1973 fu eletto presidente della Confederazione delle associazioni dei datori di lavoro tedeschi (BDA). Dal 1\u00ba gennaio 1977 fu presidente della Federazione delle industrie tedesche (BDI).\nCome funzionario economico, lament\u00f2 una mancanza di libert\u00e0 imprenditoriale nella Repubblica Federale Tedesca del dopoguerra e vide la cogestione come un \"intruglio comunista\". Per la sua dura presa di posizione nelle lotte sindacali degli anni '60, divenne un nemico per i sindacati. Allo stesso tempo il suo passato nazista gli valse l'ostilit\u00e0 da parte della sinistra. Nel 1977 ebbe uno scontro verbale con Heinz Oskar all'VIII Simposio di San Gallo, che divenne noto a causa della vicinanza al suo successivo rapimento.\nRapimento e omicidio.\nIl 5 settembre 1977 a Colonia venne rapito dall'organizzazione di estrema sinistra \"Rote Armee Fraktion\" (RAF), che voleva scambiare il suo rilascio con i capi della RAF arrestati qualche anno prima. L'attentato venne effettuato alle ore 17:25 in Vincenz-Statz-Strasse, nel tranquillo quartiere residenziale Bransfeld di Colonia, mentre Schleyer tornava a casa, dal cosiddetto \"Kommando Siegfrid Hausner\", composto dai militanti della RAF Willy Peter Stoll, Sieglinde Hofmann, Stefan Wisniewski e Peter-J\u00fcrgen Boock, che impiegarono la tecnica dei \"cancelletti\" utilizzata anche dalle Brigate Rosse nell'agguato di via Fani a Roma del 16 marzo 1978.\nI guerriglieri della RAF bloccarono l'auto dell'industriale tedesco, una Mercedes-Benz W116 con targa K VN 345, e quella della scorta, una Mercedes-Benz W114, piazzando di traverso sulla strada una Mercedes-Benz W123 gialla e fingendo un incidente per mezzo di una carrozzina da neonato posta vicino all'auto con accanto un uomo e una donna, Sieglinde Hoffmann e Peter-J\u00fcrgen Boock. Il convoglio quindi fu costretto a fermarsi e venne attaccato subito a colpi di mitra dai due guerriglieri che furono affiancati da Wisniewski e Stoll che uscirono dalla Mercedes. I membri della RAF impiegarono pistole e due fucili mitragliatori Heckler&amp;Koch.\nMentre l'autista di Schleyer, Heinz Marcisz, 41 anni, venne subito raggiunto da numerosi colpi e ucciso, gli agenti di scorta, Reinhold Br\u00e4ndle, 41 anni, Helmut Ulmer, 24 anni, e Roland Pieler, 20 anni, cercarono di reagire e uscirono dall'auto ma ben presto vennero a loro volta uccisi dai membri della RAF. Secondo il racconto di Boock, per affrettare la conclusione dell'agguato Willy Peter Stoll sarebbe balzato sul cofano dell'auto della scorta per sparare pi\u00f9 facilmente a distanza ravvicinata sugli agenti. Dopo lo scontro a fuoco Schleyer, rimasto illeso, venne sequestrato e caricato a bordo di un furgone Volkswagen bianco con targa KC 3849 che abbandon\u00f2 subito il luogo dell'agguato.\nIl furgone sarebbe stato ritrovato alle ore 19:47 in un garage con all'interno un minaccioso messaggio dei rapitori. Il governo guidato dal cancelliere Helmut Schmidt decise di non rispondere alle richieste dei sequestratori. I familiari di Schleyer avevano respinto la posizione del governo federale e fornito un riscatto di 15 milioni di marchi, il cui trasferimento fu impedito dalle autorit\u00e0. Successivamente, il figlio di Schleyer, Hanns-Eberhard, chiese il rilascio dei prigionieri della RAF presso la Corte costituzionale federale. La domanda venne respinta poche ore prima della scadenza dell'ultimatum.\nDopo 43 giorni dal fallimento del dirottamento del volo Lufthansa 181, organizzato da guerriglieri palestinesi per aiutare i guerriglieri tedeschi, i membri della RAF detenuti in prigione furono ritrovati morti nelle loro celle in circostanze non chiare. Persa la sua utilit\u00e0 come ostaggio, Schleyer fu ucciso in una localit\u00e0 incerta tra Belgio e Francia e abbandonato nei pressi di Mulhouse, in Francia, il 18 ottobre 1977. Il corpo venne ritrovato il giorno dopo dentro il bagagliaio di un'Audi 100 verde.\nDelle 20 persone identificate della cerchia di criminali, 17 vennero condannati e 2 furono uccisi a colpi di arma da fuoco all'arresto. Una persona non fu catturata e venne considerata latitante. I sopravvissuti non rivelarono il nome del sicario per molto tempo. Nel settembre del 2007 Peter-J\u00fcrgen Boock, gi\u00e0 membro della RAF, dichiar\u00f2 pubblicamente che a uccidere l'industriale erano stati Rolf Hei\u00dfler e Stefan Wisniewski.\nIl rapimento e l'uccisione di Schleyer hanno molto in comune con il rapimento e l'uccisione di Aldo Moro, che sarebbero avvenuti dopo pochi mesi.\nFunerali.\nLe esequie si tennero il 25 ottobre nella chiesa di Sant'Eberardo a Stoccarda. Erano presenti quasi tutti i leader politici tedeschi. La dichiarazione di condoglianze del cancelliere Helmut Schmidt alla vedova di Schleyer fu in parte intesa come una specie di scuse. \u00c8 sepolto nell\"'Ostfilderfriedhof\" di Stoccarda.\nMemoria.\nNel 1977 la Confederazione dei datori di lavoro tedeschi Associazioni (BDA) e la Federazione dell'industria tedesca (BDI) istituirono la Fondazione \"Hanns Martin Schleyer\", che oggi sostiene principalmente giovani scienziati nei campi del diritto, dell'economia e degli studi culturali. Nel distretto di Bad Cannstatt di Stoccarda nel 1983 fu inaugurata la Hanns-Martin-Schleyer-Halle. Gli sono intitolate molte vie nelle citt\u00e0 della Germania occidentale.\nLa vedova di Schleyer e soprattutto suo figlio Hanns-Eberhard, segretario dell'Associazione centrale del tedesco commerciale dal 1989 al 2009, pi\u00f9 volte si sono segnalati come rappresentanti delle vittime della RAF, in particolare nel dibattito pubblico circa la discussa mostra sulla RAF, che si svolse dal gennaio al maggio del 2005 a Berlino."}
{"id": "857984", "revid": "729019", "url": "https://it.wikipedia.org/wiki?curid=857984", "title": "Castel Corno", "text": "Castel Corno \u00e8 un castello in parte ridotto a rudere, situato nei pressi di Lenzima, frazione di Isera.\nStoria.\nLa storia di Castel Corno inizia probabilmente nel X secolo, viene citato dal 1178 e nel corso tempo ebbe diversi proprietari.\nOrigini del nome.\nIl maniero prende nome dalla forma della rupe chiamata \"Corno\".\nFeudatari che dominarono il castello.\nGi\u00e0 nel X secolo si parla dei Signori di Castelcorno, imparentati con i Signori di Lizzana e di Brentonico, che si erano stabiliti in questa zona.\nDal 1234 al 1242 il signore ricordato nelle cronache del tempo fu Aldrighetto di Toblino.\nVennero poi Castelbarco, che ottennero il feudo dal Principe Vescovo Mainardo di Neuhaus (1349-1360). \nMarco da Caderzone tent\u00f2 di conquistare il castello per conto dei Lodron che nel 1456 erano giunti in Val Lagarina ed erano riusciti a scacciare i Castelbarco da Noarna e da Castellano, creando il Feudo di Castellano-Castelnuovo. I Lodron lo espugnarono nello stesso anno, motivando la loro azione col rifiuto dei Castelbarco di riconoscere il Principe\u2011Vescovo di Trento.\nNel 1487 sulla piana ad ovest di Castel Pradaglia si svolse una \"singolar tenzone\" tra Antonio Maria Sanseverino figlio del condottiero Roberto di San Severino ed il Conte tirolese Giovanni di Sonnenburg che ne usc\u00ec vittorioso. Con l'estinzione della famiglia Castelbarco\u2011Castelcorno, nel 1499, la giurisdizione feudale fu assunta dai Von Liechtenstein che si rivelarono come i dominatori del castello pi\u00f9 duraturi, mantenendone il controllo sino al 1762.\nDal Settecento a oggi.\nCol 1700 il castello torn\u00f2 nelle mani del Principe Vescovo e cominci\u00f2 la sua decadenza. Nel 1897 fu venduto al Comune di Lenzima, attualmente frazione del Comune di Isera, e durante la prima guerra mondiale diventa postazione di osservazione e d'artiglieria austriaca e subendo vari danni. \nNel 1928 divent\u00f2 propriet\u00e0 del Comune di Isera. Attualmente parte del castello \u00e8 stata restaurata ed \u00e8 visitabile in primavera ed in estate.\nDescrizione.\nIl Castel Corno sorge sul monte Biaena, a 846 m s.m. d'altezza e ha una superficie totale di 2300 m2. L'edificio, grazie alla sua struttura, \u00e8 perfettamente integrato all'ambiente morfologico circostante nel quale si trova. Dispersivo ad una prima occhiata, in realt\u00e0 il complesso \u00e8 unitario e compatto.\nIl castello \u00e8 composto da diverse parti: il castello superiore(1450 m2), ossia il pi\u00f9 antico e il castello inferiore(850 m2), che \u00e8 il pi\u00f9 recente. La rocca fungeva solo come vedetta e non sono presenti forme di difesa come fossati o ponti levatoi. Nonostante ci\u00f2, il castello era comunque difeso in modo adeguato: bisognava oltrepassare tre portoni in salita per accedervi; rendendolo in tale maniera complicato da conquistare.\nAlla difesa della rocca vi era ulteriormente una passerella di ronda. Nel mezzo del cortile vi \u00e8 una torre costruita nel 1500. Castel Corno aveva anche due terrazzamenti rivolti verso la Valle dell'Adige, quindi poteva controllare le due importanti vie di comunicazioni presenti al tempo dello splendore del castello: il fiume Adige e la strada che passava accanto a questo.\nNelle vicinanze del castello non ebbero luogo molte battaglie perch\u00e9 il maniero non era facilmente visibile dalla valle e la sua posizione giustificava solo eventuali assedi. Nel XV secolo, la Vallagarina viene occupata dalla Repubblica di Venezia, e Castel Corno, poco interessante per gli interessi veneziani, fu uno dei rari luoghi che in tale occasione non vennero attaccati.\nStudi sul sito del castello.\nIl Museo Civico di Rovereto a partire dal 1987 e sino ai primi anni del 2000 condusse sul sito approfondite ricerche storiche. Venne ricostruita l'esatta planimetria e i locali furono classificati in base alla loro funzione.\nLeggenda di Corrado e Berta.\nUna leggenda racconta la vicenda tagica di Corrado e Berta. Il cavaliere Corrado di Seiano fu ospite in questo castello e vi incontr\u00f2 la bella castellana Berta. I due si innamorarono e decisero di sposarsi ma, mentre venivano celebrate le loro nozze, Berta venne trasformata in statua di pietra mentre si udivano le parole: \"Questo castello sar\u00e0 maledetto per sempre\"."}
{"id": "857996", "revid": "1521874", "url": "https://it.wikipedia.org/wiki?curid=857996", "title": "Impresa di Pola", "text": "L'Impresa di Pola fu un'azione navale compiuta il 1\u00ba novembre 1918 da due ufficiali della Regia Marina italiana ai danni della flotta austro-ungarica, in fase di dissoluzione ed ancorata nel porto di Pola, in Istria. L'azione port\u00f2 all'affondamento della corazzata \"Viribus Unitis\".\nPremesse e preparativi.\nFin dall'inizio della prima guerra mondiale, la munitissima base austriaca di Pola era uno dei principali obiettivi della Marina italiana, a maggior ragione quando divenne chiaro che la scelta tattica della marina austro-ungarica era quella di opporre al nemico una flotta di dissuasione, perennemente alla fonda nel porto e non impegnata in battaglie in mare aperto. Diverse volte nel corso del conflitto si era tentato quindi, ma invano, di forzare il porto e affondare qualche unit\u00e0 l\u00e0 dove le navi erano ritenute dagli austriaci maggiormente al sicuro.\nLa difficolt\u00e0 di una tale impresa derivava innanzitutto dalla costante sorveglianza del porto e dai vari sbarramenti che impedivano l'avvicinamento di unit\u00e0 avversarie. L'unico modo per penetrare nel porto di Pola era per mezzo di piccole unit\u00e0 d'assalto, e fu cos\u00ec che nel luglio del 1918 l'ingegnere e maggiore del Genio Navale Raffaele Rossetti elabor\u00f2 un piano apposito, basato sull'utilizzo di un particolare mezzo da lui progettato e chiamato \"mignatta\". La mignatta era un apparecchio pilotato motorizzato e dotato di due ordigni sganciabili da fissare alla chiglia di una nave per mezzo di un elettromagnete ad accumulatori, ed un prototipo era gi\u00e0 stato fabbricato in gran segreto nell'arsenale della Spezia nell'aprile dello stesso anno.\nFu lo stesso Rossetti a voler essere impiegato nell'azione di Pola, e venne affiancato dal tenente medico e provetto nuotatore Raffaele Paolucci, che aveva gi\u00e0 da tempo fatto domanda di poter partecipare ad una simile operazione. L'impresa fu preceduta da un lungo e faticoso allenamento, ma vedendo sopraggiungere la fine del conflitto i preparativi furono accelerati e la data dell'azione fu prevista per il 31 ottobre.\nNel frattempo, essendo ormai evidente che l'Austria-Ungheria aveva perso la guerra, l'imperatore Carlo I aveva deciso di cedere la flotta imperiale, di cui la corazzata \"Viribus Unitis\" era la nave ammiraglia, al Consiglio nazionale degli sloveni, croati e serbi ritenendo che quest'ultimo aderisse a nome del neoproclamato Stato degli Sloveni, Croati e Serbi, peraltro non riconosciuto dal Regno di Serbia, ad una nuova federazione di stati che continuavano a dipendere dall'Austria-Ungheria, caldeggiata dall'imperatore stesso. Il 31 ottobre 1918 l'ammiraglio Horthy, comandante in capo della Marina austriaca, fu quindi incaricato di consegnare ai rappresentanti del Consiglio nazionale la flotta da guerra ancorata a Pola. All'interno dell'ordine inviato a nome di Carlo I al comando della flotta, a quelli delle piazze marittime di Pola e di Cattaro e ai comandi militari marittimi di Trieste, Fiume e Sebelnico, si lasciava la libert\u00e0 ai marinai che non fossero di nazionalit\u00e0 slava meridionale di far ritorno in famiglia a seguito di presentazione di espressa domanda, con contemporanea concessione di una licenza illimitata.\nNel tardo pomeriggio del 31 ottobre ebbe quindi luogo una breve cerimonia con la quale le navi austriache vennero formalmente cedute ai quattro delegati di Pola del Consiglio nazionale degli sloveni, croati e serbi. La bandiera imperiale, contrariamente alle istruzioni impartite in nome dell'imperatore, che rilevavano come \"in base alle norme internazionali non pu\u00f2 farsi un immediato mutamento di bandiera\", venne ammainata e sostituita dal tricolore rosso-bianco-blu. Lo stesso pomeriggio il capitano di vascello Janko Vukovi\u0107 de Podkapelski, designato il giorno prima da parte del Consiglio nazionale degli sloveni, croati e serbi, prese il comando provvisorio della flotta. La \"Viribus Unitis\" divent\u00f2 la nave ammiraglia della nuova marina dello Stato degli Sloveni, Croati e Serbi. Lo stesso 31 ottobre a Zagabria venne nominato comandante in capo della marina da guerra jugoslava il contrammiraglio Dragutin Prica.\nL'azione.\nTali accordi non erano tuttavia noti ai marinai italiani, che la sera del 31 ottobre avevano gi\u00e0 lasciato Venezia a bordo di due motoscafi armati siluranti (MAS) scortati da due torpediniere, n\u00e9 tantomeno erano stati ratificati dall'Italia; inoltre la sorveglianza militare del porto proseguiva con le stesse procedure mantenute durante la guerra. Giunte nelle acque istriane a poche miglia dall'imbocco del porto di Pola, le torpediniere si ritirarono e un MAS rimorchi\u00f2 la mignatta fino ad alcune centinaia di metri dalla diga foranea del porto. Alle ore 22.18 i due ufficiali italiani puntarono verso il porto di Pola a bordo della mignatta, mentre il MAS si allontan\u00f2 verso il punto dove avrebbe dovuto raccoglierli dopo l'azione.\nL'avvicinamento all'obiettivo fu complesso e rischioso: Rossetti e Paolucci dovettero trascinare la mignatta a motore spento oltre le ostruzioni (sbarramento esterno e tre ordini di reti) ed eludere l'intensa vigilanza austriaca. Passati inosservati alle sentinelle sulla diga, alle imbarcazioni di ronda e a un sommergibile nella rada, i due guastatori giunsero verso le 3.00 in prossimit\u00e0 delle navi ancorate. Solamente alle ore 4.45 del 1\u00ba novembre 1918, dopo pi\u00f9 di sei ore in acqua, i due ardimentosi ufficiali riuscirono infine a posizionarsi a poche decine di metri dallo scafo della \"Viribus Unitis\". Rossetti si stacc\u00f2 dalla mignatta e si avvicin\u00f2 alla chiglia della corazzata con uno dei due ordigni, mentre il compagno rimase ad attenderlo al timone del mezzo che risultava poco governabile a causa della corrente. Alle 5.30 l'esplosivo da 200 kg fu finalmente assicurato alla carena dell'obiettivo e programmato per le ore 6.30, ma quando Rossetti ritorn\u00f2 da Paolucci i due vennero illuminati dalla luce di un proiettore e subito scoperti. Prima della cattura, Paolucci riusc\u00ec tuttavia ad attivare la seconda carica di esplosivo, mentre Rossetti affond\u00f2 la mignatta, che ingovernata and\u00f2 ad arenarsi nei pressi del piroscafo \"Wien\", ormeggiato a poca distanza.\nI due furono catturati e portati a bordo della \"Viribus Unitis\", come prigionieri, dove appresero che nella notte l'alto comando austriaco aveva ceduto la flotta di Pola agli iugoslavi e che la nave non batteva pi\u00f9 bandiera austriaca. Solo alle 6.00 avvertirono il capitano Vukovi\u0107 che la corazzata poteva esplodere da un momento all'altro, e prontamente questi ordin\u00f2 a tutti di abbandonare immediatamente la nave e di trasferire i prigionieri a bordo della nave gemella \"Tegetthoff\". Ma l'esplosione non avvenne e l'equipaggio fece gradualmente ritorno a bordo, non dando pi\u00f9 credito all'avvertimento dei due italiani, finch\u00e9 alle 6.44 la carica brill\u00f2 davvero e la corazzata austriaca, inclinatasi su un lato, cominci\u00f2 rapidamente ad affondare. L'azione si concluse cos\u00ec con oltre 300 tra vittime e dispersi, tra cui il comandante Vukovi\u0107, che fu colpito mortalmente dalla caduta di un albero di legno mentre, nuotando tra i flutti, cercava di porsi in salvo.\nL'armistizio di Villa Giusti, con cui l'Austria-Ungheria si arrese all'Italia, fu firmato due giorni dopo, il 3 novembre 1918, con la clausola in forza della quale sarebbe diventato operativo dal 4 novembre. Il 5 novembre la Regia Marina occup\u00f2 il porto di Pola e, grazie allo sbarco italiano, Rossetti e Paolucci - che erano ancora detenuti a bordo di una ex nave austriaca - furono liberati. Per la riuscita dell'impresa, Rossetti e Paolucci vennero insigniti della medaglia d'oro al valor militare. La motivazione della decorazione per Rossetti fu la seguente:\nQuesta la motivazione per Paolucci:\nDiatriba.\nDopo il termine della prima guerra mondiale si ebbe una lunga controversia fra Raffaele Rossetti, Raffaele Paolucci, Costanzo Ciano e Paolo Thaon di Revel per la spartizione del premio da 1.300.000 lire, messo in palio con decreto luogotenenziale n. 615 del 21 aprile 1918 per l'affondamento della \"Viribus Unitis\", e per l'attribuzione della paternit\u00e0 dell'invenzione della mignatta. Siccome Ciano era stato superiore di Rossetti, per consentirgli l'accesso al premio il progetto del mezzo fu attribuito a lui. Rossetti venne riconosciuto come effettivo inventore solo dopo la minaccia di intraprendere le vie legali per tutelare la propria invenzione.\nIl relitto.\nDue ancore della \"Viribus Unitis\" sono esposte rispettivamente all'ingresso del Museo storico navale di Venezia e del Ministero della Marina Militare Italiana a Roma. Il relitto fu fatto a pezzi con esplosivi e parzialmente ripescato negli anni successivi ma ancora ne rimangono parti sul fondo che non vengono recuperate per non bloccare il porto durante i conseguenti lavori."}
{"id": "857997", "revid": "17351", "url": "https://it.wikipedia.org/wiki?curid=857997", "title": "Dornier Do.217", "text": ""}
{"id": "857998", "revid": "1784938", "url": "https://it.wikipedia.org/wiki?curid=857998", "title": "Regime del Terrore", "text": "Il Regime del Terrore, spesso definito nella storiografia semplicemente come Il Terrore, \u00e8 una fase storica della Rivoluzione francese che ebbe inizio nel settembre del 1793.\nFu caratterizzato dal predominio politico dei membri del Comitato di salute pubblica, che introdussero una serie di misure repressive di crescente durezza contro gli avversari politici sia dell'estrema sinistra, sia della destra repubblicana, sia delle fazioni controrivoluzionarie realiste. La politica del \"Comitato\" era diretta a rafforzare la fazione giacobina, mettere in atto misure a favore dei sanculotti e della piccola borghesia cittadina, schiacciare tutti gli oppositori interni della rivoluzione, combattere con maggiore efficacia la guerra esterna contro le monarchie europee dell'Antico regime.\nIl \"Regime del Terrore\", caratterizzato da un elevatissimo numero di condanne a morte ed eccessi nell'esercizio della repressione, termin\u00f2 il 9 termidoro dell'anno II (27 luglio 1794) con la caduta e l'esecuzione dei tre pi\u00f9 influenti membri del Comitato di salute pubblica: Maximilien de Robespierre, considerato la principale personalit\u00e0 politica del Terrore giacobino, Louis Saint-Just e Georges Couthon, iniziando la fase denominata Terrore bianco antigiacobino, anche se la fine ufficiale si situa il 5 agosto 1794 con l'abolizione della legge dei sospetti.\nStoria.\nOrigini e cause del Terrore.\nIn seguito al rovesciamento del trono nella giornata del 10 agosto 1792, in settembre era stata proclamata la Repubblica. Contestualmente, la guerra contro l'Austria, la Prussia e il Regno di Sardegna entrava nel vivo e la paura di una rapida marcia del nemico su Parigi gett\u00f2 la capitale nel terrore, scatenando i \u201cmassacri di settembre\u201d contro migliaia di sospetti imprigionati nelle carceri parigine. Le prime incoraggianti vittorie a Valmy e poi a Jemappes (6 novembre 1792) allontanarono lo spettro dell'invasione, ma i timori di complotti e cospirazioni interne a favore dei nemici della Francia alimentarono un clima di sospetto generale. L'esecuzione del re Luigi XVI nel gennaio 1793, inoltre, cement\u00f2 la coalizione delle potenze europee contro la Francia e scaten\u00f2 la reazione di coloro che, nel paese, erano rimasti fedeli al sovrano, i cosiddetti \u201crealisti\u201d.\nLa perdita del Belgio e il tradimento di Dumouriez.\nLe armate rivoluzionarie, guidate dai generali Dumouriez e Custine, avevano ormai conquistato tutto il Belgio; Dumouriez, sostenuto dalla fazione della Gironda in seno alla Convenzione nazionale, si spinse oltre avviando l'invasione dei Paesi Bassi nel febbraio 1793.\nMa il 1\u00ba marzo l'armata del duca di Coburgo sbaragli\u00f2 l'esercito di Custine in Belgio, provocando la rotta dei francesi e il ripiegamento delle truppe di Dumouriez. Quest'ultimo accus\u00f2 della disfatta il ministro della guerra Jean-Nicolas Pache e, rientrato in Belgio, annull\u00f2 tutte le disposizioni rivoluzionarie introdotte nel frattempo nel paese. Ormai in rotta con la Convenzione, nonostante il tentativo di difesa di Danton, che ben conosceva il consenso popolare di cui godeva il generale e che forse aveva stretto accordi con lui, Dumouriez apr\u00ec i negoziati con il duca di Coburgo promettendo di cedergli il Belgio e di marciare su Parigi. I quattro commissari inviatigli dalla Convenzione per arrestarlo vennero arrestati a loro volta e Dumouriez tent\u00f2 di far marciare la sua armata su Parigi per abbattere la Repubblica. I soldati non gli ubbidirono e fu costretto a riparare precipitosamente presso gli austriaci.\nI girondini vollero istituire una commissione d'inchiesta per stanare i complici della congiura, ma Danton \u2013 che temeva di essere incriminato \u2013 ebbe facile gioco a far ricadere le colpe sui deputati della Gironda che fino a poche settimane prima avevano sostenuto Dumouriez. I girondini, che allora detenevano il potere esecutivo, dovettero rinunciare, e Danton entr\u00f2 nel Comitato di salute pubblica il 5 aprile.\nLa sollevazione della Vandea.\nLa Convenzione aveva intanto decretato la leva di 300.000 uomini per fronteggiare la guerra contro la coalizione. Fu la miccia che scaten\u00f2 la sollevazione di intere citt\u00e0 nei dipartimenti occidentali della Vandea, Deux-S\u00e8vres, Maine-et-Loire e Loira inferiore, fortemente cattolici e tradizionalisti. I rivoltosi si diedero come capi alcuni membri della vecchia aristocrazia, e alla fine di marzo la \u201cGrande armata cattolica e regia\u201d raggiungeva i 20.000 uomini. Le armate repubblicane vennero ripetutamente sconfitte e a nulla valse il decreto con cui la Convenzione condannava a morte tutti i rivoltosi catturati con le armi in pugno. Era l'inizio della guerra civile.\nLa caduta della Gironda: il colpo di Stato montagnardo del 31 maggio 1793.\nLe tensioni in seno alla Convenzione tra i Girondini, pi\u00f9 moderati e maggioritari, fino a quel momento detentori del potere, e i deputati radicali della Montagna, esplosero a causa dei rovesci interni ed esterni, ma avevano iniziato ad accumularsi fin dai giorni del processo al re, durante il quale i girondini avevano inutilmente tentato di giocare la carta della clemenza, attirandosi sospetti di realismo.\nPur controllando il Comitato esecutivo, in cui sedevano i ministri, i girondini non avevano esponenti in seno al Comitato di salute pubblica, che stava acquisendo ormai un potere assoluto. Dei nove membri che lo componevano, sette appartenevano al centro (la \u201cPianura\u201d) e due alla Montagna. Il 5 aprile 1793 i giacobini avanzarono una petizione per chiedere la destituzione dei deputati girondini considerati complici del tradimento di Dumouriez e dei rovesci in Vandea. La risposta fu la messa in stato di accusa di Jean-Paul Marat, ispiratore della petizione, che per\u00f2 venne immediatamente scagionato dal tribunale, sancendo un'ulteriore sconfitta dei girondini. Questi, temendo che i giacobini scatenassero contro di essi i sanculotti parigini, presero posizione contro il centralismo della capitale, attirandosi cos\u00ec anche l'accusa di \u201cfederalismo\u201d, ossia di volont\u00e0 di dividere la Repubblica.\nLa nomina di una commissione d'inchiesta sul comportamento del Comune, centrale operativa dei sanculotti, esasper\u00f2 gli animi. Il 31 maggio le sezioni parigine si misero in agitazione e mossero contro la Convenzione, chiedendo l'arresto dei 22 capi girondini elencati nella petizione di Marat. I deputati, preoccupati del ruolo ormai incontrollato delle masse popolari, decisero di resistere e si limitarono a sciogliere la commissione d'inchiesta contro il Comune, ma una nuova sollevazione il 2 giugno li costrinse, sotto la minaccia dei cannoni e dei fucili, e su pressione di Robespierre e Couthon, a far arrestare i girondini. La Montagna assumeva cos\u00ec il controllo della Convenzione e apriva la strada al regime di Robespierre.\nFurono dichiarati fuorilegge e proscritti 31 capi girondini, seguiti da 73 deputati che avevano protestato. I 73 vengono poi graziati dall'intervento di Robespierre stesso, ma saranno reintegrati solo dopo Termidoro. Molti finirono ghigliottinati assieme a simpatizzanti nel \"periodo dei processi\". Brissot, Vergniaud, Lebrun e altri diciotto capi girondini, dopo un breve processo (24 \u2013 30 ottobre 1793) finiscono sulla ghigliottina. L'8 novembre compare davanti ai giudici Manon Roland; condannata, sale sul patibolo il giorno stesso. Clavi\u00e8re si suicida in carcere. Probabile suicida \u00e8 anche Condorcet, catturato mentre si allontanava da Parigi dopo cinque mesi di latitanza. Jean-Marie Roland, rifugiato in Normandia, si trafigge il cuore con un pugnale, lasciando un biglietto con queste parole: \u00abnell'apprendere la morte di mia moglie, non ho voluto restare un giorno di pi\u00f9 sopra una terra macchiata di delitti\u00bb.\nLa Montagna ebbe la maggioranza alla Convenzione utilizzando la minaccia militare dei sanculotti, iniziando cos\u00ec il governo congiunto di Giacobini e Cordiglieri.\nRobespierre al potere.\nLa situazione in Francia stava intanto peggiorando. La caduta dei girondini aveva fomentato la rivolta a Tolone, Marsiglia e Lione, la seconda citt\u00e0 del paese, dove la popolazione era insorta contro il centralismo di Parigi, ormai nelle mani della Montagna. Nella capitale, d'altronde, il peggioramento della crisi economica e l'aumento del prezzo del pane tenevano i sanculotti continuamente in agitazione, senza che il Comitato di salute pubblica guidato da Danton riuscisse a imporre l'ordine. Si decise, il 10 luglio, su pressione dei sanculotti, di sciogliere questo primo Comitato e nominarne uno nuovo, composto in maggioranza da giacobini.\nL'assassinio di Marat, il 13 luglio 1793, a opera di una giovane bretone filo-girondina, Charlotte Corday, dest\u00f2 enorme impressione e convinse le frange radicali alla guida del Comune a imporre misure maggiormente rivoluzionarie. I cordiglieri ora guidati da Jacques-Ren\u00e9 H\u00e9bert, che ne aveva assunto la leadership dopo la morte di Marat e l'allontanamento di Danton dalla vita politica, e gli ancora pi\u00f9 radicali \"arrabbiati\u201d, come venivano definiti, guidati dall'ex prete Jacques Roux, riuscirono a far votare dalla Convenzione il 27 luglio la legge contro gli accaparratori, che consentiva l'ispezione dei magazzini, dei granai e delle cantine per assicurarsi che i commercianti non facessero scorte di beni alimentari che andavano messi in vendita.\nSuperato dagli avvenimenti e squassato da lotte intestine, il Comitato di salute pubblica decise di invitare Robespierre a partecipare ai suoi lavori, nel tentativo di colmare la distanza tra il Comitato, la Convenzione e il Comune parigino, che rappresentava i sanculotti, per i quali Robespierre era l'unico vero difensore della Rivoluzione, \u201cl'incorruttibile\u201d.\nIl Terrore all'ordine del giorno.\nMentre gli h\u00e9bertisti e gli arrabbiati continuavano a richiedere misure d'emergenza, come il calmieramento di tutti i beni di prima necessit\u00e0, l'assunzione nei posti pubblici dei patrioti e un'infornata di sospetti da destinare poi al massacro in un revival del settembre 1792, Robespierre oppose loro un programma inflessibile fatto di requisizioni nelle campagne e approvvigionamenti nella capitale, in misura tale da calmare la fame della popolazione e tagliare agli esponenti del Comune l'appoggio dei sanculotti. Ci\u00f2 permise di celebrare l'anniversario del 10 agosto in un clima sereno nonostante una vigilia che sembrava anticipare nuovi massacri indiscriminati. Robespierre e Danton appoggiarono invece la proposta degli \u201carrabbiati\u201d della leva in massa, come unica soluzione per contrastare l'avanzata degli eserciti della coalizione e dei vandeani.\nI radicali non si ritennero, tuttavia, soddisfatti. Sfruttando le pessime notizie sul fronte militare (il 4 settembre fu data la notizia della caduta di Tolone nelle mani degli inglesi), il 5 settembre il Comune promosse una sollevazione contro la Convenzione, chiedendo il calmiere per tutte le derrate (il \u201cmaximum\u201d) e altre misure d'emergenza. Robespierre dovette cedere facendo entrare nel Comitato di salute pubblica gli \u201ch\u00e9bertisti\u201d Jacques Nicolas Billaud-Varenne e Collot d\u2019Herbois. Ci\u00f2 spost\u00f2 maggiormente l'asse del potere verso l'estremismo, ponendo \u201cil Terrore all'ordine del giorno\u201d (5 ottobre), come avevano proposto alcuni giacobini pi\u00f9 radicali.\nQuesto nuovo corso fu confermato, il 17 settembre 1793, dall'approvazione della \u201clegge dei sospetti\u201d. Erano considerati sospetti, e quindi passibili di essere arrestati e deferiti al Tribunale rivoluzionario, gli emigrati rientrati, gli ex nobili che non avessero mostrato evidente attaccamento alla Rivoluzione, ma anche coloro che non avevano compiuto \u201ci loro doveri civici\u201d (ossia partecipato alla vita politica) o tutti quelli che si erano mostrati \u201cpartigiani dei tiranni o del federalismo e nemici della libert\u00e0\u201d. Con decreto del Comune del 10 ottobre, si giungeva a definire \"sospetti\" tutti coloro che avevano accolto con \"indifferenza\" la Costituzione e coloro che, \"non avendo fatto nulla contro la libert\u00e0, non hanno comunque fatto niente per essa\".Infine, venne decretato che al Comitato di salute pubblica spettasse presentare alla Convenzione i candidati per il rinnovo delle cariche in tutti gli altri comitati della Convenzione. Cos\u00ec si sanciva la preminenza del \u201cGrande Comitato\u201d su tutti gli altri e quindi, di fatto, una dittatura dei suoi 12 membri sul governo della Francia.\nI grandi processi.\nIl 1\u00ba agosto 1793 Maria Antonietta fu rinviata al Tribunale rivoluzionario. Il processo si apr\u00ec il 14 ottobre e fu molto rapido, anche se le accuse infamanti avanzate da H\u00e9bert, che voleva dimostrare come l'ex regina avesse iniziato il Delfino a pratiche sessuali incestuose, vennero fatte cadere. Il 16 ottobre venne giustiziata. I quadri monarchici vennero ulteriormente falcidiati dall'esecuzione del duca d'Orl\u00e9ans, Filippo \u00c9galit\u00e9, a novembre, e della contessa Du Barry a dicembre.\nIl 3 ottobre vennero rinviati a giudizio i deputati girondini, o \u201cbrissottini\u201d, in quanto legati al loro leader Jacques Pierre Brissot. Dopo l'epurazione dei capi in seguito alle giornate del 31 maggio e del 2 giugno, era seguita quella di oltre cento deputati, alcuni dei quali fuggirono, mentre 73 vennero poi graziati dall'intervento di Robespierre, che fren\u00f2 gli impeti dei sanculotti. I 22 leader, tra cui Brissot, vennero giustiziati il 1\u00ba ottobre 1793, Madame Roland poco dopo, spingendo il marito, l'ex ministro degli interni Jean-Marie Roland, al suicidio, mentre l'ex sindaco P\u00e9tion e Fran\u00e7ois Buzot, errabondi, si suicidarono nel giugno 1794.\nA novembre vennero giustiziati i leader monarchici del partito fogliante: Jean Sylvain Bailly, ex sindaco, giudicato colpevole del massacro del Campo di Marte nel 1791; Antoine Barnave, Duport-Dutertre.\nLe vittorie militari e la repressione interna.\nLe disfatte militari avevano lasciato indifesa Parigi. In una settimana era possibile, per le truppe austro-prussiane, giungere nella capitale. Fu solo perch\u00e9 Pitt aveva ordinato a Coburgo di conquistare Dunkerque, come testa di ponte per lo sbarco degli inglesi sul continente, che l'invasione della capitale venne sventata. L'inondazione delle campagne a opera del comandante di Bergues rallent\u00f2 le operazioni, permettendo al generale Jean-Baptiste Jourdan di portare rinforzi su Dunkerque e, nella battaglia di Hondschoote (6-8 settembre), i francesi ottennero una prima vittoria dopo molti mesi.\nIl Comitato di salute pubblica epur\u00f2 i generali sospetti dagli stati maggiori delle armate del Nord, del Reno e della Mosella. I nuovi capi, rispettivamente Jourdan, Jean-Charles Pichegru e Lazare Hoche, avrebbero presto rivelato i loro talenti militari. Jourdan e Lazare Carnot, membro del Comitato e responsabile della guerra, guidarono l'armata del Nord nella vittoria di Wattignies (15-16 ottobre) contro Coburgo.\nIl 9 ottobre, nel frattempo, le truppe repubblicane erano entrate a Lione, soffocandone l'insurrezione. Le truppe vandeane, sconfitte a Cholet il 17 ottobre, ripiegavano. Il Terrore veniva instaurato nelle regioni dell'interno. Jean-Baptiste Carrier, inviato in Vandea, fece annegare nella Loira oltre 3000 vandeani (\u00e8 rimasta celebre la sua frase: \u201cChe fiume rivoluzionario, la Loira!\u201d). Inviati a Lione, Collot d'Herbois e Joseph Fouch\u00e9, giudicando troppo lenta la ghigliottina, procedettero a far massacrare a colpi di mitraglia i ribelli, uccidendone oltre 2000. Parigi decise di cambiare nome alla citt\u00e0, ribattezzandola Ville-Affranchie (\u201cCitt\u00e0 affrancata\u201d). Il 19 dicembre cadeva anche Tolone, grazie al piano ideato dall'allora capitano d'artiglieria Napoleone Bonaparte. Venne ribattezzata Port-la-Montagne, in onore del governo della Montagna. Sgominata infine la \u201cGrande armata cattolica e regia\u201d a novembre, a opera dei generali Fran\u00e7ois-S\u00e9verin Marceau e Jean-Baptiste Kl\u00e9ber, in Vandea giungeva Louis Marie Turreau con l'incarico di pacificare la regione. Le \u201ccolonne infernali\u201d da lui organizzate fecero sparire interi villaggi, provocando un'ecatombe.\nL'ondata di scristianizzazione.\nIl tentativo di sottomettere il clero cattolico, con la Costituzione civile del clero, era sostanzialmente fallito. Sia i preti \u201crefrattari\u201d (coloro, cio\u00e8, che non avevano giurato) sia quelli costituzionali avevano voltato le spalle alla Rivoluzione dopo la caduta della monarchia. Il terreno era fertile per una reazione contro la Chiesa, tanto pi\u00f9 che il 6 ottobre 1793 venne approvato il nuovo calendario rivoluzionario, che divideva i mesi in tre decadi, eliminava le feste consacrate e le domeniche, e faceva partire il computo del tempo dal 22 settembre 1792, giorno della proclamazione della Repubblica. A Lione, Fouch\u00e9 aveva perseguitato i preti e fatto sostituire alle croci nel cimitero il motto \u201cLa morte \u00e8 un sonno eterno\u201d. A Parigi, a novembre, il vescovo Jean-Baptiste Gobel venne convinto ad abiurare la religione. Il 10 novembre il Comune fece celebrare nella cattedrale di Notre Dame, trasformata in Tempio della Ragione, una cerimonia per celebrare la Libert\u00e0, rappresentata da una giovane fanciulla; i convenzionali vi parteciparono in massa. Robespierre, tuttavia, ostile all'ateismo, e convinto che la scristianizzazione avrebbe soltanto alimentato il fuoco della controrivoluzione, decise di intervenire. In un discorso al club dei giacobini accus\u00f2 i promotori della scristianizzazione di essere controrivoluzionari sotto mentite spoglie. Danton lo segu\u00ec e, il 6 dicembre, venne decretata la libert\u00e0 di culto, fermando la deriva dell'ateismo di stato. Robespierre tenter\u00e0 quindi di trovare un compromesso tra le diverse istanze promuovendo il culto dell'Essere Supremo, una versione deistica del cristianesimo.\nIndulgenti e arrabbiati.\nL'acuirsi del Terrore, con le continue e indiscriminate esecuzioni che ormai colpivano \u201ctutte le fazioni\u201d, cominci\u00f2 a preoccupare numerosi deputati in seno alla Convenzione. Inizi\u00f2 una campagna per l'indulgenza, che chiedeva di sospendere la pena capitale e abrogare la legge dei sospetti, svuotando le prigioni. Leader di questa campagna fu Danton, rientrato a Parigi dopo un periodo passato in campagna con la moglie, nel corso del quale aveva cercato di allontanarsi dalla politica parigina. Il suo appoggio alla politica di Robespierre contro la scristianizzazione era appunto una manovra per frenare gli eccessi dei radicali e portare il leader giacobino dalla sua. Tuttavia, molti dantonisti erano stati compromessi nello scandalo della Compagnia delle Indie, che riguardava una serie di affari sporchi e di tangenti. Lo stesso Danton poteva esserne implicato. In un primo momento, comunque, Robespierre difese il suo collega, facendo cadere le accuse che gli pendevano sul capo.\nNel frattempo Camille Desmoulins, per dare maggiore eco alla causa degli indulgenti, iniziava a pubblicare un nuovo giornale, \u201cIl Vecchio Cordigliere\u201d. Dopo aver portato, sulle colonne del giornale, veementi attacchi agli h\u00e9bertisti, con lo scopo di epurarli dal Comitato di salute pubblica, Desmoulins prese a scagliarsi contro l'intero sistema del Terrore, denunciando lo strapotere dei comitati. Ci\u00f2 gli alien\u00f2 l'amicizia di Robespierre, suo ex compagno di studi. Il leader giacobino decise di rompere con gli indulgenti. \nGli h\u00e9bertisti, d'altro canto, avevano reagito agli attacchi degli indulgenti dopo il rientro da Lione di Collot d'Herbois, che si era difeso dalle accuse di eccesso di zelo nella repressione dei rivoltosi. H\u00e9bert tent\u00f2 a quel punto un colpo di mano, organizzando una \u201cgiornata\u201d rivoluzionaria per assumere il controllo del Comitato. Ma il Comune rimase freddo e la sollevazione sfum\u00f2. Pur nella consapevolezza di dover mantenere l'equidistanza tra indulgenti e arrabbiati, Robespierre decise di colpire questi ultimi e ne fece arrestare i capi. Tra il 21 e il 24 marzo 1794 H\u00e9bert e i suoi vennero giudicati e condannati con l'accusa di aver cospirato per organizzare l'insurrezione. Furono tutti ghigliottinati.\nIl processo a Danton.\nSembr\u00f2 una vittoria per gli indulgenti, che vedevano ora scomparire i loro principali avversari. Desmoulins ne approfitt\u00f2 per raddoppiare i suoi attacchi contro i comitati, sul \u201cVecchio Cordigliere\u201d, e chiedendo a viva voce il rinnovo del Comitato di salute pubblica, ma questo per tutta risposta impose la chiusura del giornale, facendone arrestare lo stampatore. Robespierre sembr\u00f2 indeciso sulla proposta del collega Billaud-Varenne di far arrestare i capi indulgenti, ma la sera del 30 marzo accett\u00f2 di firmare il mandato d'arresto per Danton, Jean-Fran\u00e7ois Delacroix, Pierre Philippeaux e Desmoulins, con l'accusa di essere stati, al pari dei loro amici gi\u00e0 arrestati, dei \u201cprofittatori\u201d arricchitisi con maneggi finanziari e requisizioni in missione (nel caso di Danton, durante la sua missione in Belgio).\nSi preparava il braccio di ferro finale tra il Comitato e la Convenzione, la cui maggioranza silenziosa si era ormai allontanata da Robespierre: dal 2 al 5 aprile si tenne il processo di Danton e dei capi degli indulgenti al Tribunale rivoluzionario. Danton in prima persona tent\u00f2 una coraggiosa difesa del suo operato e di quello dei suoi compagni, ma Saint-Just riusc\u00ec a far votare alla Convenzione un decreto che metteva a tacere gli imputati, impedendone la difesa. Vennero tutti condannati a morte.\nIl Grande Terrore.\nIl Comitato di salute pubblica aveva ormai mano libera. Dal 10 giugno al 27 luglio, periodo del cosiddetto \u201cGrande Terrore\u201d, furono pronunciate dal Tribunale rivoluzionario 1285 condanne a morte, i giustiziati - considerando anche le condanne antecedenti - furono 1375. Tutti i processi politici vennero centralizzati a Parigi. Robespierre, l'8 giugno, approfittando della presidenza temporanea della Convenzione, presiedette la festa dell'Essere supremo al Campo di Marte di fronte a decine di migliaia di persone. In quella celebrazione di un nuovo corso morale e religioso, i mormorii contro l'autorit\u00e0 di Robespierre, che sembrava farsi pontefice della Rivoluzione, si sprecarono. Il 10 giugno (22 pratile) venne approvata la legge che regolamentava i nuovi processi: venivano aboliti i difensori, l'interrogatorio preliminare degli accusati, l'obbligo di fornire prove scritte o testimoniali; sarebbe bastata la sola \u201cprova morale\u201d per condannare un accusato alla ghigliottina. I nemici della Rivoluzione, secondo la legge, arrivavano a comprendere tutti coloro che avevano corrotto i costumi e la coscienza pubblica, fuorviando il popolo: una definizione che metteva l'intera Francia alla merc\u00e9 del Tribunale rivoluzionario. I deputati cercarono di opporsi, anche perch\u00e9 la legge prevedeva che anch'essi potessero essere trascinati davanti al Tribunale senza che l'assemblea votasse la loro messa in stato d'accusa. Ma Robespierre - o meglio Bar\u00e8re - travolse l'opposizione e li convinse a votare a favore. Il sovraffollamento delle carceri, che ormai accoglievano oltre 8000 sospetti, fece temere una cospirazione dei prigionieri. Per soffocarla si decise di effettuare una serie di \"infornate\", dieci tra giugno e luglio, tratte dalle principali prigioni della capitale. Saint-Just defin\u00ec tutto ci\u00f2 \"orribile ma necessario\". Nella proposta originaria l'impatto della legge avrebbe dovuto essere contenuto dai decreti di Ventoso, in cui erano possibili sei gradi di appello. Gli eccessi che portarono alla sua applicazione prematura non devono far dimenticare che, nelle menti di alcuni dei suoi protagonisti, ci\u00f2 faceva parte di una logica nella riforma in corso della giustizia rivoluzionaria: era infatti previsto che dei comitati popolari, istituiti dai decreti (marzo 1794), avessero l'incarico di giudicare i detenuti e che gradualmente potessero sostituire il Tribunale rivoluzionario, che non essendo pi\u00f9 un luogo di dibattito, si sarebbe limitato semplicemente ad avallare le decisioni dei comitati. In realt\u00e0 lo spirito di questa normativa mal preparata fu immediatamente distorto dai sostenitori del terrore a oltranza (Fouquier-Tinville, Bar\u00e8re, Collot d'Herbois).\nIl 9 termidoro.\nLa popolazione francese, esausta per le repressioni, chiedeva un periodo di pace. Questa speranza sembr\u00f2 concretizzarsi con la vittoria di Jourdan contro le truppe della coalizione a Fleurus, il 26 giugno, che riapriva le porte del Belgio e la riconquista della frontiera naturale sul Reno. Per qualche tempo, forse temendo un attentato, Robespierre non si fece pi\u00f9 vedere n\u00e9 al Comitato n\u00e9 alla Convenzione. Ma, tramite il suo braccio destro, Saint-Just, aveva chiarito che le vittorie non dovevano essere il preludio a un rilassamento del regime del Terrore.\nOrmai, tuttavia, l'opposizione alla sua autorit\u00e0 cresceva. Si verific\u00f2 un'alleanza d'intenti tra i membri del Comitato di sicurezza generale, stanchi di essere esautorati dal Comitato di salute pubblica; Collot d'Herbois, Bar\u00e8re e Billaud-Varenne, in seno al Comitato di salute pubblica; ed ex rappresentanti in missione quali Jean-Lambert Tallien, Fouch\u00e9, Stanislas Fr\u00e9ron, Paul Barras (i cosiddetti \u201cproconsoli\u201d), che Robespierre voleva condannare per i loro eccessi durante la repressione, e per le ruberie.\nIl 26 luglio, Robespierre torn\u00f2 alla Convenzione per denunciare una grande cospirazione in seno ai comitati e alla Convenzione stessa: sapeva tutto. I cospiratori tremarono, si chiese che fossero fatti i nomi. Robespierre si rifiut\u00f2, facendo pendere la minaccia della ghigliottina su tutta l'assemblea. Nella notte, il complotto entr\u00f2 in azione. L'indomani, 9 termidoro secondo il calendario rivoluzionario, in una drammatica e convulsa seduta, i deputati impedirono a Saint-Just e Robespierre di prendere la parola e pronunciare, come stabilito, l'atto di accusa contro i cospiratori di cui sarebbe stato chiesto l'arresto. Alle urla di \u201cabbasso il tiranno\u201d fece seguito la proposta di mettere in stato d'accusa Robespierre, Saint-Just e Couthon, il \u201ctriumvirato\u201d che di fatto reggeva il Comitato di salute pubblica. La proposta venne approvata e i tre condotti in carcere. In serata, tuttavia, il Comune insorgeva e li faceva liberare e rifugiare nell'H\u00f4tel de Ville. Indecisi sul da farsi, Robespierre e i suoi persero tempo prezioso, mentre la Convenzione, affidato a Barras il comando delle truppe, dichiarava gli insorti fuori legge. Le sezioni si dispersero, incapaci di una reale mobilitazione dopo che i loro capi erano stati falcidiati con la caduta degli h\u00e9bertisti. All'irruzione delle truppe nel Comune, Robespierre tent\u00f2 di spararsi, ferendosi gravemente, mentre il fratello Augustin si gettava dalla finestra, scampando a sua volta alla morte. Le Bas, loro seguace, si spar\u00f2. Saint-Just e Couthon vennero catturati. L'indomani, senza alcun processo, furono ghigliottinati.\nLa reazione termidoriana.\nIl sistema politico instaurato con il Terrore dur\u00f2 ancora qualche mese, come per inerzia. Ma come primo atto si decise che i comitati sarebbero stati rinnovati di un quarto dei loro membri ogni mese, per impedire il consolidarsi di cricche di potere, e il primo rimpasto port\u00f2 al governo i \u201ctermidoriani\u201d, come si definivano i protagonisti del 9 Termidoro. Le esecuzioni vennero usate per fare piazza pulita dei \u201cterroristi\u201d, definiti spregiativamente \u201cbevitori di sangue\u201d (tra questi Carrier, mentre Collot d'Herbois e Billaud-Varenne furono deportati nella Guyana francese). Fr\u00e9ron, in particolare, diresse l'azione di una banda di giovani aristocratici che imperversavano per Parigi allo scopo di colpire i sanculotti pi\u00f9 radicali: il cosiddetto \u201cTerrore bianco\u201d aveva lo scopo di annientare la resistenza dei giacobini, il cui club venne chiuso d'autorit\u00e0 il 19 novembre 1794. In dicembre veniva abolito il \"maximum\" sulle derrate, sancendo la fine della politica economica del Terrore.\nCi furono, tuttavia, dei rigurgiti insurrezionali. Il 1\u00ba aprile (Insurrezione del 12 germinale anno III) e il 20 maggio 1795 (Insurrezione del 1\u00ba pratile anno III), i sanculotti tentarono due nuove \u201cgiornate\u201d rivoluzionarie contro la Convenzione, per far approvare nuove misure d'emergenza per gli approvvigionamenti, a causa della fame nuovamente dilagante, e far applicare la Costituzione del 1793, estremamente radicale, votata nel mezzo della crisi politica, la cui esecuzione era stata rimandata all'indomani della pace generale. Ma i deputati resistettero e non si piegarono alle minacce. Nel frattempo venne discussa e approvata una nuova Costituzione, ideata dal vecchio rivoluzionario Siey\u00e8s: il potere legislativo sarebbe stato affidato a due camere, il Consiglio dei Cinquecento e il Consiglio degli Anziani, mentre il potere esecutivo sarebbe stato affidato a cinque direttori, rinnovabili a rotazione. In tal modo si credeva di poter garantire un equilibrio politico e impedire nuovi tentativi dittatoriali.\nI convenzionali fecero votare una legge, il cosiddetto \u201cdecreto dei due terzi\u201d, che permetteva ai due terzi dei membri della Convenzione di essere rieletti nelle due nuove camere. Ci\u00f2 provoc\u00f2 la furibonda reazione della destra, il cui consenso elettorale era in crescita. I monarchici parigini risollevarono la testa e la popolazione si sollev\u00f2 contro la Convenzione il 5 ottobre 1795 (Insurrezione del 13 vendemmiaio anno IV). Barras, posto a capo delle truppe lealiste, affid\u00f2 al generale Napoleone Bonaparte la repressione dell'insurrezione, che fu brutale. Con lo scioglimento della Convenzione, il 26 ottobre, si apriva l'era del Direttorio, che lo stesso Napoleone avrebbe poi abbattuto nel 1799 spianando la strada all'Impero.\nL'organizzazione del Terrore.\nLa centralizzazione del Comitato di salute pubblica.\nIl governo del Terrore fu incardinato intorno al Comitato di salute pubblica, costituito, dopo l'ingresso degli h\u00e9bertisti nel settembre 1793, da 12 membri (il \u201cGrande comitato\u201d). Il Comitato di salute pubblica, creato il 6 aprile 1793, era composto da membri della Convenzione votati in seno alla stessa assemblea, con l'incarico di stabilire le iniziative di legge per superare la crisi della Repubblica sul fronte interno e su quello esterno. Esso, in teoria, non doveva essere che uno dei ventuno comitati della Convenzione previsti dalla legge; ma in realt\u00e0 il potere politico era accentrato in due soli di essi, detti \u201ccomitati di governo\u201d: il Comitato di salute pubblica, appunto, e il Comitato di sicurezza generale, che invece deteneva poteri di polizia politica. Con il rimpasto che port\u00f2 alla fuoriuscita di Danton dal Comitato e all'ingresso di Robespierre, nel luglio 1793, iniziava il regime del Terrore propriamente detto.\nCon il decreto del 14 frimaio anno II (4 dicembre 1793), si stabil\u00ec che tutti i corpi istituzionali e i pubblici funzionari fossero posti sotto il controllo del Comitato di salute pubblica. Ci\u00f2 permise di porre quest'ultimo a capo dell'intero governo della Francia, cosa che gi\u00e0 implicitamente era avvenuta con la possibilit\u00e0 concessa al Comitato di salute pubblica di rinnovare le cariche di tutti gli altri comitati, tra cui quello di sicurezza generale \u2013 sancendo di fatto la fine della loro equiparazione \u2013 e di spiccare autonomamente mandati d'arresto, arrogandosi cos\u00ec anche poteri di polizia. Dal 1\u00ba aprile 1794, i ministeri furono aboliti e vennero istituite dodici Commissioni esecutive sotto il diretto controllo del Comitato, i cui membri erano nominati dalla Convenzione su proposta dei membri del Comitato stesso. Tra queste spiccavano la commissione per le armi e polveri, che dirigeva lo sforzo di fabbricazione delle armi, e la commissione alle sussistenza, che dirigeva la politica economica. Alle commissioni si affiancavano particolari uffici, come l'Ufficio di polizia controllato da Saint-Just e l'Ufficio topografico, vero e proprio \u201cministero della guerra\u201d, controllato da Carnot tramite il futuro ministro della guerra Clarke.\nPer controllare l'intera Francia, il decreto del 14 frimaio stabiliva che ogni dieci giorni ciascun distretto dipartimentale dovesse rendicontare il proprio operato al Comitato, attraverso gli \u201cagenti nazionali\u201d, che sostituivano i procuratori e i sindaci. In ciascun comune venivano istituiti i \"Comitati di sorveglianza rivoluzionaria\", composti da dodici membri, con poteri di polizia. Essi rilasciavano i certificati di civismo, compilavano liste dei sospetti e arrestavano tutti coloro che erano considerati nemici della Rivoluzione. Ogni due giorni dovevano rapportare al Comitato di sicurezza generale. Il 9 aprile 1793 un apposito decreto istitu\u00ec la figura dei \u201crappresentanti in missione\u201d, in numero di tre per ciascuna armata della Repubblica. Dotati di ampi poteri sul controllo delle attivit\u00e0 militari, potevano far arrestare i generali ed erano di fatto considerati i \u201cproconsoli\u201d della Repubblica. Il loro enorme potere port\u00f2 il Comitato di salute pubblica a revocarli nella primavera del 1794, mettendo sotto inchiesta diversi di essi.\nIl Tribunale rivoluzionario.\nAll'indomani della giornata del 10 agosto 1792, il Comune di Parigi chiese l'istituzione di un Tribunale criminale straordinario per giudicare coloro che si erano macchiati dell'eccidio dei sanculotti nel corso dell'assalto alle Tuileries. Istituito con molta riluttanza dall'Assemblea legislativa il 17 agosto, il Tribunale fu sciolto il 29 novembre, non prima che la giustizia sommaria consentisse i massacri di settembre. La perdita di potere da parte dei girondini, che si erano opposti alla giustizia rivoluzionaria, permise l'istituzione, il 10 marzo 1793, del Tribunale rivoluzionario, su proposta di Danton. Secondo la normativa che ne regolamentava l'attivit\u00e0, al Tribunale spettava di giudicare \u201cogni iniziativa controrivoluzionaria, ogni attentato contro la libert\u00e0, l'eguaglianza, l'unit\u00e0, l'indivisibilit\u00e0 della Repubblica, la sicurezza interna ed esterna dello stato e tutti i complotti tendenti a restaurare la monarchia\u201d. Le sentenze non erano appellabili. I giudici e i giurati erano nominati dalla Convenzione. Simili tribunali rivoluzionari furono istituiti in ciascun dipartimento. Per alcune tipologie di rei, come i ribelli sorpresi con le armi alla mano, gli emigrati rientrati, gli individui messi fuori legge, si procedeva direttamente con la constatazione dell'identit\u00e0 e la condanna a morte, senza processo (fu il caso di Robespierre e dei suoi, in quanto messi fuori legge). Pubblico accusatore del Tribunale rivoluzionario di Parigi era Antoine Quentin Fouquier-Tinville, presidente venne nominato Martial Herman. Per accelerare i processi, il Tribunale venne diviso in quattro sezioni, due delle quali in grado di funzionare simultaneamente. Con la legge del 22 pratile, furono aboliti l'interrogatorio preventivo, la difesa degli accusati, la necessit\u00e0 di fornire prove materiali, la carcerazione come pena: le sentenze potevano essere solo assolutorie o di condanna a morte.\nLa Costituzione dell'anno I e la democrazia sociale.\nDurante il periodo del Terrore si visse una fase di vuoto legislativo per quel che concerneva la legge costituzionale. La Costituzione del 1791 era di fatto sospesa, essendo una costituzione monarchica superata dai fatti; venne mantenuta formalmente in vigore, integrata dalle nuove leggi approvate dalla Convenzione, che avevano valore costituente e, come tali, abrogavano le norme antecedenti della Costituzione. Il comitato costituzionale, eletto il 25 settembre 1792, era controllato dai girondini, e i suoi lavori non avanzarono per interi mesi. Solo il 15 febbraio 1793 Nicolas de Condorcet present\u00f2 all'assemblea il primo impianto della bozza costituzionale. Esso prevedeva di dividere l'esecutivo dal legislativo, con i ministri eletti direttamente dal popolo e rinnovati a rotazione ogni anno, e l'assemblea legislativa rinnovata per intero ogni anno. Venivano rafforzate le istituzioni locali, favorendo il decentramento caro ai girondini per ridurre il centralismo di Parigi. \nLa caduta della Gironda affoss\u00f2 subito questo progetto. I montagnardi avviarono nuovi lavori a partire dal giugno 1793, ed elaborarono la nuova Costituzione in gran fretta, nel mezzo dei pericoli che minacciavano la Francia e un clima di grande caos politico. L'impatto di questi avvenimenti sul testo costituzionale era evidente. Vi si sanciva il diritto all'insurrezione, sorta di giustificazione retrospettiva del 10 agosto e del 2 giugno; si poneva l'assemblea legislativa al centro del sistema politico, con i deputati eletti a maggioranza assoluta e a scrutinio uninominale e diretto per ciascuna circoscrizione, composta da almeno 40.000 elettori; i ministri, in numero di 24, sarebbero stati scelti dall'assemblea da un elenco di 83 candidati eletti uno per ciascun dipartimento dai corpi elettorali (misura che avrebbe permesso all'assemblea di escludere i dipartimenti rimasti fedeli ai girondini).\nLa Costituzione dell'anno I, adottata il 24 giugno 1793, non entrer\u00e0 mai in vigore. Con un gesto simbolico, il testo venne rinchiuso in un'arca di cedro posta nell'aula della Convenzione. Ci\u00f2 dipendeva dal fatto che, come era stato stabilito su proposta di Saint-Just il 10 ottobre 1793, il governo doveva rimanere \u201crivoluzionario fino alla pace\u201d; solo in seguito si sarebbe proceduto allo scioglimento dei comitati e della Convenzione e al loro rinnovo. Faro delle insurrezioni dell'anno III (al grido di \u201cpane e Costituzione dell'anno I\u201d, i sanculotti cercheranno di rovesciare la Convenzione termidoriana), sar\u00e0 scalzata dalla Costituzione direttoriale adottata nel 1795.\nDiverse disposizioni di democrazia sociale vennero nondimeno adottate dalla Convenzione e fatte subito entrare in vigore. Tra queste, la suddivisione egualitaria della successione, che eliminava i maggiorascati e sanciva l'uguaglianza tra gli eredi, compresi i figli naturali; la suddivisione in piccoli lotti dei beni nazionali, per favorire l'acquisizione di nuove propriet\u00e0 da parte del proletariato e della piccola borghesia, base sociale del Terrore; la confisca delle propriet\u00e0 dei sospetti e la loro distribuzione ai patrioti indigenti (che per\u00f2 non fu applicata); l'istituzione dell'insegnamento primario pubblico e gratuito; gli assegni assistenziali per le persone anziane sopra i sessant'anni nelle campagne e nei villaggi.\nLa politica economica del Terrore.\nA dividere radicalmente girondini e montagnardi era la questione delle misure da intraprendere per porre un freno alla crisi economica e al rincaro del prezzo del pane e di altre derrate. I girondini restavano legati al liberismo, e mal sopportavano le richieste di dirigismo che provenivano dai capi sanculotti, che trovavano espressione nei discorsi di diversi esponenti giacobini. La loro caduta apr\u00ec la strada a una serie di radicali misure economiche che caratterizzarono il periodo del Terrore. L'11 aprile 1793 fu decretato il corso forzoso dell'assegnato, punendo drasticamente coloro che rifiutavano di accettare gli assegnati come metodo di pagamento, nella speranza di frenare il loro deprezzamento e la spirale dell'inflazione. In maggio venne approvato il prestito forzoso di un miliardo, che si applicava in misura progressiva a partire da redditi di 1000 lire per i celibi e 1500 lire per i coniugati. \nIn una prima concessione agli \u201carrabbiati\u201d, il 4 maggio 1793 la Convenzione istitu\u00ec un primo \u201cmaximum\u201d, ossia un calmieramento, dei cereali e della farina, che serv\u00ec a migliorare le condizioni a Parigi ma che rimase inapplicato nel resto della Francia. Ad aumentare furono, nei mesi successivi, soprattutto i prezzi della carne, dello zucchero, del sapone, della cera per le candele. Il 26 luglio 1793, su pressione di Jacques Roux, la Convenzione adott\u00f2 la legge contro gli accaparratori, minacciando di morte tutti i commercianti che non avessero presentato la dichiarazione delle loro scorte di beni di prima necessit\u00e0. Ci\u00f2 non fren\u00f2 l'aumento dei prezzi. Le agitazioni popolari a Parigi agli inizi del settembre 1793 costrinsero la Convenzione a votare la legge del maximum generale il 29 settembre, stabilendo che tutti i generi di prima necessit\u00e0 e le materie prime fossero vincolate al prezzo medio del 1790 aumentato di un terzo, mentre i salari vennero legati al prezzo medio del 1790 aumentato di met\u00e0. Vennero distribuite le tessere per il razionamento del pane a Parigi e stabilite ispezioni ai magazzini per l'applicazione della legge sugli accaparramenti. La commissione per le sussistenze in seno al Comitato di salute pubblica, istituita il 22 ottobre 1793 (dall'aprile 1794 ribattezzata \u201ccommissione per il commercio e l'approvvigionamento\u201d, raggiungendo i 500 impiegati) doveva dirigere l'enorme sforzo della politica economica del Terrore. Nelle campagne e nei villaggi aumentarono le requisizioni, necessarie per rifornire l'esercito di ci\u00f2 di cui aveva bisogno; le campane delle chiese venivano fuse per ottenere bronzo da usare nella fabbricazione delle armi.\nLa politica economica del Terrore venne gradualmente abbandonata dopo il 9 termidoro. Le violazioni del maximum, ormai diffusissime, erano gi\u00e0 tollerate dal Comitato di salute pubblica dalla primavera 1794, con l'eccezione del pane. Il decreto fu abolito il 24 dicembre. La nazionalizzazione delle fabbriche di guerra e del commercio estero fu abbandonata. Ci\u00f2 tuttavia aliment\u00f2 una crisi dell'economia e degli approvvigionamenti che scaten\u00f2 le insurrezioni popolari del 1795 e inimic\u00f2 ai francesi la nuova classe dirigente termidoriana.\nDibattito storiografico.\nIn quanto fase storica tra le pi\u00f9 importanti e problematiche della Rivoluzione francese, il Terrore \u00e8 stato oggetto di numerose interpretazioni dei principali storici della Rivoluzione, che hanno cercato di analizzarne cause e motivazioni.\nL'interpretazione classica: la tesi delle circostanze.\nL'interpretazione classica del Terrore \u00e8 quella definita da Fran\u00e7ois Furet la \u201ctesi delle circostanze\u201d, secondo la quale la dittatura di salute pubblica fu il prodotto contingente della profonda crisi in cui versava la Repubblica nel 1793 e dei rischi della controrivoluzione sia all'esterno che all'interno. Questa tesi fu sostenuta fin dall'indomani del 9 termidoro dagli stessi \u201ctermidoriani\u201d, interessati a giustificare il loro ruolo avuto nel regime, ed \u00e8 ancora quella maggiormente divulgata nei manuali scolastici.\nTale tesi fu sostenuta da Adolphe Thiers nella sua \"Storia della rivoluzione francese\" (1835-1839): il Terrore sarebbe stato un male necessario, inevitabile per il percorso logicamente consequenziale della Rivoluzione; fu ripresa analogamente da Fran\u00e7ois-Auguste Mignet, collega di Thiers: le loro tesi sono state definite da Albert Soboul come appartenenti a una \u201cscuola fatalista\u201d, legate cio\u00e8 a un'idea di fatalit\u00e0 storica del processo rivoluzionario. \nJules Michelet, nella sua \"Storia della rivoluzione francese\" (1847-1853), sostenne che il Terrore fu possibile perch\u00e9 il ruolo del popolo, nel periodo 1793-94, venne meno, considerando la scarsa partecipazione popolare ai dibattiti politici nelle sezioni; l'assopimento delle coscienze popolari permise l'ascesa dell'oligarchia rappresentata dal Comitato di salute pubblica. Il Terrore, dunque, sostitu\u00ec alla sovranit\u00e0 del popolo la dittatura. Sulla stessa scia Edgar Quinet, che sub\u00ec l'influenza contemporanea di Michelet, per il quale il Terrore rappresent\u00f2 il ritorno, in Francia, dell'antico assolutismo: la tesi delle circostanze, utilizzata dagli stessi \u201cterroristi\u201d, non fu che il recupero della vecchia ragion di stato, e Robespierre, ne \"La Rivoluzione\" (1865) di Quinet, \u00e8 assimilato a Richelieu.\nLa critica alla tesi delle circostanze \u00e8 pi\u00f9 o meno contemporanea alla tesi stessa e pu\u00f2 essere fatta risalire a Benjamin Constant: nel suo \"Gli effetti del Terrore\" (1797), tra i primi il filosofo dimostrava come i successi della Rivoluzione nel 1794 si fossero verificati \u201cnonostante\u201d il Terrore e non grazie ad esso, dal momento che con la vittoria di Fleurus la minaccia controrivoluzionaria era allontanata e ci\u00f2 nonostante si assist\u00e9 in quel periodo all'acme del Terrore. Esso fu piuttosto, a suo dire, il prodotto di un'eccessiva sovranit\u00e0 affidata dai rivoluzionari al popolo; da qui l'importanza della democrazia rappresentativa che Constant, liberale, sostenne nella sua filosofia politica, in opposizione alle tesi di Jean-Jacques Rousseau.\nFilosofia di Rousseau e Terrore.\nSul ruolo delle teorie di Rousseau nell'affermazione del Terrore (\u00e8 noto che la Rivoluzione tribut\u00f2 grande rispetto al filosofo ginevrino, e pi\u00f9 di tutti Robespierre, che forse l'aveva conosciuto) si concentr\u00f2 anche Hegel nel capitolo \u201cLa libert\u00e0 assoluta e il Terrore\u201d del suo \"Fenomenologia dello spirito\" (1807). Il filosofo tedesco sostenne che il Terrore recep\u00ec la teoria di Rousseau sulla necessit\u00e0, da parte delle volont\u00e0 particolari, di identificarsi sempre con la volont\u00e0 generale: in tal senso la Rivoluzione rese impossibile conservare un governo stabile, poich\u00e9 ciascun governo, proprio in quanto per sua natura detentore di interessi particolari, si trasforma sempre in una semplice \u201cfazione\u201d, divenendo inviso alla volont\u00e0 generale. Il Terrore non poteva allora che sfociare nell'anarchia, per la sua connaturata furia disgregante contro ogni istituzione o corpo politico.\nCom'\u00e8 noto, \u00e8 stata Hannah Arendt a spingere maggiormente sull'analisi del ruolo delle tesi di Rousseau nella costruzione dell'ideologia totalitaria del XX secolo, che per la filosofa ebbe nel Terrore giacobino la sua prima manifestazione. Tesi, questa, fortemente influenzata dagli avvenimenti storici contemporanei e non a caso ripresa, in piena Guerra fredda, dallo storico israeliano Jacob Talmon, che in \"The Origin of Totalitarian Democracy\" (1951) evidenziava le continuit\u00e0 tra giacobinismo e totalitarismo marxista.\nL'interpretazione socialista: le due rivoluzioni.\nA partire dalla seconda met\u00e0 del XIX secolo, si afferma una nuova interpretazione, di stampo socialista, sia della Rivoluzione francese che del periodo del Terrore. In questo senso si consolida la tesi delle \u201cdue rivoluzioni\u201d, secondo la quale a una rivoluzione sostanzialmente borghese e liberale, quella del 1789, ne segu\u00ec una di stampo popolare o \u201cproletario\u201d, la rivoluzione del 1793. Cos\u00ec Jean Jaur\u00e8s, nella sua \"Storia socialista della Rivoluzione francese\" (1901-1908), che difendeva il Terrore come unico mezzo per assicurare l'unit\u00e0 del paese, ripugnante ma legittimato dal supremo intesse della Rivoluzione; tuttavia, Jaur\u00e8s ammetteva che, in seguito alla caduta di Danton, che si era fatto rappresentante di intenti controrivoluzionari, il Terrore non era pi\u00f9 necessario.\nKarl Marx appoggiava questa tesi, sostenendo che il 1793 fu l'apogeo del processo di emancipazione del cittadino iniziato con la Rivoluzione, ma non fu che una parentesi, dal momento che Termidoro si affrett\u00f2 a mostrare il vero volto della rivoluzione borghese. In tal senso, per Marx protagonisti positivi del Terrore furono i sanculotti, laddove Robespierre e Saint-Just, nell'illusione di restaurare la repubblica romana o persino spartana, non fecero altro che \u201cconsacrare l'ineguaglianza della societ\u00e0 borghese\u201d.\nSecondo Furet, l'interpretazione socialista ha permesso, nel XX secolo, la rivalutazione dell'esperienza del Terrore, depurandola della \u201cleggenda nera\u201d affibbiatale dagli storici liberali del XIX secolo. Ma ci\u00f2 avvenne \u201call'ombra dell'esempio sovietico\u201d: la rivoluzione bolscevica, infatti, parve agli storici francesi socialisti la vittoria tardiva della Rivoluzione francese nella sua manifestazione pi\u00f9 radicale, quella del '93 appunto. Cos\u00ec soprattutto nell'interpretazione di Albert Mathiez, che mise in parallelo rivoluzione giacobina e bolscevica, e per il quale il Terrore fu l'anticipazione del socialismo e Robespierre il vero eroe della Rivoluzione, l'unico ad avere come obiettivo l'instaurazione della fratellanza. Tesi in parte ripresa da Georges Lefebvre, che per\u00f2 ridimensionava il ruolo di Robespierre e sottolineava quello giocato dalle masse popolari.\nAlbert Soboul, forse il pi\u00f9 importante studioso marxista della Rivoluzione, giunse a distinguere tra giacobinismo e \u201crobespierrismo\u201d: Robespierre e Saint-Just miravano a una rivoluzione sociale e morale, impossibile tuttavia da affermare in un momento in cui la Rivoluzione giungeva a sancire \u201cil dominio borghese e l'egoismo individualistico\u201d. Il Terrore, per Soboul, riusc\u00ec comunque a ottenere evidenti successi sul fronte interno ed esterno che il Direttorio fece sfumare, e complet\u00f2 la centralizzazione della Francia iniziata con l'abolizione dei particolarismi feudali nel 1789, aprendo la strada al moderno nazionalismo.\nInterpretazioni contemporanee: il ruolo dell'ideologia.\nLe tesi pi\u00f9 recenti sul Terrore, depurate dagli eccessi dell'analisi marxista, prendono le mosse dalla riscoperta del pensiero di Augustin Cochin, che enfatizzava il ruolo delle ideologie, e definiva il Terrore come una sorta di \u201cteocrazia politica\u201d. Tale riscoperta, favorita dal libro \"Critica della rivoluzione francese\" (1978) di Furet, ha permesso di rimettere al centro del dibattito sul Terrore il ruolo della mentalit\u00e0 rivoluzionaria e della politica. Per Furet, il Terrore rappresent\u00f2 il primato della politica (\u201cla politica pu\u00f2 tutto\u201d) e della sovranit\u00e0 popolare, e trov\u00f2 giustificazione in un'autentica volont\u00e0 di rigenerazione dell'uomo.\nAnalogamente, Michel Vovelle spiega il Terrore come il prodotto di una mentalit\u00e0 che aspirava a cambiare radicalmente il mondo, in una chiave quasi religiosa. Il 1794, in particolare, sanc\u00ec il passaggio dalla rivoluzione sociale a quella morale: con il Terrore, l'ideologia fin\u00ec per coincidere con la politica, e tutta l'azione politica trovava giustificazione nel discorso ideologico di Robespierre.\nPatrice Gueniffey, in quella che \u00e8 oggi la pi\u00f9 recente discussione sul Terrore rivoluzionario, ritiene che esso fu principalmente il prodotto di una \u201crappresentazione della realt\u00e0\u201d particolare, non corrispondente alla realt\u00e0 fattuale. Le circostanze storiche giustificarono il Terrore, a suo dire, ma fu l'interpretazione soggettiva delle circostanze a spiegare la risposta sovradimensionata del Terrore: i rivoluzionari avevano, cio\u00e8, una percezione ingigantita dei pericoli che minacciavano la Repubblica, e agirono di conseguenza. Per tale motivo \u00e8 difficile ricostruire fino in fondo le ragioni del Terrore, perch\u00e9 esse furono legate a \u201cpassioni collettive\u201d che non \u00e8 possibile ricostruire compiutamente a posteriori. Concordando con Furet, Gueniffey sostiene che tutta la storia della Rivoluzione fu costellata da episodi di terrore (per esempio \u201cla Grande Paura\u201d del 1789), pertanto il Terrore fu \u201cil prodotto della dinamica propria a ogni rivoluzione\u201d, costellata da episodi di violenza ideologica. Infine, Gueniffey enfatizza la distinzione tra Terrore e robespierrismo, sostenendo, con Cochin, che Robespierre spinse il discorso rivoluzionario fino alla \u201cideocrazia\u201d, cio\u00e8 a una superiorit\u00e0 dell'ideologia sulla politica, che per\u00f2 lo lasci\u00f2 isolato e ne favor\u00ec la caduta.\nVittime del Terrore.\nLo studio pi\u00f9 preciso sul numero complessivo di vittime del Terrore \u00e8 quello di Donald Greer, ripreso da quasi tutti gli storici moderni della Rivoluzione e basato sulle sentenze di condanne a morte emesse in Francia nel periodo del Terrore: Greer calcola 16.594 sentenze di condanne a morte emesse ed eseguite dal Tribunale rivoluzionario e da altre corti di giustizia rivoluzionaria, per un totale di circa morti attraverso la ghigliottina. A questi vanno aggiunte le vittime delle numerose esecuzioni senza sentenza, soprattutto nel corso delle repressioni di Lione e Tolone, e le vittime di guerra, che porterebbero il totale a - morti.\nBen pi\u00f9 alto il numero di sospetti arrestati. Le cifre in questo caso variano molto: Soboul calcola un minimo di , Mathiez arriva a . Jacques Godechot in tempi pi\u00f9 recenti ha rivisto questa cifra al rialzo, tra e .\nTutte queste cifre non tengono conto delle vittime della Guerra di Vandea, che gli storici concordano aver rappresentato la pagina pi\u00f9 sanguinosa del Terrore. Data la forte sensibilit\u00e0 del tema nella storiografia francese contemporanea, sulle vittime della Vandea i numeri variano molto: da un minimo di secondo Reynald Secher fino a morti secondo Anne Bernet.\nTra le vittime pi\u00f9 note del Terrore, colpite dalle sentenze del Tribunale rivoluzionario, vanno ricordati:\nIl Terrore nei media.\nTra i romanzi ambientati all'epoca del Terrore, vanno citati:\nTra i film ambientati nel periodo del Terrore:\nBibliografia.\nFonti storiche.\nLouis Mortimer-Ternaux, \"Histoire de la Terreur, 1792-1794. D'apr\u00e8s des documents authentiques et in\u00e9dits\",Michel L\u00e9vy fr\u00e8res, Parigi, 1868-1869."}
{"id": "857999", "revid": "547034", "url": "https://it.wikipedia.org/wiki?curid=857999", "title": "Denis Payot", "text": "Casi patrocinati.\nRapimento Schleyer.\nIl 9 settembre 1977 ha il mandato di mediatore ufficiale durante le trattative infruttose per la liberazione del capo degli industriali tedeschi Hanns-Martin Schleyer, per conto del governo della Repubblica Federale Tedesca e su incarico della stessa organizzazione RAF organizzatrice del sequestro, che terminer\u00e0 con l'uccisione dell'ostaggio. Nel corso della vicenda il suo ufficio diramer\u00e0 due comunicati da parte dei sequestratori, di cui il secondo \u00e8 un ultimatum al governo di Bonn per la liberazione di undici militanti della RAF detenuti nelle carceri tedesche e di due palestinesi rinchiusi nelle carceri turche.\nCaso Aldo Moro.\nCi fu suo coinvolgimento, cercato da Sereno Freato, persona vicina ad Aldo Moro, per tentare di iniziare una trattativa con le Brigate Rosse per la liberazione dello statista. L'avvocato venne in Italia, e si incontr\u00f2 con Eleonora Moro, ma il suo coinvolgimento fu bloccato su richiesta del ministro degli interni Francesco Cossiga, che si rivolse direttamente al dipartimento della giustizia svizzero per chiedere che l'avvocato Payot ne restasse fuori, onde evitare pasticci pericolosi."}
{"id": "858000", "revid": "17351", "url": "https://it.wikipedia.org/wiki?curid=858000", "title": "Do 217", "text": ""}
{"id": "858006", "revid": "1543377", "url": "https://it.wikipedia.org/wiki?curid=858006", "title": "Nuoto ai Giochi della XVII Olimpiade", "text": "Le gare di nuoto ai Giochi della XVII Olimpiade vennero disputate dal 26 agosto al 3 settembre 1960 allo stadio Olimpico del Nuoto a Roma. \nRispetto a Melbroune 1956 venne introdotta la gara della staffetta 4x100 mista per entrambi i sessi per un totale complessivo di 8 gare maschili e 7 gare femminili."}
{"id": "858009", "revid": "33751", "url": "https://it.wikipedia.org/wiki?curid=858009", "title": "Myllykosken Pallo-47", "text": ""}
{"id": "858012", "revid": "1428919", "url": "https://it.wikipedia.org/wiki?curid=858012", "title": "Renzo Nobili", "text": "\u00c8 considerato a ragione il fondatore della moderna ricerca in protozoologia in Italia. Ha voluto e organizzato nel 1965 la Societ\u00e0 italiana di protozoologia, oggi sezione della International Society of Protozoologists, della quale \u00e8 stato \"vice-president\" nel 1991. Ha ricoperto la carica di segretario dell'Unione zoologica italiana e ha collaborato con insigni studiosi all'organizzazione del simposio di Pisa sul \"Problema biologico della specie\" e ha organizzato quello di Lucca su \"Zoologia oggi\".\nNegli anni Settanta del Novecento ha frequentato il laboratorio di Sonneborn negli Stati Uniti specializzandosi nello studio dei protozoi ciliati. In seguito ha proseguito lo studio di questi protozoi in Italia, dando vita a una Scuola di ciliatologia che, prima in Italia, ha acquistato prestigio internazionale per l'originalit\u00e0 e il valore delle linee di ricerca.\nFu insignito della medaglia d'oro dei benemeriti della scienza e della cultura il 16 gennaio 1993.\nSi \u00e8 profondamente impegnato a promuovere e mantenere vivi i rapporti dell'Unione Zoologica con il Consiglio universitario nazionale, interagendo strettamente con i Comitati direttivi dell'Unione Zoologica. \u00c8 stato autore o coautore di oltre cento pubblicazioni scientifiche su argomenti di protozoologia. Di lui si \u00e8 scritto che \"con la sua carica di umanit\u00e0, il suo bagaglio culturale, le sue doti di seriet\u00e0 e impegno professionale, ci ha insegnato e dato molto. Gliene siamo profondamente grati e riconoscenti\" ."}
{"id": "858013", "revid": "767487", "url": "https://it.wikipedia.org/wiki?curid=858013", "title": "I luned\u00ec al sole", "text": "I luned\u00ec al sole (\"Los lunes al sol\") \u00e8 un film del 2002 diretto da Fernando Le\u00f3n de Aranoa.\nIl film racconta la dura quotidianit\u00e0 di un gruppo di disoccupati divenuti tali dopo la dismissione di grandi cantieri navali a Vigo, nel nord-ovest della Spagna.\nTrama.\nA distanza di alcuni anni da aspre lotte sindacali che li hanno visti sconfitti, un gruppo di ex lavoratori dei cantieri navali \u00e8 ancora in cerca di un lavoro.\nSanta vive da solo, ha un procedimento giudiziario in corso che lo vede costretto a risarcire i danni causati ad un lampione proprio durante le manifestazioni all'epoca delle lotte sindacali. Ha un carattere ribelle e sogna un giorno di trasferirsi in Australia.\nJos\u00e9 ha una moglie che ama e che lavora. Questa cosa lo rende suscettibile e paradossalmente anche quando vorrebbe rendersi utile finisce fatalmente per allontanare da s\u00e9 e da sua moglie quel progetto di famiglia felice gi\u00e0 profondamente compromesso dalla crisi.\nPaulino ha moglie e figli ed \u00e8 alla ricerca spasmodica di un impiego che non arriva mai, forse anche per l'avanzare degli anni contro cui combatte un'inutile battaglia.\nAmador \u00e8 ancora pi\u00f9 anziano e non fa altro che bere, in attesa che torni la moglie, partita non si sa bene per dove.\nReina un impiego l'ha trovato, e ogni tanto offre da bere ai suoi vecchi compagni e l'invita a vedere la partita da un terrazzo di uno stabile sul quale vigila e dal quale si riesce a vedere met\u00e0 dell'antistante campo di gioco della locale squadra di calcio.\nSerguei \u00e8 russo, dice di essere un mancato astronauta, ha un carattere gioviale e si lamenta poco.\nRico \u00e8 il proprietario del bar dove gli amici si riuniscono regolarmente. All'epoca delle lotte sindacali si accord\u00f2 evitando il licenziamento, che per\u00f2 fu rimandato solo di un anno. Pi\u00f9 scaltro degli altri invest\u00ec la buonuscita per aprire un locale e ora se la cava nonostante la crisi, ha una moglie e una figlia adolescente, Nata, in gamba e intraprendente.\nUn giorno Amador, pi\u00f9 disperato di quanto non avessero immaginato gli stessi amici, si suicida gettandosi dalla finestra. A piangerlo ci sono solo gli amici del bar. Jos\u00e9 racconta la cosa alla moglie, puntualizzando come l'amico abbandonato dalla sua consorte avesse perso progressivamente ogni stimolo precipitando in un tunnel senza sbocco. La moglie Ana, stanca dell'apatia del marito, si era gi\u00e0 decisa a lasciarlo, ma commossa dal racconto della storia di Amador, ci ripensa abbracciando Jos\u00e9 cui evidentemente non ha smesso di voler bene nonostante tutto.\nPer un addio degno all'amico Amador, dietro la guida del solito Santa, gli amici salgono nottetempo sul traghetto che quotidianamente collega con la citt\u00e0 i tanti pendolari del sobborgo portuale. Avviato il natante si fermano in mezzo al braccio di mare ma poi si accorgono di essersi dimenticati le ceneri dell'amico che avrebbero dovuto spargere solennemente. Una risata scioglie l'imbarazzo mentre la mattina successiva centinaia di passeggeri attendono inutilmente il traghetto che \u00e8 fermo, a poche centinaia di metri, con quattro persone sul ponte, intente a godersi il primo sole del mattino.\nProduzione.\nIl film \u00e8 stato girato interamente a Vigo e dintorni. Gli scontri mostrati in immagini di repertorio all'inizio del film si riferiscono invece a disordini avvenuti nella citt\u00e0 di Gij\u00f3n."}
{"id": "858014", "revid": "2014155", "url": "https://it.wikipedia.org/wiki?curid=858014", "title": "Federico Carlo di Prussia", "text": "Biografia.\nEra figlio maggiore del principe Carlo di Prussia, e di sua moglie, la principessa Maria di Sassonia-Weimar-Eisenach, nipote di Federico Guglielmo III di Prussia. Sua madre era la sorella dell'imperatrice Augusta, moglie di Guglielmo I di Germania.\nCarriera.\nIl principe fu educato alla vita militare sotto la tutela dell'allora maggiore Albrecht von Roon (1842-1846), che segu\u00ec il principe nel 1846 all'Universit\u00e0 di Bonn.\nDopo aver terminato gli studi il principe serv\u00ec in qualit\u00e0 di capitano nello staff del generale Friedrich Graf von Wrangel durante la campagna della Prima guerra dello Schleswig nel 1848. Promosso al grado di maggiore partecip\u00f2 ad una campagna militare nel Baden durante la quale venne ferito. L'anno successivo venne promosso al grado di colonnello, poi maggior generale nel 1854 ed infine generale nel 1856.\nNel 1860 il principe pubblic\u00f2 un trattato militare dal titolo in tedesco \"Eine milit\u00e4rische Denkschrift von P. F. K.\". Promosso al grado di \"General der Kavallerie\" il principe prese parte alla Seconda guerra dello Schleswig nel 1864 contro la Danimarca nella quale gli fu affidato il comando delle truppe prussiane nel contingente di spedizione austro-prussiano.\nSi distinse particolarmente nella Guerra austro-prussiana dove guid\u00f2 la 1\u00aa Armata, composta dal II, III e IV Corpo d'armata. Giunto a K\u00f6niggr\u00e4tz sostenne la superiorit\u00e0 numerica degli austriaci fino a quando suo cugino il principe ereditario Federico III di Germania non attacc\u00f2 ai fianchi l'avversario alla guida della Seconda Armata.\nAllo scoppio della Guerra franco-prussiana gli venne affidato il comando della Seconda Armata con la quale ottenne un'importante vittoria nella battaglia di Spicheren e nelle battaglie di Vionville-Mars le Tour e Saint Privat-Gravelotte e nel successivo assedio di Metz.\nDopo la caduta di Metz le sue truppe vennero inviate sulla Loira con il compito di rendere sicura l'area intorno a Orl\u00e9ans dove i francesi sotto la guida di Aurelle de Paladines prima e di Antoine Chanzy poi, cercavano di marciare a nord per difendere Parigi.\nDopo aver sconfitto i francesi ad Orl\u00e9ans e a Le Mans venne insignito del grado di \"Generalfeldmarschall\".\nDopo la guerra venne promosso al grado di ispettore generale e ricevette il rango di feldmaresciallo dallo zar Alessandro II.\nMatrimonio.\nSpos\u00f2, il 29 novembre 1854, Maria Anna di Anhalt (14 settembre 1837-12 maggio 1906), figlia di Leopoldo IV di Anhalt-Dessau. Ebbero cinque figli:\nMorte.\nMor\u00ec a Klein Glienicke nel castello di caccia nel 1885."}
{"id": "858018", "revid": "130040", "url": "https://it.wikipedia.org/wiki?curid=858018", "title": "Pipino di Aquitania", "text": ""}
{"id": "858021", "revid": "1305772", "url": "https://it.wikipedia.org/wiki?curid=858021", "title": "MMM", "text": ""}
{"id": "858023", "revid": "76963", "url": "https://it.wikipedia.org/wiki?curid=858023", "title": "Hitomi", "text": "Biografia.\nNata a Tochigi, Hitomi si trasfer\u00ec sin da giovane, insieme alla famiglia, a Kawasaki, nella prefettura di Kanagawa.\nNel 1993 fu scoperta dal produttore discografico Tetsuya Komuro, durante un'audizione per modelle. Nel novembre 1994 usc\u00ec il suo primo singolo, intitolato \"Let's Play Winter\", pubblicato dall'etichetta discografica Avex. Il singolo non riusc\u00ec per\u00f2 ad entrare nella classifica Oricon, e nemmeno il secondo singolo, \"We are \"Lonely Girl\"\" fu un successo, nonostante sia riuscito ad entrare nelle classifiche Oricon. Il primo successo di Hitomi fu cos\u00ec il terzo singolo, \"Candy Girl\", utilizzato come tema musicale di uno spot pubblicitario per la Kodak, che si piazz\u00f2 tra le prime venti posizioni dell'Oricon.\nNel 1995 Hitomi pubblic\u00f2 il suo album d'esordio, intitolato \"Go to the top\", che raggiunse la terza posizione dell'Oricon e vendette pi\u00f9 di 400.000 copie. L'anno successivo usc\u00ec il secondo album, \"By Myself\", che raggiunse la prima posizione dell'Oricon e vendette pi\u00f9 di 800.000 copie, risultando il suo album pi\u00f9 venduto.\nNel febbraio 1999 usc\u00ec la sua prima raccolta, \"h\", che raggiunse la prima posizione delle classifiche. Nello stesso anno Hitomi e Tetsuya Komuro posero fine al loro rapporto professionale, dopo cinque anni di collaborazione. Probabilmente fu la stessa Hitomi ad interrompere il rapporto, poich\u00e9 desiderava avere pi\u00f9 libert\u00e0 creativa riguardo alla sua immagine e alla sua musica. La separazione fu amichevole, dato che i due ripresero a collaborare nel 2002, per Song Nation, un progetto benefico atto a raccogliere fondi per le vittime degli attentati dell'11 settembre 2001, componendo la canzone \"My Planet\". Sempre nel 2002, Hitomi si spos\u00f2 con un dirigente pubblicitario e nel 2003 diede alla luce due gemelli.\nA causa del matrimonio e della gravidanza, Hitomi ferm\u00f2 la sua carriera per quasi due anni, durante i quali impar\u00f2 a suonare la chitarra e complet\u00f2 i suoi studi di salute e nutrizione alla Kanto Gakuin University di Yokohama, per laurearsi nel 2004 in Scienze ambientali e della salute. Per festeggiare i suoi dieci anni di carriera, la Avex mise a disposizione della cantante una casa discografica chiamata Love Life Records.\nNel 2003 Hitomi debutt\u00f2 come attrice cinematografica, interpretando un ruolo nel film a episodi \"Life Is Journey\". Nel 2006 ottenne il ruolo della protagonista femminile nel thriller \"Nightmare Detective\", diretto da Shinya Tsukamoto, mentre nel 2008 fu nel cast del film drammatico \"Waiting for the Sun\".\nNel 2014 canter\u00e0 le sigle del nuovo anime ispirato al Tamagotchi, Go-Go Tamagotchi! e apparir\u00e0 nell'anime in versione Tamagotchi, con il nome di Hitomitchi.\nDiscografia.\nLe note sono indicate dopo il punto e virgola \";\"."}
{"id": "858024", "revid": "287204", "url": "https://it.wikipedia.org/wiki?curid=858024", "title": "B36 Torshavn", "text": ""}
{"id": "858026", "revid": "17351", "url": "https://it.wikipedia.org/wiki?curid=858026", "title": "Focke-Wulf Fw.189", "text": ""}
{"id": "858027", "revid": "1305772", "url": "https://it.wikipedia.org/wiki?curid=858027", "title": "B36", "text": ""}
{"id": "858029", "revid": "110157", "url": "https://it.wikipedia.org/wiki?curid=858029", "title": "Criolaserforesi", "text": "Lo criolaserforesi, o criopass-terapia \u00e8 un metodo che consente di veicolare un principio attivo attraverso la cute in modo non traumatico, direttamente in sede, aggirando il trasporto sistemico.\nSi sfrutta l'azione della luce laser che colpisce e cede energia alle molecole del farmaco opportunamente congelato.\nNella fase di scongelamento, a contatto con la cute l'energia accumulata si libera, permettendo alle molecole di superare la barriera cutanea e di raggiungere le sedi di impiego in un tempo relativamente breve (8-10 minuti).\nIl tempo totale del trattamento \u00e8 variabile; ogni singola dose richiede 20-30 minuti di tempo di somministrazione e nella stessa seduta si possono applicare pi\u00f9 dosi del farmaco scelto.\nPer approfondimenti sulla tecnica di laser foresi vedi: \n[The rationale for the application of laserophoresis of biologically active compounds].\nal seguente link\nhttps://www.ncbi.nlm.nih.gov/pubmed/23210366"}
{"id": "858030", "revid": "17351", "url": "https://it.wikipedia.org/wiki?curid=858030", "title": "Fw 189", "text": ""}
{"id": "858031", "revid": "339392", "url": "https://it.wikipedia.org/wiki?curid=858031", "title": "Pena di morte negli USA", "text": ""}
{"id": "858032", "revid": "17351", "url": "https://it.wikipedia.org/wiki?curid=858032", "title": "Fw.189", "text": ""}
{"id": "858033", "revid": "17351", "url": "https://it.wikipedia.org/wiki?curid=858033", "title": "Fw-189", "text": ""}
{"id": "858038", "revid": "287204", "url": "https://it.wikipedia.org/wiki?curid=858038", "title": "HB Torshavn", "text": ""}
{"id": "858041", "revid": "1305772", "url": "https://it.wikipedia.org/wiki?curid=858041", "title": "Masterpiece", "text": ""}
{"id": "858044", "revid": "287204", "url": "https://it.wikipedia.org/wiki?curid=858044", "title": "Jurgen Melzer", "text": ""}
{"id": "858045", "revid": "17351", "url": "https://it.wikipedia.org/wiki?curid=858045", "title": "Junkers Ju.188", "text": ""}
{"id": "858046", "revid": "17351", "url": "https://it.wikipedia.org/wiki?curid=858046", "title": "Junkers Ju-188", "text": ""}
{"id": "858047", "revid": "17351", "url": "https://it.wikipedia.org/wiki?curid=858047", "title": "Ju-188", "text": ""}
{"id": "858048", "revid": "599013", "url": "https://it.wikipedia.org/wiki?curid=858048", "title": "Salvatore Iacomino", "text": "Biografia.\n\u00c8 stato eletto alla Camera dei deputati nelle elezioni del 2006 per Rifondazione Comunista nella circoscrizione Campania 1. \u00c8 anche consigliere comunale nel comune di Portici.\nNel 2010 \u00e8 stato candidato per Sinistra Ecologia Libert\u00e0 alle elezioni regionali campane, raccogliendo 3027 preferenze, ma non risultando eletto. Nel 2013 \u00e8 candidato alla Camera con SEL, senza essere eletto.\nNel 2015 si e ricandidato alle elezioni regionali campane nella lista Sinistra al lavoro, raccogliendo 2843 preferenze, ma non risultando eletto."}
{"id": "858050", "revid": "17351", "url": "https://it.wikipedia.org/wiki?curid=858050", "title": "Ju.188", "text": ""}
{"id": "858051", "revid": "17351", "url": "https://it.wikipedia.org/wiki?curid=858051", "title": "Ju 188", "text": ""}
{"id": "858053", "revid": "1305772", "url": "https://it.wikipedia.org/wiki?curid=858053", "title": "Schott", "text": ""}
{"id": "858062", "revid": "729019", "url": "https://it.wikipedia.org/wiki?curid=858062", "title": "Cuaba", "text": "Cuaba \u00e8 una marca di sigari cubani. \u00c8 una delle marche pi\u00f9 giovani attualmente esistenti a Cuba, essendo stata presentata per la prima volta nel 1996 nel mercato inglese, e deve il suo nome ad un tipo di legno che gli indiani ta\u00ecnos erano soliti utilizzare, per via della sua ottima combustibilit\u00e0, per accendersi i loro \"cohibas\" (termine che indicava appunto i sigari).\nLa particolarit\u00e0 di questa marca \u00e8 che produce esclusivamente sigari \"figurados\", ed in particolare \"perfectos\" i quali, diversamente dai \"parejos\" che hanno i lati lunghi paralleli, si caratterizzano da avere entrambe le estremit\u00e0 (cosiddetta testa e piede del sigaro) rastremate ed inoltre i lati lunghi non paralleli.\nIl suo \"creatore\", lo stesso che lo ha reso famoso, essendo un sigaro difficile da fabbricare, essendo il formato \"torpedo\", ossia a due punte fu Carlos Manuel Izquierdo.\nCuaba \u00e8 anche molto nota in quanto produce il sigaro attualmente in commercio con il maggior quantitativo di tabacco; si tratta infatti del suo \"diadema\", che arriva a misurare 233\u00a0mm per un diametro di 21,52\u00a0mm. La marca, a differenza di altri \"brand\" cubani che furono fondati da privati e poi nazionalizzati con la rivoluzione cubana, ha esordito subito all'interno della societ\u00e0 proprietaria di tutte le marche \"Habanos\", la societ\u00e0 di pari propriet\u00e0 del Governo cubano e della multinazionale del tabacco franco-spagnola Altadis.\nElenco dei sigari Cuaba venduti in Italia, escluse le edizioni limitate."}
{"id": "858065", "revid": "124795621", "url": "https://it.wikipedia.org/wiki?curid=858065", "title": "TV Centro Marche", "text": "TV Centro Marche o TVCM \u00e8 una emittente televisiva di Jesi (AN) fondata nel 1975, anche se le trasmissioni sperimentali iniziarono nel 1974. L'attuale sede \u00e8 in via Ancona e il bacino di utenza comprende tutto il territorio delle Marche. \u00c8, secondo i dati Auditel, l'emittente locale pi\u00f9 seguita delle Marche. Ha fatto parte dei circuiti nazionali Italia 7 e Europa 7.\nStoria.\nTV Centro Marche nacque ufficialmente il 22 settembre 1975 per volont\u00e0 dell'imprenditore Giannino Pieralisi. I primi studi furono sistemati in via Mura occidentali. Allora non si trasmetteva pi\u00f9 via cavo. Per questo la societ\u00e0 decise di realizzare un impianto via etere. Lo stesso giorno venne trasmessa in diretta attraverso un ripetitore collocato sul monte San Vicino una partita della . Le trasmissioni proseguirono da studio con un paio di edizioni del telegiornale senza servizi. Essendo il giorno patronale di Jesi, l'emittente mand\u00f2 in onda un gioco che coinvolgeva gli ascoltatori e alle 22 una domenica sportiva con giornalisti e ospiti in studio.\nIl pretore Manfredi Palumbo invi\u00f2 presso gli studi una squadra della Polizia giudiziaria, la quale accert\u00f2 che TV Centro Marche trasmetteva via etere. Perci\u00f2 avvi\u00f2 una denuncia contro la propriet\u00e0 e il direttore dell'emittente, che port\u00f2 al sequestro degli impianti per tre giorni. Palumbo, esaminati gli atti, invi\u00f2 gli stessi alla Cassazione perch\u00e9 decidesse nel merito, ritenendo la cosa non di sua competenza. La Cassazione e il Consiglio di Stato, a sezioni riunite, decisero e autorizzarono l'emittente a riprendere le trasmissioni. Un anno dopo, i massimi organi giuridici assolsero entrambi liberalizzando l'etere e permettendo la diffusione dei programmi su tutto il territorio italiano, non solo via cavo ma anche via etere. \nA lanciare TV Centro Marche verso il successo fu nel 1983 la telenovela \"Anche i ricchi piangono\", in prima tv, che ottenne degli ascolti strepitosi e consacr\u00f2 il canale come prima tv locale marchigiana. A partire da quel momento TV Centro Marche proporr\u00e0 un filone di telenovelas che continuer\u00e0 fino ad oggi.\nNel 1987 ader\u00ec al circuito Italia 7 e, contemporaneamente inizi\u00f2 a trasmettere in differita le partite dell' e le gare di ciclismo. Sempre negli anni Ottanta, grazie ad una joint-venture con il CTA, Tv Centro Marche fond\u00f2 la Roveca, una societ\u00e0 di distribuzione che si occupava prettamente di telenovelas, tra le quali si ricordano \"Top Model\", \"Amore gitano\", \"Rosa... de lejos\", \"Veronica, il volto dell'amore\", \"La provinciale\", \"I diamanti della morte\", \"La signora in rosa\", \"Cristal\" e \"Andrea Celeste\". Tali serial furono trasmessi in prima visione per l'Italia su TV Centro Marche e distribuiti in seguito su numerosi circuiti regionali e nazionali. Il gruppo Roveca si sciolse poi alla fine degli anni Novanta.\nNel 1998, scioltosi il circuito Italia 7, che nel frattempo si era rinominato Europa 7, Tv Centro Marche svilupp\u00f2 una propria programmazione indipendente, mandando per\u00f2 in sovraimpressione anche il vecchio logo di Italia 7 fino al dicembre 2011, in occasione del passaggio al digitale terrestre della regione Marche.\nNel 2002 l'emittente collabor\u00f2 con altre televisioni locali trasmettendo in diretta la gara di qualificazione per la Champions League tra e Sporting Lisbona. \nTrasmise anche parte della programmazione dei canali Fox Kids prima e K2 dopo, tra le 17,00 e le 19,00, fino al 2013.\nDal 2009 trasmette in diretta il programma \"QSVS Qui Studio a Voi Stadio\" in collaborazione con il gruppo Mediapason, editore di Telelombardia.\nDurante la stagione televisiva 2012 l'emittente mand\u00f2 in onda in anteprima e in esclusiva per la regione il programma \"Servizio pubblico\", condotto da Michele Santoro.\nNel 2013 trasmise in diretta gratuitamente le partite di massima serie della Liga spagnola. \nNel 2018 \u00e8 stata la prima tv regionale ad acquistare e trasmettere la telenovela \"Piccola Cenerentola\", dopo parecchi anni di blocco dei diritti di trasmissione. Qualche anno prima, era stata la prima emittente regionale a trasmettere le telenovelas \"Ecomoda\" e \"Topazio\", ottenendo risultati di ascolto molto soddisfacenti.\nNel 2019 ha siglato un accordo con Mediaset per la messa in onda di film e programmi di intrattenimento. Tra questi si segnalano le serie tv \"Benedetti dal Signore\", \"Elisa di Rivombrosa\", \"Paolo Borsellino\", \"Il tredicesimo apostolo\" e \"Detective Extralarge\". Nello stesso anno ha anche trasmesso in diretta le partite del Campionato di calcio inglese. \nIl 5 aprile 2020 ha trasmesso in prima visione tv e in esclusiva per la regione Marche il film di animazione \"Candy Candy - Il film\", dopo oltre 20 anni di blocco dei diritti di trasmissione."}
{"id": "858082", "revid": "3082", "url": "https://it.wikipedia.org/wiki?curid=858082", "title": "Giulio Civile", "text": ""}
{"id": "858085", "revid": "729019", "url": "https://it.wikipedia.org/wiki?curid=858085", "title": "Alfred Chanzy", "text": "Biografia.\nNato nelle Ardenne, era figlio di un ufficiale di cavalleria e venne educato alla \"\u00c9cole navale\" di Brest ma assegnato al corpo d'artiglieria; successivamente frequent\u00f2 l\"\u00c9cole sp\u00e9ciale militaire de Saint-Cyr\" dove venne assegnato al corpo degli zuavi, nel 1843.\nIn conseguenza del suo ottimo comportamento in Algeria venne promosso tenente nel 1848 e capitano nel 1851 ed in seguito promosso \"chef de bataillon\" nel 1856 servendo nella Seconda guerra di indipendenza italiana a Magenta e Solferino.\nServendo come tenente colonnello nella campagna in Siria del 1860-61, venne promosso colonnello comandando il 45\u00ba Reggimento a Roma nel 1864. Dopo aver fatto ritorno in Algeria in qualit\u00e0 di generale di brigata, partecip\u00f2 alla soppressione delle rivolte arabe comandando alcune divisioni a Bel Abbes e Tlem\u00e7en nel 1868.\nSebbene avesse guadagnato gli onori sul campo non godeva di ottima reputazione nei gabinetti di guerra perch\u00e9 sospettato di aver collaborato come fonte per la stampa, e allo scoppio della guerra franco-prussiana gli venne rifiutato il comando di una brigata. Dopo la rivoluzione, tuttavia, il governo di salvezza nazionale lo richiam\u00f2 dall'Algeria e lo promosse generale di divisione dandogli il comando del XVI Corpo d'armata dell'Armata della Loira.\nL'Esercito della Loira ottenne il pi\u00f9 importante successo militare francese dell'intero conflitto presso Coulmiers e successivamente a Patay, ed in entrambe le occasioni le truppe del generale Chanzy ebbero un ruolo fondamentale.\nDopo la seconda battaglia di Orl\u00e9ans e la separazione delle due ali dell'esercito francese Chanzy venne posto al comando dell'ala occidentale ed il suo avversario militare, il granduca di Mecklenburgo Federico Carlo di Prussia manifest\u00f2 grandi apprezzamenti sulla personalit\u00e0 e sull'abilit\u00e0 militare della sua controparte.\nDurante la faticosa e sfibrante ritirata francese dopo Le Mans, il generale Chanzy incoraggi\u00f2 i suoi uomini dando per primo l'esempio di costanza e forza morale, guidandoli fino a Laval.\nMentre Leon Gambetta poteva essere considerato l'anima dello sfibrato esercito francese, il generale Chanzy potrebbe essere considerato il suo braccio destro della resistenza francese all'invasore.\nInsignito dell'onorificenza della Legion d'onore venne eletto deputato all'Assemblea Nazionale Francese. Allo scoppio della Comune di Parigi, Chanzy si trovava a Parigi e cadde nelle mani degli insorti ai quali fu costretto a dare la sua parola d'onore che non avrebbe mai guidato delle truppe contro di loro ed il governo venne costretto a pagare un riscatto di 40.000 franchi per la sua liberazione.\nNel 1872 divenne membro del comitato di difesa nazionale e comandante del VII Corpo d'armata e nel 1873 venne promosso governatore d'Algeria dove rimase sei anni.\nNel 1875 venne eletto senatore a vita e nel 1878 ricevette la Gran Croce della Legion d'Onore.\nMor\u00ec mentre era comandante del VI Corpo d'armata stanziato ai confini con la Germania presso Ch\u00e2lons-sur-Marne, pochi giorni dopo la morte di Leon Gambetta e per lui vennero celebrati i funerali di Stato."}
{"id": "858088", "revid": "287204", "url": "https://it.wikipedia.org/wiki?curid=858088", "title": "Contea di Oneida (New York)", "text": "Oneida \u00e8 una contea dell'area centrale dello Stato di New York negli Stati Uniti.\nGeografia fisica.\nLa contea confina a ovest e a nord-ovest con la contea di Oswego, a nord con la contea di Lewis, ad est con la contea di Herkimer, a sud-est con la contea di Otsego ed a sud e ad ovest con la contea di Madison.\nIl territorio \u00e8 prevalentemente collinare. Il fiume Mohawk scorre da nord a sud per poi piagare all'altezza di Rome verso oriente. Uno sbarramento nell'alto corso del Mohawk forma il lago \"Delta\". A partire da Rome il Mohawk scorre parallelo al canale Erie che taglia la contea in due scorrendo nell'area centrale da ovest a est. Prima di lasciare la contea il fiume Mohawk bagna la citt\u00e0 di Utica che funge da capoluogo di contea. Il Mohawk riceve da sud l\"Oriskany Creek\" ed il \"Sauquoit Creek\". La parte orientale del lago Oneida ricade della contea ad occidente. Il \"Fish Creek\", i cui vari rami scorrono nella parte settentrionale della contea, defluisce nel lago Oneida. Parte del confine con la contea di Madison \u00e8 segnato dall\"Oneida Creek\" che sfocia nel lago omonimo. \nL'area nord-occidentale ricade nel parco statale dei monti Adirondack.\nStoria.\nI primi abitanti del territorio contea furono gli indiani Oneida della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Oneida \u00e8 stata istituita nel 1798, separandola dalla contea di Herkimer. La contea occupava allora una superficie molto maggiore di quella attuale. Nel 1805 ne furono separati i territori delle contee di Jefferson e Lewis. Nel 1816 altri territori furono assegnati alla contea di Oswego."}
{"id": "858090", "revid": "78273", "url": "https://it.wikipedia.org/wiki?curid=858090", "title": "Organizzazione Mondiale per la Sanit\u00e0", "text": ""}
{"id": "858095", "revid": "125749073", "url": "https://it.wikipedia.org/wiki?curid=858095", "title": "Rue McClanahan", "text": "Zia dell'attrice Amelia Kincade, \u00e8 stata una veterana della televisione e ha riscosso successo a Broadway durante gli anni cinquanta.\nBiografia.\nDi origini scozzesi e irlandesi, inizi\u00f2 la carriera nei primi anni sessanta, prendendo parte a film di secondo piano come \"Five Minutes to Live\" (1961), dove recit\u00f2 a fianco di Johnny Cash, \"Five Minutes to Love\" (1963) e \"Walk the Angry Beach\" (1968). Nei primi anni settanta divent\u00f2 uno dei volti pi\u00f9 noti del piccolo schermo americano, partecipando come guest star alle serie \"Arcibaldo\" (1972), \"Maude\" (1974), dove incontr\u00f2 le future compagne di lavoro Beatrice Arthur, che ne fu la protagonista, e Betty White, e \"Supertrain\" (1979). Anche durante la prima met\u00e0 degli anni ottanta apparve in episodi di varie sit-com, girando anche film per la televisione.\nNel 1985 arriv\u00f2 la consacrazione definitiva in \"Cuori senza et\u00e0\", che ebbe un successo mondiale e venne trasmessa in oltre 60 paesi in tutto il globo. Nella serie interpret\u00f2 il ruolo di Blanche Deveraux, focosa donna del sud degli Stati Uniti, che vive in una deliziosa villetta di Miami, in compagnia di altre tre donne, sue grandi amiche, interpretate da Beatrice Arthur, Betty White e Estelle Getty e insegue tutti gli uomini che incontra. La serie prosegu\u00ec per ben sette stagioni fino all'autunno del 1992. In seguito la McClanahan prese parte a \"La signora in giallo\" e \"Spider Man\".\nNel 1997 le venne diagnosticato il cancro al seno, ma l'attrice lo sconfisse dopo cinque mesi di chemioterapia. Dalla seconda met\u00e0 degli anni novanta torn\u00f2 a recitare sul grande schermo: nel 1997 apparve in \"Gli impenitenti\", a fianco di Jack Lemmon e Walter Matthau, mentre nel 1998 interpret\u00f2 un'insegnante di biologia nel film di fantascienza \"Starship Troopers - Fanteria dello spazio\" e \"Miracle Dogs\". Apparve nuovamente in TV nelle serie \"Colombo\" e \"Il tocco di un angelo\".\nNel 2003 cant\u00f2 e ball\u00f2 a fianco di Beyonc\u00e9 in \"The Fighting Temptations\", film musicale di buon successo. Nello stesso anno fece un'apparizione in un episodio di \"Hope and Faith\". Nel 2004 ricopr\u00ec il ruolo di Madame Morrible nel musical di Broadway \"Wicked\". Ultimo suo lavoro fu il film per la TV \"Back to You and Me\", del 2005. Nel dicembre 2006 firm\u00f2 per partecipare a diversi episodi della serie \"Ryan's Life\". Nel 2007 scrisse un libro semi-biografico (inedito per ora in Italia), \"My First Five Husbands\".\nDopo un intervento al cuore avvenuto nell'autunno 2009 e un ictus leggero nel gennaio del 2010, Rue McClanahan mor\u00ec il 3 giugno 2010 all'et\u00e0 di 76 anni per un altro ictus.\nVita privata.\nRue McClanahan si spos\u00f2 sei volte:\nDoppiatrici italiane.\nNelle versioni in italiano dei suoi lavori, Rue McClanahan \u00e8 stata doppiata da:\nDa doppiatrice \u00e8 stata sostituita da:"}
{"id": "858100", "revid": "2051852", "url": "https://it.wikipedia.org/wiki?curid=858100", "title": "D\u00e1niel Gyurta", "text": "Carriera.\nGyurta inizi\u00f2 a cogliere successi in campo internazionale da giovanissimo, all'et\u00e0 di 15 anni, vincendo la medaglia d'argento nei 200\u00a0m rana ai Giochi Olimpici di Atene 2004.\nNel 2006 e nel 2007 il nuotatore ungherese si conferm\u00f2 specialista nella distanza aggiudicandosi la medaglia d'oro nei campionati europei in vasca corta disputati rispettivamente a Helsinki e Debrecen.\nAlle Olimpiadi del 2008 a Pechino Gyurta stabil\u00ec il record olimpico ed europeo nei 200 rana nelle batterie, nuotando un tempo di 2'08\"68. Il record fu battuto il giorno seguente da K\u014dsuke Kitajima durante le semifinali; in finale Gyurta non ripet\u00e9 la prestazione di quattro anni prima, giungendo quinto.\nAi Campionati mondiali di nuoto 2009 a Roma il nuotatore magiaro conquist\u00f2 il titolo mondiale nei 200 metri rana, battendo lo statunitense Eric Shanteau di appena un centesimo di secondo. A dicembre dello stesso anno Gyurta si aggiudic\u00f2 il terzo titolo europeo in vasca corta con il tempo di 2'00\"67, nuovo record mondiale oltre un secondo pi\u00f9 veloce del precedente detenuto da Christian Sprenger.\nNel 2010 Gyurta conquist\u00f2 il titolo europeo e l'argento ai Campionati mondiali di nuoto in vasca corta nella sua specialit\u00e0.\nNel 2011 il nuotatore ungherese ripet\u00e9 i successi del 2009, conquistando l'oro nei 200 metri rana ai campionati mondiali di Shanghai davanti al suo idolo Kitajima, vincendo poi la quarta medaglia d'oro, sempre nei 200 rana, ai campionati europei in vasca corta.\nGyurta continu\u00f2 a dominare i 200 rana anche nei due anni seguenti, imponendosi alle Olimpiadi di Londra 2012 con il tempo di 2'07\"28, nuovo record mondiale, e ai Campionati mondiali di nuoto 2013 con il tempo di 2'07\"23.\nHa partecipato alla 51\u00aa edizione del trofeo internazionale di Roma Settecolli, scendendo in vasca nei 100 rana dove, dopo essersi qualificato quinto nella sessione della mattina, si piazza secondo con il tempo di 1'00\"32, dietro al lituano Giedrius Titenis che stampa un crono di 59\"75, e nei 200 rana, gareggiando tuttavia solamente nelle batterie della mattina a causa dell'annullamento della competizione per condizioni climatiche avverse. \nAlle Olimpiadi di Rio de Janeiro 2016 non conferma gli ottimi risultati di Londra, venendo eliminato addirittura nelle batterie dei 200 rana.\nIl 27 marzo 2018 annuncia tramite il proprio profilo Instagram il ritiro dalle competizioni a soli 28 anni."}
{"id": "858103", "revid": "1345932", "url": "https://it.wikipedia.org/wiki?curid=858103", "title": "Abbinamenti del sigaro", "text": "Per abbinamenti del sigaro si intendono quelle bevande che \u00e8 ritenuto si accompagnino bene con il fumo. Per quanto si tratti sempre di una valutazione di gusti e pertanto soggettiva, esistono certamente alcune indicazioni di massima universalmente riconosciute.\nPossiamo distinguere tra accompagnamenti alcolici o non alcolici. Discorso a parte va fatto per il caff\u00e8 e per il t\u00e8.\nAccompagnamenti alcolici.\nPer quanto riguarda questi si ritengono pi\u00f9 adatti:\nIl vino rosso \u00e8 un abbinamento contrastato. Secondo molti esperti il sigaro ed il vino rosso - diversamente da quello che si crede - sono inconciliabili e tendono ad annullarsi, ma ci sono comunque diversi appassionati che non disdegnano quest'abbinamento.\nAccompagnamenti analcolici.\nL'acqua, specialmente se gassata, \u00e8 l'accompagnamento principale nelle fumate \"degustative\", in cui \u00e8 finalit\u00e0 del fumatore apprezzare e valutare appieno le qualit\u00e0 del sigaro. In alternativa sono comunque frequenti accompagnamenti con bevande analcoliche gassate.\nCaff\u00e8 e t\u00e8.\nSecondo alcuni appassionati il caff\u00e8 sarebbe l'accompagnamento perfetto per il fumo di sigaro. Vi \u00e8 in particolare una linea di pensiero che tende ad accomunare e quindi ad accompagnare al tabacco prodotti derivati da piante o arbusti cresciuti nello stesso ambiente, ovvero caff\u00e8, rum (in quanto derivato dalla canna da zucchero) e cioccolato.\nComunque anche a prescindere da queste opinioni, \u00e8 unanimemente riconosciuto che il caff\u00e8 sia un eccellente abbinamento. In particolare vengono preferiti caff\u00e8 lunghi (alla napoletana o in pressoinfusione), mentre l'espresso \u00e8 considerato un abbinamento valido solo per il finale della fumata. Ottimo anche il caff\u00e8 shakerato.\nPer quanto riguarda il t\u00e8 esso \u00e8 molto apprezzato, ovviamente, dagli inglesi. In ogni caso, bevuto soprattutto freddo, \u00e8 ritenuto un discreto abbinamento."}
{"id": "858107", "revid": "1305772", "url": "https://it.wikipedia.org/wiki?curid=858107", "title": "Paolo Bossini", "text": "Carriera.\nRanista, ha i 200 metri come distanza preferita. Nel 2002 ha esordito agli europei giovanili e ai campionati italiani assoluti: a Linz si \u00e8 messo in luce vincendo l'argento nei 100\u00a0m, piazzamento che ha ripetuto l'anno dopo a Glasgow unito ad un bronzo nella staffetta 4 \u00d7 200\u00a0m stile libero. L'anno 2004 \u00e8 stato quello in cui ha avuto maggior successo: a maggio ha partecipato ai campionati europei di Madrid dove nei 200\u00a0m ha vinto la medaglia d'oro e nei 100\u00a0m \u00e8 entrato in finale; ai successivi Giochi Olimpici di Atene sempre nei 200\u00a0m \u00e8 giunto buon quarto in finale e a fine anno agli europei in vasca corta di Vienna ha vinto un alto oro nei 200\u00a0m.\nNel 2005 ha nuotato ai Giochi del Mediterraneo di Almer\u00eda vincendo l'argento nei 200\u00a0m; la sua attivit\u00e0 \u00e8 stata interrotta nel mese di luglio a causa di un'appendicite che gli ha impedito di partecipare ai campionati mondiali di Montr\u00e9al. A dicembre \u00e8 tornato agli europei in vasca corta arrivando terzo nella finale dei 200\u00a0m. L'anno dopo \u00e8 stato convocato per i mondiali in vasca da 25 metri di Shanghai di aprile in cui per\u00f2 non ha superato le batterie in nessuna gara. A luglio torna sul podio agli europei di Budapest in cui vince l'argento nei 200\u00a0m battuto da Slawomir Kuczko, che lo ha battuto anche ai successivi europei in vasca corta di Helsinki nello sprint per il secondo posto dei 200\u00a0m.\nA marzo del 2007 partecipa ai suoi primi campionati del mondo, a Melbourne, e nei 200\u00a0m va in finale dove arriva quarto superato dal compagno di squadra Loris Facci. A fine anno ha vinto ancora un argento agli europei in vasca corta di Debrecen, battuto questa volta da D\u00e1niel Gyurta. Nel 2008 ha partecipato senza successo agli europei di Eindhoven a marzo, quindi \u00e8 stato convocato per i Giochi Olimpici di Pechino in cui \u00e8 riuscito ad entrare in finale nei 200\u00a0m. Ha fatto parte ancora due volte della nazionale nel 2009 nuotando alle universiadi di Belgrado e agli europei in corta di Istanbul a fine anno. Nel 2010 la sua attivit\u00e0 \u00e8 stata nuovamente interrotta, questa volta da un tumore linfatico per cui \u00e8 stato operato.\nPalmar\u00e8s.\nCampionati italiani.\n6 titoli individuali e 5 in staffette, cos\u00ec ripartiti:\n\"nd = non disputata\""}
{"id": "858108", "revid": "827882", "url": "https://it.wikipedia.org/wiki?curid=858108", "title": "World Trade Center (Citt\u00e0 del Messico)", "text": "Il World Trade Center (in spagnolo \"World Trade Center Ciudad de M\u00e9xico\" o anche \"Hotel de M\u00e9xico\") \u00e8 un complesso di edifici di Citt\u00e0 del Messico, che include un centro congressi, un centro culturale. La sua costruzione pi\u00f9 caratteristica e famosa resta la torre WTC, un grattacielo di 207 metri per 52 piani.\nSituata su Avenida de los Insurgentes, il complesso \u00e8 servito dalle corse della contigua stazione Polyforum del Metrobus, situata a pochi metri dal Polyforum Cultural Siqueiros e parte integrante del complesso WTC.\nStoria.\nIl WTC Mexico inizi\u00f2 la sua storia con il nome di Hotel Mexico, un complesso di edifici che includeva la distintiva torre, ma non fu mai terminata e port\u00f2 i suoi proprietari alla bancarotta.\nLa costruzione dell\u2019Hotel Mexico trov\u00f2 posto in un terreno situato nella Colonia Napoli della Citt\u00e0 del Messico conosciuto come Parco de La Lama e fu designato come parco dall'impresario Jose Jeronimo de La Lama, nel 1947. Nell'anno 1966 inizi\u00f2 la costruzione della torre: il proprietario e finanziatore del progetto era Manuel Suarez y Suarez.\nIl concept dell\u2019Hotel Mexico includeva sin dall'inizio un hotel, un centro culturale composto dal Polyforum Cultural Siqueiros e alcune altre installazioni il cui obiettivo era fare del complesso un centro focale per il commercio, la cultura, il turismo e l'architettura. I disegni furono firmati dall'architetto Guillermo Rosell de La Lama, che li present\u00f2 al tredicesimo concorso internazionale di architettura di Monaco di Baviera.\nIl progetto, pianificato per essere terminato in tempo per le Olimpiadi del 1968, sub\u00ec ritardi e super\u00f2 il budget. La torre principale fu completata nel 1972 e non funzion\u00f2 mai veramente come un albergo, a causa di pressioni politiche ed economiche.\nTutto il progetto tranne il Polyforum, fu cos\u00ec abbandonato. \nCirca a met\u00e0 degli anni ottanta ebbe avvio un piano per convertire il complesso alberghiero in un centro internazionale di commercio.\nIl progetto di ristrutturazione inizi\u00f2 nel 1992, parzialmente finanziato dal governo. Nel 1995 il complesso, oggi conosciuto come World Trade Center Mexico, apr\u00ec le sue porte e la torre fu adibita a spazio per uffici e per un nuovo centro congressi ed esposizioni. Attualmente il complesso include i parcheggi ed un centro commerciale, mentre \u00e8 in costruzione un albergo di 22 piani."}
{"id": "858109", "revid": "31465", "url": "https://it.wikipedia.org/wiki?curid=858109", "title": "Ilizia di Amniso", "text": ""}
{"id": "858118", "revid": "26891", "url": "https://it.wikipedia.org/wiki?curid=858118", "title": "Classe Venti (cacciatorpediniere)", "text": ""}
{"id": "858120", "revid": "2051852", "url": "https://it.wikipedia.org/wiki?curid=858120", "title": "Mike Brown (nuotatore)", "text": "\u00c8 arrivato quinto nella finale dei 200\u00a0m rana alle Olimpiadi di Atene 2004."}
{"id": "858121", "revid": "399678", "url": "https://it.wikipedia.org/wiki?curid=858121", "title": "Borsa (accessorio)", "text": "Una borsa \u00e8 un contenitore utilizzato solitamente per custodire o trasportare piccoli oggetti d'uso quotidiano. Le borse sono generalmente realizzate in materiali non rigidi, quali cuoio, carta, tessuto, plastica sottile o di altri materiali flessibili. \nUna borsa pu\u00f2 avere o meno uno o due manici, pu\u00f2 possedere un meccanismo di chiusura quale pu\u00f2 essere una chiusura lampo, un meccanismo a scatto etc, o semplicemente pu\u00f2 essere chiusa piegandosi (per esempio nel caso di un portafoglio).\nUna borsa pu\u00f2 essere di varie forme e dimensioni, sebbene nell'accezione comune del termine con questo si indichino principalmente quelle di piccole dimensioni, dette anche:\n\u2022 \"borselli\" per quella maschile."}
{"id": "858123", "revid": "6923", "url": "https://it.wikipedia.org/wiki?curid=858123", "title": "Carnevale di Venezia", "text": "Il Carnevale di Venezia \u00e8 una festa cittadina che si svolge con cadenza annuale nel capoluogo Veneto. Si tratta di uno dei pi\u00f9 conosciuti e apprezzati carnevali del mondo.\nLe origini.\nLe sue origini sono antichissime: la prima testimonianza risale ad un documento del Doge Vitale Falier del 1094, dove si parla di divertimenti pubblici e nel quale il vocabolo Carnevale viene citato per la prima volta.\nL'istituzione del Carnevale da parte delle oligarchie veneziane \u00e8 generalmente attribuita alla necessit\u00e0 della Serenissima, al pari di quanto gi\u00e0 avveniva nell'antica Roma (vedi panem et circenses), di concedere alla popolazione, soprattutto ai ceti sociali pi\u00f9 umili, un periodo dedicato interamente al divertimento e ai festeggiamenti, durante il quale i veneziani e i forestieri si riversavano in tutta la citt\u00e0 a far festa con musiche e balli sfrenati.\nAttraverso l'anonimato che garantivano maschere e costumi, si otteneva una sorta di livellamento di tutte le divisioni sociali ed era autorizzata persino la pubblica derisione delle autorit\u00e0 e dell'aristocrazia. Tali concessioni erano largamente tollerate e considerate un provvidenziale sfogo alle tensioni e ai malumori che si creavano inevitabilmente all'interno della Repubblica di Venezia, che poneva rigidi limiti ai suoi cittadini su questioni come la morale comune e l'ordine pubblico.\nIl Carnevale antico.\nIl primo documento ufficiale che dichiara il Carnevale di Venezia una festa pubblica \u00e8 un editto del 1296, quando il Senato della Repubblica dichiar\u00f2 festivo il giorno precedente la Quaresima. \nIn quest'epoca, e per molti secoli che si succedettero, il Carnevale durava sei settimane, dal 26 dicembre al Mercoled\u00ec delle Ceneri, anche se i festeggiamenti talvolta venivano fatti cominciare gi\u00e0 i primi giorni di ottobre.\nLe maschere ed i costumi.\nI cittadini che indossano maschere e costumi possono celare totalmente la propria identit\u00e0 e annullano in questo modo ogni forma di appartenenza personale a classi sociali, sesso, religione. Ognuno pu\u00f2 stabilire atteggiamenti e comportamenti in base ai nuovi costumi ed alle mutate sembianze. Per questo motivo il saluto che risuonava di continuo nell'atto di incrociare un nuovo \"personaggio\" era semplicemente \"Buongiorno signora maschera!\"\nLa partecipazione gioiosa e in incognito a questo rito di travestimento collettivo era, ed \u00e8 tuttora, l'essenza stessa del Carnevale. Un periodo spensierato di liberazione dalle proprie abitudini quotidiane e da tutti i pregiudizi e maldicenze, anche nei propri confronti. Si faceva tutti parte di un grande palcoscenico mascherato, in cui attori e spettatori si fondevano in un unico ed immenso corteo di figure e colori.\nCon l'usanza sempre pi\u00f9 diffusa dei travestimenti per il Carnevale, a Venezia nacque dal nulla e si svilupp\u00f2 gradualmente un vero e proprio commercio di maschere e costumi. A partire dal 1271, vi sono notizie di produzione di maschere, scuole e tecniche per la loro realizzazione. Cominciarono ad essere prodotti gli strumenti per la lavorazione specifica dei materiali quali argilla, cartapesta, gesso e garza. Dopo la fase di fabbricazione dei modelli, si terminava l'opera colorandola e arricchendola di particolari come disegni, ricami, perline, piumaggi.\nI cosiddetti \"mascareri\", che divennero veri e propri artigiani realizzando maschere di fogge e fatture sempre pi\u00f9 ricche e sofisticate, vennero riconosciuti ufficialmente come mestiere con uno statuto del 10 aprile 1436, conservato nell'Archivio di Stato di Venezia. \nUno dei travestimenti pi\u00f9 comuni nel Carnevale antico, soprattutto a partire dal XVIII secolo, rimasto in voga ed indossato anche nel Carnevale moderno, \u00e8 sicuramente la Ba\u00f9ta. Questa figura, prettamente veneziana ed indossata sia dagli uomini che dalle donne, \u00e8 costituita da una particolare maschera bianca denominata \"larva\" sotto un tricorno nero e completata da un avvolgente mantello scuro, il tabarro. La ba\u00f9ta era utilizzata diffusamente durante il periodo del Carnevale, ma anche a teatro, in altre feste, negli incontri galanti ed ogni qualvolta si desiderasse la libert\u00e0 di corteggiare o di essere corteggiati, garantendosi reciprocamente il totale anonimato. A questo scopo la particolare forma della maschera sul volto assicurava la possibilit\u00e0 di bere e mangiare senza doverla togliere.\nUn altro costume tipico di quei tempi era la Gnaga, semplice travestimento da donna per gli uomini, facile da realizzare e d'uso piuttosto comune. Era costituito da indumenti femminili di uso comune e da una maschera con le sembianze da gatta, accompagnati da una cesta al braccio che solitamente conteneva un gattino. Il personaggio si atteggiava da donnina popolana, emettendo suoni striduli e miagolii beffardi. Interpretava talvolta le vesti di balia, accompagnata da altri uomini a loro volta vestiti da bambini.\nMolte donne invece, indossavano un travestimento chiamato Moretta, costituito da una piccola maschera di velluto scuro, indossata con un delicato cappellino e con degli indumenti e delle velature raffinate. La Moretta era un travestimento muto, poich\u00e9 la maschera doveva reggersi sul volto tenendo in bocca un bottone interno (e per questo motivo chiamata anche \"servetta muta\").\nDurante il Carnevale le attivit\u00e0 dei veneziani passavano in secondo piano, ed essi concedevano molto del loro tempo a festeggiamenti, burle, divertimenti e spettacoli che venivano allestiti in tutta la citt\u00e0, soprattutto in Piazza San Marco, lungo la Riva degli Schiavoni e in tutti i maggiori campi di Venezia.\nVi erano attrazioni di ogni genere: giocolieri, acrobati, musicisti, danzatori, spettacoli con animali e varie altre esibizioni, che intrattenevano un variopinto pubblico di ogni et\u00e0 e classe sociale, con i costumi pi\u00f9 fantasiosi e disparati. I venditori ambulanti vendevano ogni genere di mercanzia, dalla frutta di stagione ai ricchi tessuti, dalle spezie ai cibi provenienti da paesi lontani.\nOltre alle grandi manifestazioni nei luoghi aperti, si diffusero ben presto piccole rappresentazioni e spettacoli di ogni genere (anche molto trasgressivi) presso le case private, nei teatri e nei caff\u00e8 della citt\u00e0. Nelle dimore dei sontuosi palazzi veneziani si iniziarono ad ospitare grandiose e lunghissime feste con sfarzosi balli in maschera.\n\u00c8 comunque nel XVIII secolo che il Carnevale di Venezia raggiunge il suo massimo splendore e riconoscimento internazionale, diventando celeberrimo e prestigioso in tutta l'Europa del tempo, costituendo un'attrazione turistica ed una m\u00e8ta ambita da migliaia di visitatori festanti.\nSono di quest'epoca le famigerate avventure che videro protagonista, a Venezia, uno dei pi\u00f9 celebri personaggi del tempo: Giacomo Casanova. Scrittore veneziano molto prolifico, fu tuttavia maggiormente conosciuto come uno dei massimi esponenti dell'aspetto libertino della Venezia di quel tempo. Citato ancora oggi per la sua nomea di seduttore, cre\u00f2 il suo personaggio quasi mitico grazie alle partecipazioni a feste tra le pi\u00f9 lussuriose, agli episodi amorosi pi\u00f9 piccanti e alle incredibili traversie alle quali and\u00f2 incontro nella sua vita sregolata, che portarono avventure, scandalo e vivacit\u00e0 ovunque si recasse.\nLa Festa delle Marie.\nQuesta antichissima festa veneziana, la cui origine \u00e8 controversa e della quale si hanno notizie solo a partire dal 1039, venne introdotta presumibilmente intorno all'anno 943 e continuata poi all'interno del periodo carnevalesco, quando esso venne istituito.\nNel giorno della purificazione di Maria, il 2 febbraio, a Venezia era usanza celebrare il giorno della benedizione delle spose, durante il quale venivano benedetti collettivamente, presso la Basilica di San Pietro di Castello, i matrimoni di dodici fanciulle, scelte tra le pi\u00f9 povere e belle della citt\u00e0.\nPer contribuire alla costituzione della dote di queste spose, le famiglie patrizie di Venezia erano coinvolte con delle donazioni ed era consuetudine del Doge concedere in prestito alle fanciulle gli splendidi gioielli e gli ori provenienti dal tesoro della citt\u00e0. A seguito del sontuoso matrimonio svolto alla presenza del Doge e della nobilt\u00e0 veneziana, le spose venivano accompagnate in corteo verso Piazza San Marco. Giunte presso il Palazzo Ducale, le fanciulle ricevevano gli omaggi dal Doge che le invitava con onore ad un ricco ricevimento a palazzo.\nSuccessivamente il corteo si imbarcava sul Bucintoro che, scortato da piccole e numerose imbarcazioni di concittadini festanti, percorreva il Canal Grande verso Rialto, raggiungendo in seguito la Chiesa di Santa Maria Formosa, dove si svolgevano altre solenni celebrazioni.\nSembra che nel 943, al tempo del dogado di Pietro III Candiano, durante le celebrazioni del matrimonio e tra lo stupore generale, irruppero in chiesa dei pirati istriani che rapirono le spose con tutti i gioielli della dote, custoditi da ciascuna di loro in graziose cassette decorate, chiamate \"arcelle\".\nDopo l'iniziale incredulit\u00e0 e la confusione generata dal brutale episodio, dei veneziani valorosi si posero all'inseguimento dei pirati, salpando delle imbarcazioni ed organizzando una spedizione, con alla testa il Doge stesso. Riuscirono a raggiungere i pirati presso Caorle, dove li attaccarono ed uccisero tutti, liberando le dodici fanciulle e i loro preziosi ori. Il Doge, affinch\u00e9 non vi fosse per nessuno la possibilit\u00e0 di commemorare questi spregevoli individui, dispose che i cadaveri non ricevessero sepoltura e che fossero tutti gettati in mare. Stabil\u00ec inoltre che il luogo dove era avvenuto questo cruento episodio si chiamasse Porto delle Donzelle, nome che a tutt'oggi permane.\nIn onore di questa vittoria sui pirati si decise quindi di istituire la Festa delle Marie, da tenersi annualmente per celebrare l'evento. \nIniziava con la selezione di dodici tra le pi\u00f9 belle ragazze di Venezia, scelte in numero di due per ogni sestiere e ribattezzate per l'occasione Marie (forse perch\u00e9 il maggior numero delle ragazze rapite aveva questo nome, oppure dal nome della festa della purificazione di Maria). Venivano poi invitate le famiglie patrizie ad impegnarsi nel fornire alle fanciulle le vesti, gli addobbi e i gioielli per renderle ancor pi\u00f9 principesche.\nIl corteo delle Marie, sfilando in una processione di barche che attraversava i rii della citt\u00e0, assistevano a funzioni religiose nelle principali chiese di Venezia, partecipando a balli, musiche e rinfreschi organizzati dai cittadini. La possibilit\u00e0 di avvicinarsi alle Marie era considerata di buon auspicio, oltre che un'occasione per veneziani e stranieri di vedere da vicino delle donne meravigliose, con indosso addobbi rari e pregiatissimi.\nLa ricorrenza arriv\u00f2 a durare fino a nove giorni e, nel 1272, il numero delle Marie venne ridotto prima a quattro e poi a tre, soprattutto per moderare gli enormi costi a carico dello Stato e delle famiglie patrizie. Sub\u00ec nel tempo altri cambiamenti ed evoluzioni, finch\u00e9 una modifica inattesa giunse a comprometterne lo spirito e l'essenza principale: per evitare che la festa fosse troppo caratterizzata dal desiderio di vedere le bellezze femminili (piuttosto che di seguire la tradizione religiosa), le autorit\u00e0 decisero di sostituire le Marie con delle loro sagome in legno. Questa variazione port\u00f2 inevitabilmente alle proteste dei cittadini, che iniziarono ben presto a bersagliare le figure con sassi ed ortaggi, tanto che nel 1349 venne varata una legge che vietava il lancio di oggetti verso di esse. L'espressione di \"Maria de tola\" (Maria di tavola), coniata per l'occasione, \u00e8 utilizzata ancora oggi a Venezia per indicare con irrisione il tipo di donna fredda e senza seno.\nNegli anni a seguire la Festa delle Marie cadde lentamente in disuso e venne soppressa nel 1379, epoca in cui Venezia era coinvolta nella guerra di Chioggia. Come cerimonia ufficiale, rimase solo l'annuale visita del Doge alla chiesa di Santa Maria Formosa.\nVenne ripresa ufficialmente circa seicento anni dopo, nel 1999, anche se realizzata in forma ridotta ed apportando alcune varianti.\nIl Volo dell'Angelo.\nIn un'edizione del Carnevale verso la met\u00e0 del Cinquecento, tra le varie manifestazioni e spettacoli organizzati in citt\u00e0, fu realizzato un evento straordinario che fece molto scalpore: un giovane acrobata turco riusc\u00ec, con il solo ausilio di un bilanciere, ad arrivare alla cella campanaria del campanile di San Marco camminando, nel frastuono della folla sottostante in delirio, sopra una lunghissima corda che partiva da una barca ancorata sul molo della Piazzetta. Nella discesa, invece, raggiunse la balconata del Palazzo Ducale, porgendo gli omaggi al Doge. \nDopo il successo di questa spettacolare impresa, subito denominata \"Svolo del turco\", l'evento, che solitamente si svolgeva il Gioved\u00ec Grasso, fu richiesto e programmato come cerimonia ufficiale anche per le successive edizioni, con tecniche simili e con forme che con gli anni subirono numerose varianti. \nPer molti anni lo spettacolo, mantenendo lo stesso nome, vide esibirsi solo funamboli di professione, finch\u00e9 non si cimentarono nell'impresa anche giovani veneziani, dando prova di abilit\u00e0 e coraggio con varie spericolatezze e variazioni sul tema. \nQuando queste variazioni portarono a prevedere, per lunghi anni di seguito, un uomo dotato di ali ed appeso con degli anelli alla corda, issato e fatto scendere a gran velocit\u00e0 lungo la fune, si coni\u00f2 il nuovo termine di \"Volo dell'Angelo\". \nIl prescelto, al termine della discesa nel loggione di Palazzo Ducale, riceveva sempre dalle mani del Doge dei doni o delle somme in denaro. Vi furono alcune edizioni che videro gli acrobati utilizzare per i loro spettacoli degli animali, barche e varie altre figure, oltre a rendere l'impresa sempre pi\u00f9 difficile con ardite evoluzioni e anche \"svoli\" collettivi. \nNel 1759, l'esibizione fin\u00ec in tragedia: ad un certo punto, l'acrobata si schiant\u00f2 al suolo tra la folla inorridita. Probabilmente a causa di questo grave incidente, l'evento, svolto con queste modalit\u00e0, fu vietato. Da questo momento il programma si svolse sostituendo l'acrobata con una grande colomba di legno che nel suo tragitto, partendo sempre dal campanile, liberava sulla folla fiori e coriandoli. Dalla prima di queste edizioni, il nome di \"Volo dell'Angelo\" divenne quindi \"Volo della Colombina\". \nTale evento, come la maggior parte delle altre ricorrenze e spettacoli, con la fine della storia millenaria della Serenissima si interruppe per un lungo periodo.\nLe maschere della Commedia dell'Arte.\nIl Carnevale diede impulso ad un numero crescente di spettacoli mascherati allestiti nei teatri privati della citt\u00e0. Gli eventi erano spesso allestiti e finanziati da famiglie nobili veneziane, le quali intravidero presto l'esigenza di affidare le rappresentazioni, sempre pi\u00f9 elaborate, a grandi artisti e veri professionisti della recitazione.\nQuesti spettacoli in luoghi privati erano inizialmente riservati ad un ristretto pubblico di famiglie nobili. Verso la met\u00e0 del Cinquecento, seguendo il grande sviluppo e la richiesta di questo genere artistico, a Venezia aprirono numerosi altri piccoli teatri, rivolti anche ad un pubblico popolare. \nVerso l'inizio del Seicento, con l'incremento del numero e della qualit\u00e0 delle compagnie teatrali, formate ormai da artisti professionisti ed apprezzate anche fuori citt\u00e0, si svilupparono vere e proprie attivit\u00e0 legate al mondo della commedia teatrale, delle arti sceniche e dell'artigianato dei costumi e delle maschere. \nEmersero numerosi e talentuosi autori teatrali, diventando celebri rappresentando opere sempre pi\u00f9 raffinate e complesse.\nLa definizione di \"commedia dell'arte\" nasce proprio a Venezia e risale al 1750, quando il drammaturgo e librettista Carlo Goldoni lo introduce all'interno della sua commedia \"Il teatro comico\". \nGli eccessi e le limitazioni.\nIl Carnevale diede la possibilit\u00e0, a tutti, di celare completamente la propria identit\u00e0 sotto un costume e ci\u00f2 port\u00f2 inevitabilmente a qualche eccesso. Sfruttando i travestimenti, qualche malintenzionato ne approfitt\u00f2 per escogitare e compiere una serie di malefatte, pi\u00f9 o meno gravi. \nPer questo motivo le autorit\u00e0 dovettero introdurre a pi\u00f9 riprese e per decreto delle limitazioni, dei divieti e delle pesantissime sanzioni contro l'abuso e l'utilizzo fraudolento o non ortodosso dei travestimenti. \nIn effetti, soprattutto durante le ore notturne, indossando un travestimento e con la complicit\u00e0 del buio, era pi\u00f9 facile commettere reati di varia natura, come scippi, ruberie e molestie, senza la minima possibilit\u00e0 di essere riconosciuti. \nGi\u00e0 a partire dal 22 febbraio 1339 si decreta quindi il divieto notturno di circolare in maschera per la citt\u00e0. \nUn altro abuso che si rese piuttosto comune riguardava la possibilit\u00e0 degli uomini, travestiti da donne o con indosso abiti religiosi, di approfittare delle loro mentite spoglie per entrare nei luoghi sacri, nelle chiese e nei monasteri, per compiere atti indecenti e libertini anche con le religiose.\nCon un apposito decreto del 24 gennaio 1458 si proibisce perci\u00f2 l'ingresso in maschera nei luoghi sacri, al fine di evitare che fossero compiute \"multas inhonestates\".\nUn pericolo per la pubblica sicurezza poteva derivare dalla possibilit\u00e0 degli ampi mantelli come i \"tabarri\", molto diffusi ed utilizzati in abbinamento a varie maschere, di poter nascondere facilmente armi e oggetti pericolosi, con l'intento di offendere. \nVi furono pertanto numerosi atti ufficiali che stabilirono e ribadirono di continuo il divieto assoluto di portare con s\u00e9 qualunque oggetto di natura pericolosa per l'incolumit\u00e0 altrui.\nLe pene per questi reati erano molto pesanti, sia pecuniarie, con sanzioni salate, che di reclusione, con la comminazione di diversi anni di galera.\nLa professione di prostituta fu da sempre contrastata e allo stesso tempo tollerata all'interno della Repubblica, talvolta addirittura incentivata e richiesta da molti veneziani e stranieri, ma considerata sempre fonte di perdizione e malcostume, nonch\u00e9 origine di pericolose malattie come la sifilide. Per questi motivi le meretrici dovevano sottostare a numerose limitazioni, rigidamente imposte. Anche le prostitute, per\u00f2, potevano facilmente confondersi con le maschere ed esercitare la loro professione aggirando i limiti stabiliti. \nSi arriv\u00f2 quindi a regolamentare ulteriormente la materia e a stabilire il divieto della prostituzione in maschera, con pene piuttosto severe: oltre ad una multa salata, erano bandite per quattro anni dal territorio della Repubblica, dopo essere state sottoposte, lungo il tragitto da Piazza San Marco a Rialto, al supplizio delle frustate e messe alla berlina tra le due colonne della Piazzetta.\nCon la diffusione delle case da gioco si registrarono episodi in cui alcuni giocatori d'azzardo, in maschera, sfruttavano l'anonimato per sfuggire ai creditori. Nel 1703 fu quindi totalmente proibito di recarsi in maschera presso questi luoghi.\nPi\u00f9 tardi, nel 1776, venne invece proibito alle donne sposate di recarsi a teatro senza maschera, al fine di proteggerne l'onorabilit\u00e0.\nDopo la caduta della Serenissima, avvenuta nel 1797, si arriv\u00f2 infine alla proibizione definitiva dei mascheramenti, ad eccezione di quelli durante le feste private nei palazzi e del Ballo della Cavalchina al Teatro la Fenice. Come conseguenza, inizi\u00f2 velocemente una fase di declino dello spirito che aveva animato per secoli questo storico Carnevale e le manifestazioni e feste si spensero gradualmente.\nIl Carnevale moderno.\nNel 1797, con la Caduta della Repubblica di Venezia e l'occupazione francese di Napoleone e con quella successiva austriaca, nel centro storico la lunghissima tradizione fu interrotta per timore di ribellioni e disordini da parte della popolazione. \nSolamente nelle isole maggiori della Laguna di Venezia, come Burano e Murano, i festeggiamenti di Carnevale proseguirono il loro corso, anche se in tono minore, conservando un certo vigore ed allegria.\nSolo nel 1979, quasi due secoli dopo, la secolare tradizione del Carnevale di Venezia risorse ufficialmente dalle sue ceneri, grazie all'iniziativa e all'impegno di alcune associazioni di cittadini e al contributo logistico ed economico del Comune di Venezia, del Teatro la Fenice, della Biennale di Venezia e degli enti turistici.\nNel giro di poche edizioni, grazie anche alla visibilit\u00e0 mediatica riservata all'evento e alla citt\u00e0, il Carnevale di Venezia \u00e8 tornato a ricalcare con grande successo le orme dell'antica manifestazione, anche se con modalit\u00e0 ed atmosfere differenti.\nLe singole edizioni annuali di questo nuovo Carnevale sono state spesso contraddistinte e dedicate ad un tema di fondo, al quale ispirarsi per le feste e gli eventi culturali di contorno. Alcune edizioni sono state anche caratterizzate da abbinamenti e gemellaggi con altre citt\u00e0 italiane ed europee, fornendo in questo modo un ulteriore coinvolgimento dell'evento a livello internazionale.\nL'attuale Carnevale di Venezia \u00e8 diventato un grande e spettacolare evento turistico, che richiama migliaia di visitatori da tutto il mondo che si riversano in citt\u00e0 per partecipare a questa festa considerata unica per storia, atmosfere e maschere.\nI giorni tradizionalmente pi\u00f9 importanti del Carnevale veneziano sono il Gioved\u00ec grasso e il Marted\u00ec grasso, anche se le maggiori affluenze si registrano sicuramente durante i fine settimana dell'evento.\nLe feste.\nCon la prima edizione del Carnevale recente si istituisce contemporaneamente un programma di eventi ed un calendario dettagliato per la nuova grande manifestazione. Si stabilisce la data dell'inizio dei festeggiamenti ufficiali in coincidenza con il sabato precedente al Gioved\u00ec Grasso ed il termine con il Marted\u00ec Grasso, per una durata complessiva di soli undici giorni. A differenza del Carnevale di un tempo, che a lungo ebbe una durata ufficiale di ben sei settimane, quello moderno si svolge con un programma concentrato, ma ricco di singoli appuntamenti.\nCome in passato, ancora oggi il Carnevale di Venezia rappresenta una grandiosa festa popolare per un vasto pubblico di tutte le et\u00e0. Feste di piazza ed eventi di ogni tipo animano le giornate delle comitive di maschere e di turisti, che allegramente si disseminano per la citt\u00e0. \nOltre alle feste ufficiali di piazza tra campi e campielli, ancora oggi come in passato si organizzano svariate feste private e balli in maschera presso i grandi palazzi veneziani. In questi luoghi, ricchi di arredi ed atmosfere quasi immutate nel tempo, \u00e8 possibile rivivere gli antichi splendori e la tradizione del Carnevale di un tempo.\nLa Festa delle Marie.\nSolo nel 1999 l'antichissima Festa delle Marie \u00e8 stata finalmente ripristinata, con un'atmosfera che unisce la rievocazione storica dell'antico corteo con le fanciulle ad un pi\u00f9 moderno concorso di bellezza in costume. Venne ripresa ufficialmente circa seicento anni dopo, da Bruno Tosi\nNelle settimane che precedono il Carnevale, si tiene una sorta di selezione tra le giovani bellezze locali per scegliere le dodici Marie destinate a sfilare come protagoniste del corteo, durante la celebrazione.\nLa festa si svolge generalmente il pomeriggio del primo sabato del Carnevale, quando le dodici Marie, accompagnate da un lungo corteo formato da una processione di damigelle d'onore, sbandieratori, musicisti e centinaia di altri figuranti in costume d'epoca, inizia il suo lento cammino partendo dalla chiesa di San Pietro di Castello e dirigendosi verso Piazza San Marco, tra le ali di una folla di maschere e di turisti.\nIn Piazza San Marco, il giorno successivo, le damigelle sfilano nuovamente in attesa della proclamazione ufficiale della vincitrice dell'edizione, la pi\u00f9 bella tra le dodici (la cosiddetta \"Maria dell'anno\"), alla quale viene assegnato un consistente premio.\nIl Volo dell'Angelo.\nNel Carnevale moderno si \u00e8 deciso di ripresentare al pubblico, in una veste simile a quella originale dell'antico Carnevale, la ricorrenza del Volo dell'Angelo, nella sua variante di Volo della Colombina. Mentre in passato questo spettacolo veniva celebrato il gioved\u00ec Grasso, nelle edizioni moderne esso viene svolto generalmente a mezzogiorno della prima domenica di festa, come uno degli eventi di apertura che decretano ufficialmente l'inizio del Carnevale stesso.\nFino all'edizione del 2000, sopra una folla festante, con lo sguardo rivolto al Campanile di San Marco, un uccello meccanico dalle sembianze di una colomba effettuava, come un tempo, la sua discesa sulla corda verso il Palazzo Ducale. Arrivato circa a met\u00e0 percorso, veniva aperta una botola nella sua parte inferiore, che liberava sulla Piazzetta gremita innumerevoli coriandoli e confetti o altri piccoli doni.\nDall'edizione del 2001, la prima del millennio, si \u00e8 passati nuovamente alla vecchia formula del Volo dell'Angelo, sostituendo la Colombina con un artista in carne ed ossa e facendo terminare la discesa in Piazza San Marco. Il volo del 2001 venne affidato alla Compagnia dei Folli, che prest\u00f2 una propria artista per l'evento. Per ogni edizione, l'Angelo del Carnevale, assicurato ad un cavo metallico, effettua la sua unica discesa dalla cella campanaria del campanile scorrendo lentamente verso terra, sospeso nel vuoto, sopra la moltitudine che riempie lo spazio sottostante.\nElenco degli \"Angeli\" dalla prima edizione del 2001:\nVisto il successo del Volo dell'Angelo, dall'edizione del Carnevale 2012 \u00e8 stato introdotto un nuovo evento, il Volo dell'Aquila, che si svolge la settimana successiva al Volo dell'Angelo, di cui ricalca le modalit\u00e0. \nElenco delle \"Aquile\" dalla prima edizione del 2012:\nEdizioni passate alla storia.\nNel 1571, anno della grande vittoria navale nella battaglia di Lepanto, venne allestita una sfilata di carri allegorici che raffiguravano la \"Fede cristiana\" nell'atto di schiacciare sotto il proprio piede un drago incatenato, la \"Vittoria\" che sottometteva i vinti e la \"Morte\" trionfante con la falce in mano, anch'ella spietata mietitrice nella battaglia."}
{"id": "858124", "revid": "188323", "url": "https://it.wikipedia.org/wiki?curid=858124", "title": "Pulviscolo radioattivo", "text": ""}
{"id": "858126", "revid": "785863", "url": "https://it.wikipedia.org/wiki?curid=858126", "title": "Personaggi di Braccio di Ferro", "text": ""}
{"id": "858127", "revid": "74801", "url": "https://it.wikipedia.org/wiki?curid=858127", "title": "Jim Piper", "text": "Alle Olimpiadi di Atene 2004 \u00e8 arrivato inizialmente sesto nella finale dei rana con 2'11\"80, il tempo gli venne per\u00f2 tolto a causa della squalifica. Ha causato anche la squalifica della squadra australiana ai mondiali di Barcellona 2003 nella staffetta mista, in cui nelle batterie di qualificazione \u00e8 partito con -0,04 di stacco dai blocchi, contro il limite consentito di -0,03."}
{"id": "858130", "revid": "32428", "url": "https://it.wikipedia.org/wiki?curid=858130", "title": "Chiesa Santa Maria Materdomini", "text": ""}
{"id": "858131", "revid": "2159470", "url": "https://it.wikipedia.org/wiki?curid=858131", "title": "Illusione di M\u00fcller-Lyer", "text": "La figura di Franz Carl M\u00fcller-Lyer \u00e8 un'illusione visiva che consiste nella percezione di una linea pi\u00f9 lunga o pi\u00f9 corta a seconda che essa termini con la presenza di due segmenti inclinati a circa +/-45\u00b0 o +/-135\u00b0, formanti un angolo con configurazione \"in\" (&gt;---&lt;) oppure con configurazione \"out\" (&lt;---&gt;). L'illusione \u00e8 tipicamente un'illusione di lunghezza e a seconda del tipo di terminali presenti (in o out) la linea viene percepita quantitativamente pi\u00f9 corta o pi\u00f9 lunga.\nTipologie di illusioni.\nLa configurazione con due terminali in o out viene correttamente definita illusione di M\u00fcller-Lyer, ovvero un tipo di illusione di lunghezza in espansione o in compressione a seconda che siano presenti angoli in configurazione \"in\" o in configurazione \"out\".\nEsistono anche illusioni che sfruttano lo stesso principio ma unilateralmente, nelle quali solo in un lato della linea \u00e8 presente il terminale che crea l'effetto illusorio. in questo caso l'illusione non \u00e8 pi\u00f9 simmetrica e la divisione a met\u00e0 della linea segue l'effetto illusorio cio\u00e8: spostamento opposto rispetto ai terminali per angoli acuti e spostamento verso il terminale illusorio per angoli ottusi.\nL'illusione che risulta dalla sovrapposizione di due illusioni di M\u00fcller-Lyer , una in compressione ed una in espansione viene definita come illusione di Brentano. In essa la presenza dei due tipi di illusione contemporaneamente nella figura causa lo spostamento percettivo della met\u00e0 della linea.\nSe ad una linea vengono disegnati un terminale in e uno out si ha l'illusione di Judd. Anche questo tipo di illusione non \u00e8 simmetrica e pertanto una divisione a met\u00e0 porta ad uno spostamento secondo l'effetto illusorio. L'effetto \u00e8 maggiore rispetto alla configurazione monolaterale.\nL'effetto illusorio avviene anche se sono presenti dei contorni soggettivi e non reali.\nSpiegazioni dell'effetto illusorio.\nSia la sfocatura ottica, determinata dalla ridotta acutezza visiva periferica, sia le interazioni neurali laterali modificano la forma percepita degli angoli in modo da spostare apparentemente il loro vertice all'interno dell'angolo stesso.\nUn'altra spiegazione vedrebbe invece coinvolto il cosiddetto \"errore dello stimolo\", ovvero un tipico errore percettivo che consiste nel percepire le cose del mondo non secondo quelle che sono le sue mere caratteristiche fisiche ma secondo le specifiche conoscenze di cui gli individui dispongono a riguardo. Nello specifico nell'illusione di M\u00fcller-Lyer, gli angoli presenti (&lt;---&gt; &gt;---&lt;) sono percepiti esattamente come se fossero degli angoli di una stanza: gli angoli interni (B nell'immagine) appaiono tipicamente pi\u00f9 in lontananza rispetto all'osservatore (a causa della concavit\u00e0), mentre gli angoli esterni (A nell'immagine) appaiono tipicamente pi\u00f9 vicini (a causa della convessit\u00e0). In conclusione dato che due oggetti a distanze differenti (o percepiti come se si trovassero a distanze differenti, come nel caso dell'illusione) possono produrre la medesima immagine retinica solo se l'oggetto pi\u00f9 lontano \u00e8 pi\u00f9 grande di quello vicino, assumiamo che la linea che presenta l'apertura verso l'esterno sia pi\u00f9 grande (pi\u00f9 lunga), sulla base delle informazioni acquisite attraverso la nostra esperienza passata.\nTale spiegazione \u00e8 inoltre corroborata dal fatto che la stessa illusione sembrerebbe presentarsi soprattutto in individui di cultura occidentale (i quali sono frequentemente esposti alla visione di angoli retti e di edifici di forma quadrata/rettangolare) mentre gli individui appartenenti ad altre culture come gli Zulu d'Africa (cui edifici non presentano tipicamente molti angoli retti) risultano meno suscettibili all'illusione."}
{"id": "858134", "revid": "196390", "url": "https://it.wikipedia.org/wiki?curid=858134", "title": "Illusione di Muller Lyer", "text": ""}
{"id": "858137", "revid": "1782831", "url": "https://it.wikipedia.org/wiki?curid=858137", "title": "Live at CBGB", "text": "Live at CBGB \u00e8 un album dal vivo del gruppo New York hardcore Agnostic Front. Venne pubblicato nel 1989 dalla Relativity Records a seguito del loro terzo disco, \"Liberty and Justice for...\" (1987).\nLa formazione vede un altro cambio rispetto al disco precedente; Craig Setari, infatti, rimpiazza Alan Peters al basso. Poco dopo l'uscita dell'album, Roger Miret venne arrestato, ed altri dischi non vennero prodotti fino al 1992."}
{"id": "858141", "revid": "106908", "url": "https://it.wikipedia.org/wiki?curid=858141", "title": "Banzi", "text": "Banzi (\"B\u00e0nze\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nSorge a 571\u00a0m s.l.m. nella parte nord-orientale della provincia al confine con la parte sud-occidentale della provincia di Barletta-Andria-Trani.\nConfina con i comuni di: Genzano di Lucania (6\u00a0km), Palazzo San Gervasio (11\u00a0km) e Spinazzola (BT) (20\u00a0km). Dista 53\u00a0km da Potenza e 67\u00a0km dall'altro capoluogo lucano Matera.\nStoria e luoghi di interesse.\nDella storia di Banzi, e non solo, \u00e8 un'importante testimonianza la cosiddetta Tabula Bantina Osca, un testo epigrafico su lastra di bronzo che risulta essere il pi\u00f9 lungo e il pi\u00f9 complesso, tra quelli rinvenuti, scritti in lingua osca con caratteri latini. Oggi \u00e8 conservata presso il Museo Nazionale di Napoli.\nCi sono poi dei resti che provano che questo sito avesse una certa importanza anche in epoca romana. Il \"templum auguraculum in terris\", tempio unico del suo genere, ne \u00e8 un esempio. Poi c'\u00e8 anche una \"domus romana\" con annesse terme balneari, i cui tesori interni costituiti da monete, pregiata ceramica e addobbi ornamentali in ambra o in oro si possono osservare sparsi in vari musei italiani. Vi sono stati poi altri ritrovamenti sempre risalenti all'epoca romana o, in alcuni casi, anche alla osco-sannitica, consistenti in armi e armature, epigrafi onorarie, funebri e politiche; resti di ville e aggregati urbani con strade, fossati e mura, ecc. Banzi vantava anche una famosa sorgente, della quale per\u00f2 non siamo certi che non fosse stata solo frutto dell'immaginazione del poeta Orazio che le immortal\u00f2 con il suo \"Fons Bandusiae\".\nIl proto-cenobio lucano dei Benedettini di Santa Maria risale all'Alto Medioevo: nel 798 fu concesso all'Abbazia di Montecassino da Grimoaldo, Duca di Benevento, evento che fa supporre che innanzi tutto il Monastero fosse ovviamente pi\u00f9 antico e soprattutto che avesse raggiunto alla fine dell'VIII secolo una certa importanza a livello geo-politico. La chiesa badiale fu consacrata da Papa Urbano II nel 1089 quando qui si incontr\u00f2 con i figli del Guiscardo, la sua corte e 33 vescovi, per preparare i lavori del Concilio che doveva aver luogo pochi giorni dopo a Melfi. L'abbazia, voluta dai Longobardi e risalente alla fine del Settecento/inizi Ottocento, fu al servizio della Chiesa di Roma fino al 1806 quando arrivarono le leggi del Murat."}
{"id": "858143", "revid": "287204", "url": "https://it.wikipedia.org/wiki?curid=858143", "title": "Foschia", "text": "La foschia \u00e8 una sospensione di minuscole goccioline di acqua liquida in aria che causa una riduzione di visibilit\u00e0 da 1 a 5 km.\nDifferisce dalla nebbia in quanto costituita da un pi\u00f9 leggero addensamento di acqua, per questo motivo la nebbia \u00e8 caratterizzata da una minore visibilit\u00e0 (che si assume, convenzionalmente, inferiore a 1 km).\n\u00c8 spesso visibile all'orizzonte del mare o lungo la costa."}
{"id": "858146", "revid": "1305772", "url": "https://it.wikipedia.org/wiki?curid=858146", "title": "Pietrosanti", "text": ""}
{"id": "858149", "revid": "125371138", "url": "https://it.wikipedia.org/wiki?curid=858149", "title": "Richard Jenkins", "text": "Biografia.\nJenkins \u00e8 nato e cresciuto a DeKalb, nell'Illinois. La madre, Mary Elizabeth Wheeler, era una casalinga, e il padre, Dale Stevens Jenkins, era un dentista. Ha frequentato la DeKalb High School. Prima di intraprendere la carriera di attore, ha svolto il mestiere di camionista (il suo capo era il padre dell'attore John C. Reilly). Dopo aver conseguito la laurea alla Illinois Wesleyan University di Bloomington, si trasfer\u00ec nel Rhode Island.\nJenkins ha lavorato con la Trinity Repertory Company, compagnia teatrale di Providence, e nel mentre ottenne un piccolo ruolo in \"Feasting with Panthers\" (1974), un film per la televisione su Oscar Wilde. Gli fu data l'opportunit\u00e0 di entrare a far parte della Screen Actors Guild, e sapendo che non era cos\u00ec facile entrarci, accett\u00f2 immediatamente l'offerta. Continu\u00f2 a lavorare nella \"Trinity\" e per diversi anni, ricoprendo anche il ruolo di direttore artistico tra il 1990 e il 1994.\nCinema.\nDopo il suo debutto nel film televisivo \"Feasting with Panthers\" (1974), ha lavorato costantemente nel cinema. I suoi primi crediti cinematografici includono \"Silverado\" (1985), \"Hannah e le sue sorelle\" (1986), \"Le streghe di Eastwick\" (1987), \"Il sentiero dei ricordi\" (1988), \"Seduzione pericolosa\" (1989), \"La chiave magica\" (1995), \"Gli anni dei ricordi\" (1995), \"Amori e disastri\" (1996), \"Eddie - Un'allenatrice fuori di testa\" (1996) e \"La neve cade sui cedri\". (1999).\nHa lavorato con i Peter e Bobby Farrelly in \"Tutti pazzi per Mary\" (1998), \"L'occasione per cambiare\" (1999), \"Io, me &amp; Irene\" (2000), \"Dimmi che non \u00e8 vero\" (2001) e in \"Libera uscita\" (2011). \u00c8 anche apparso in tre film di Joel ed Ethan Coen: \"L'uomo che non c'era\" (2001), \"Prima ti sposo poi ti rovino\" (2003) e \"Burn After Reading - A prova di spia\" (2008). \u00c8 in \"North Country - Storia di Josey\" (2005), \"The Kingdom\" (2007) e \"Fratellastri a 40 anni\" (2008).\nSebbene sia principalmente noto per le parti di supporto, Jenkins ha avuto un ruolo da protagonista in \"L'ospite inatteso\" (2007), per il quale \u00e8 stato nominato per l'Oscar al miglior attore e all'Independent Spirit Award. Ha vinto il Satellite Award della International Press Academy come miglior attore.\nNel 2010 ha recitato in \"Dear John\" e ha anche recitato al fianco di Julia Roberts e Javier Bardem in \"Mangia prega ama\". Nel 2012, \u00e8 apparso nel film horror di Joss Whedon e Drew Goddard, \"Quella casa nel bosco\", e nel film d'azione \"Jack Reacher - La prova decisiva\". \u00c8 poi apparso nei film d'azione \"Sotto assedio - White House Down\" (2013) e \"\" (2017).\nNel 2017 ha recitato nel film \"La forma dell'acqua - The Shape of Water\", diretto da Guillermo del Toro, per il quale ha ricevuto il plauso della critica. Per la sua interpretazione, ha ottenuto nomination agli Oscar, ai Golden Globe e al Screen Actors Guild Award come miglior attore non protagonista.\nTelevisione.\nJenkins \u00e8 maggiormente conosciuto per aver interpretato Nathaniel Fisher nella serie drammatica della HBO \"Six Feet Under\". Il suo personaggio \u00e8 il defunto patriarca della famiglia Fisher e appare regolarmente alla sua famiglia come fantasma o nei sogni. Ha interpretato il ruolo nell'intera serie dello show. Nel 2002, insieme agli altri protagonisti della serie, ha ricevuto una nomination agli Screen Actors Guild Award per il miglior cast in una serie drammatica.\nNel 2015, ha vinto il Premio Emmy come miglior attore protagonista in una miniserie o film per la sua interpretazione di Henry Kitteridge nella miniserie della HBO \"Olive Kitteridge\", con protagonista Frances McDormand.\nVita privata.\nJenkins ha sposato la coreografa Sharon R. Friedrick il 23 agosto 1969. La coppia ha avuto due figli, Andrew Dale e Sarah Pamela, e risiedono a Cumberland, nel Rhode Island.\nDoppiatori italiani.\nNelle versioni in italiano delle opere in cui ha recitato, Richard Jenkins \u00e8 stato doppiato da:\nDa doppiatore \u00e8 sostituito da:"}
{"id": "858151", "revid": "486946", "url": "https://it.wikipedia.org/wiki?curid=858151", "title": "Dmitri Schostakowitsch", "text": ""}
{"id": "858152", "revid": "767487", "url": "https://it.wikipedia.org/wiki?curid=858152", "title": "Lom nad Rimavicou", "text": "Lom nad Rimavicou (in tedesco \"Sankt Anton\"; in ungherese \"Forg\u00e1csfalva\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 stato fondato nel 1799 dai conti Forg\u00e1cs."}
{"id": "858153", "revid": "141073", "url": "https://it.wikipedia.org/wiki?curid=858153", "title": "Andesauridae", "text": ""}
{"id": "858154", "revid": "110157", "url": "https://it.wikipedia.org/wiki?curid=858154", "title": "Michalov\u00e1", "text": " Michalov\u00e1 (in tedesco \"Nickelsberg\"; in ungherese \"Mih\u00e1lytelek\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 stato fondato nel 1786 come centro dell'estrazione del ferro, attivit\u00e0 che permane tuttora."}
{"id": "858155", "revid": "2519", "url": "https://it.wikipedia.org/wiki?curid=858155", "title": "Sant'Anna Avagnina", "text": ""}
{"id": "858158", "revid": "110157", "url": "https://it.wikipedia.org/wiki?curid=858158", "title": "Podbrezov\u00e1", "text": "Podbrezov\u00e1 (in tedesco \"Unterbries\"; in ungherese \"Zolyombrez\u00f3\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 sorto nel 1884 come importante centro industriale, vocazione che caratterizza tuttora la sua economia.\nDel comune di Podbrezov\u00e1 fanno parte le frazioni di Lopej (in tedesco \"Lopper\"; in ungherese \"Lop\u00e9r\") e di \u0160tiavni\u010dka (in tedesco \"Schebnitz\"; in ungherese \"Sevnice\")."}
{"id": "858159", "revid": "1782831", "url": "https://it.wikipedia.org/wiki?curid=858159", "title": "One Voice (Agnostic Front)", "text": "One Voice \u00e8 il quarto album studio del gruppo New York hardcore Agnostic Front. Venne pubblicato nel 1992 dalla Relativity Records. Si tratta del ritorno, dopo tre anni di assenza, della band, che fu costretta a fermarsi a causa dell'arresto di Roger Miret.\nMusicalmente, il gruppo continua la fusione tra hardcore e thrash metal, cosa che attir\u00f2 l'interesse della Roadrunner Records, che distribu\u00ec questo ed il disco successivo."}
{"id": "858162", "revid": "110157", "url": "https://it.wikipedia.org/wiki?curid=858162", "title": "Predajn\u00e1", "text": " Predajn\u00e1 (in tedesco \"Pridein\"; in ungherese \"Garamp\u00e9teri\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1284 (\"Predymyh, Predyuich\") come feudo della Signoria di \u013dup\u010da a cui appartenne fino al 1358."}
{"id": "858165", "revid": "110157", "url": "https://it.wikipedia.org/wiki?curid=858165", "title": "R\u00e1ztoka", "text": " R\u00e1ztoka (in tedesco \"Rastok\"; in ungherese \"R\u00e1szt\u00f3\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1424 (\"Razthoka\") come feudo della Signoria di \u013dup\u010da. Nel XV secolo \u00e8 menzionato come centro abitato da pastori di lontana origine rutena."}
{"id": "858166", "revid": "110157", "url": "https://it.wikipedia.org/wiki?curid=858166", "title": "Sihla", "text": "Sihla (in tedesco \"Siegelglash\u00fctte\"; in ungherese \"Szikla\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 sorto nel 1780 come centro industriale della lavorazione del vetro, attivit\u00e0 che si mantiene tuttora."}
{"id": "858167", "revid": "2032913", "url": "https://it.wikipedia.org/wiki?curid=858167", "title": "Arirang TV", "text": "Arirang TV \u00e8 un canale televisivo satellitare sudcoreano che trasmette in lingua inglese. La sua programmazione \u00e8 generalista, con cartoni animati, serie televisive, documentari, talk-show e altro. \nL'emittente \u00e8 ricevibile dall'Italia attraverso il satellite Hotbird.\nIl nome \"Arirang\" deriva dal titolo di una canzone tradizionale coreana.\nLa fondazione di Arirang TV \u00e8 avvenuta nel 1996.\nLa programmazione.\nArirang TV si suddivide in Arirang World, Arirang Korea e Arirang Arab. \nLo scopo di questo canale \u00e8 quello di illustrare la storia, la cultura e le curiosit\u00e0 della Corea. \nI programmi che vi si possono trovare spaziano infatti da documentari sulla storia o sulla cultura coreana (\"Documentary World\"), a talk-show con personaggi appartenenti a qualsiasi campo (\"Heart to Heart\"). I conduttori delle trasmissioni parlano in inglese; in alcune serie televisive gli attori parlano in coreano, ma la visione \u00e8 sempre corredata da sottotitoli in inglese. Arirang TV intrattiene il pubblico anche con programmi sulle curiosit\u00e0 e la cultura pop della Corea odierna (\"Showbiz Extra\" o \"Pops in Seoul\") e trasmette anche un canale per dare agli spettatori alcune nozioni di lingua coreana (\"Let's speak Korean!\")."}
{"id": "858169", "revid": "92723", "url": "https://it.wikipedia.org/wiki?curid=858169", "title": "\u0160umiac", "text": "\u0160umiac (in tedesco \"K\u00f6nigsberg\"; in ungherese \"Kir\u00e1lyhegyalja\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nHa dato i natali all'astronoma Margita Voz\u00e1rov\u00e1.\nStoria.\nIl villaggio \u00e8 citato per la prima volta nel 1573 (\"Schumecz\"), quando pastori ruteni chiamati localmente \"Valask\u00fd\" (Valacchi) si insediarono nella localit\u00e0. All'epoca, la giustizia veniva amministrata secondo il diritto valacco. Nel XVII secolo sorsero qui alcune vetrerie."}
{"id": "858178", "revid": "1522738", "url": "https://it.wikipedia.org/wiki?curid=858178", "title": "Telg\u00e1rt", "text": "Telg\u00e1rt (dal 1948 al 1990 \u0160vermovo, in tedesco \"Tiergarten\"; in ungherese \"Garamf\u0151\", in ruteno \"Telgart\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio, di lontana origine sassone fu fondato nel 1326, venne ripopolato nel XV secolo da pastori ruteni chiamati localmente Valask\u00fd (Valacchi), qui chiamati dalla Corona d'Ungheria. All'epoca, la giustizia veniva amministrata secondo il diritto valacco. Ancora oggi i ruteni costituiscono un importante gruppo etnico di Telg\u00e1rt, dove \u00e8 presente una parrocchia della Chiesa greco-cattolica slovacca."}
{"id": "858179", "revid": "287204", "url": "https://it.wikipedia.org/wiki?curid=858179", "title": "Tokachi", "text": ""}
{"id": "858181", "revid": "125157872", "url": "https://it.wikipedia.org/wiki?curid=858181", "title": "Norman Lloyd", "text": "Biografia.\nFiglio di Max e Sadie Horowitz Perlmutter, suo padre mor\u00ec nel 1945. Sul grande schermo per oltre settant'anni, Lloyd esord\u00ec nel 1939 in \"The Streets of New York\". Apparve successivamente negli anni quaranta in \"Sabotatori\" (1942) di Alfred Hitchcock, nel ruolo di una spia nazista, \"Gli ammutinati di Sing Sing\" (1945), \"Salerno, ora X\" (1945) e \"Il regno del terrore\" (1949), a fianco di Robert Cummings.\nDurante gli anni cinquanta lavor\u00f2 molto in televisione. In particolare, si ricordano le sue interpretazioni di villain in alcuni episodi della serie \"Alfred Hitchcock presenta\" e le sue apparizioni in numerose serie televisive negli anni settanta e ottanta, come \"Quincy\", \"\" e \"La signora in giallo\". Svolse con successo anche attivit\u00e0 di regista e produttore.\nNel 1989 interpret\u00f2 uno dei ruoli pi\u00f9 importanti della sua carriera, quello del preside in \"L'attimo fuggente\" accanto a Robin Williams. Fu poi uno dei protagonisti dei telefilm \"Seven Days\" (1998-2001) e \"The Practice - Professione avvocati\" (1997-2003). Nel 2015 l'ultimo lavoro: \"Un disastro di ragazza\" di Judd Apatow.\n\u00c8 stato sposato dal 1936 con l'attrice Peggy Craven fino alla di lei morte il 30 agosto 2011: insieme hanno avuto due figli. Fu grande amico di Christopher Lee e di Charlie Chaplin.\n\u00c8 morto nel sonno nella sua abitazione la mattina dell'11 maggio 2021, all'et\u00e0 di 106 anni."}
{"id": "858182", "revid": "1522738", "url": "https://it.wikipedia.org/wiki?curid=858182", "title": "Valask\u00e1", "text": " Valask\u00e1 (in tedesco \"Wallachischdorf\" o \"Taubengarten\"; in ungherese \"Garamolaszka\", in ruteno \"Vala\u0161ka\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nHa dato i natali ad Anton August\u00edn Ban\u00edk, storico, filosofo e filologo del XX secolo.\nStoria.\nIl villaggio venne fondato nel XV secolo da pastori ruteni chiamati localmente Valask\u00fd (Valacchi), qui chiamati dalla Corona d'Ungheria. All'epoca, la giustizia veniva amministrata secondo il diritto valacco. Appartenne alla Signoria del castello di \u013dup\u010da, e successivamente ai Togarth, nobile famiglia originaria di un villaggio vicino Valask\u00e1 oggi scomparso e chiamato \"Togart\"."}
{"id": "858183", "revid": "34928", "url": "https://it.wikipedia.org/wiki?curid=858183", "title": "Ammaestramenti dell' Antico Egitto", "text": ""}
{"id": "858184", "revid": "547034", "url": "https://it.wikipedia.org/wiki?curid=858184", "title": "Capitano olografico d'emergenza", "text": "Il Capitano olografico di emergenza (COE) \u00e8 una tecnologia immaginaria di cui viene dotata la nave stellare \"USS Voyager\" nella serie televisiva fantascientifica \"Star Trek - Voyager\".\nLa nave, al momento della sua partenza dalla Terra, aveva gi\u00e0 in dotazione il Medico olografico di emergenza (MOE), creato dal dottore in olografia E. Zimmerman della stazione Jupiter (da cui prende la fisionomia). Nel primo episodio della serie, a causa della morte del medico di bordo umano, l'MOE prende la titolarit\u00e0 dell'infermeria della nave, per diventare in seguito un'entit\u00e0 gradualmente pi\u00f9 complessa e autocosciente.\nGrazie alle modifiche del Guardiamarina Harry Kim, che elabora il nuovo programma, l'MOE diviene anche in grado in situazioni di emergenza di assumere le funzioni di Capitano olografico di emergenza.\nDurante il funzionamento del COE si manifesta in plancia una proiezione olografica con uniforme da Capitano che entra in allerta rossa (risparmio energetico) e si fonde mediante il computer neurale della nave ai sistemi vitali, tattici e di manovra sia alla banca dati di guerra della nave.\nIl suo impiego trova poche applicazioni durante la serie, ad esempio in una situazione in cui l'equipaggio della USS Voyager deve attraversare una nebulosa e quindi essere ibernato per evitare di morire."}
{"id": "858185", "revid": "287204", "url": "https://it.wikipedia.org/wiki?curid=858185", "title": "Va\u013ekov\u0148a", "text": " Va\u013ekov\u0148a (in tedesco \"K\u00f6nigsbergerh\u00fctte\"; in ungherese \"N\u00e1ndorv\u00f6lgy\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 sorto nel 1791 come centro industriale della lavorazione dei metalli, attivit\u00e0 che si mantiene tuttora.\nDel comune di Va\u013ekov\u0148a fanno parte le frazioni di Nov\u00e1 Ma\u0161a (in tedesco \"Neumasse\"; in ungherese \"N\u00e1ndorhuta\"), \u0160v\u00e1bolka (in tedesco \"Schwabenstein\"; in ungherese \"Svabolka\") e Zlatno."}
{"id": "858187", "revid": "1305772", "url": "https://it.wikipedia.org/wiki?curid=858187", "title": "MOA", "text": ""}
{"id": "858190", "revid": "682976", "url": "https://it.wikipedia.org/wiki?curid=858190", "title": "Asterope", "text": ""}
{"id": "858197", "revid": "287204", "url": "https://it.wikipedia.org/wiki?curid=858197", "title": "Z\u00e1vadka nad Hronom", "text": " Z\u00e1vadka nad Hronom (in tedesco \"Eisenhammer\", in ungherese \"\u00c1gostonlak\", in ruteno \"Zavadka nad Hronom\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio venne fondato nel 1611 (\"Nagypatak, Zavadka\") da pastori ruteni chiamati localmente \"Valask\u00fd\" (Valacchi). All'epoca, la giustizia veniva amministrata secondo il diritto valacco. Appartenne alla Signoria del castello di Mur\u00e1n. Nel XVIII secolo, con l'apertura della locale miniera di ferro, incominci\u00f2 lo sviluppo industriale della localit\u00e0."}
{"id": "858201", "revid": "78273", "url": "https://it.wikipedia.org/wiki?curid=858201", "title": "Pentaenolpiruvilshikimatotrifosfatosintetasi", "text": ""}
{"id": "858202", "revid": "125048343", "url": "https://it.wikipedia.org/wiki?curid=858202", "title": "Strel'cy", "text": "Gli Strel'cy (), in lingua italiana Strelzi o Strelizi, erano unit\u00e0 militari dell'Impero russo in forza dal XVI secolo agli inizi del XVIII secolo. Guardia reale dello zar al Cremlino di Mosca, vengono dagli storici paragonati ai Pretoriani romani e ai Giannizzeri ottomani. Acquistarono fama di essere piuttosto facili alla corruzione, cio\u00e8 acquistabili dalla fazione disposta a pagare di pi\u00f9. Il corpo venne fondato dallo zar Ivan IV e soppresso dallo zar Pietro il Grande che lo sostitu\u00ec con la Guardia imperiale russa.\nStoria.\nLa prima unit\u00e0 di Strelzi venne creata tra il 1540 ed il 1550 dallo zar Ivan IV come supporto tattico per le tradizionali forze imperiali di cavalleria. Il primo impegno sul campo del corpo avvenne durante l'Assedio di Kazan' del 1552. Successivamente, vennero dispiegati da Ivan nell'Invasione della Livonia (v. Prima guerra del nord) e, infine, trasformati nella guardia reale zarista.\nAl termine del XVI secolo, gli Strelzi assommavano oltre 20.000 uomini. Entro il 1681, gli effettivi del corpo avevano raggiunto le 55.000 unit\u00e0 di cui 22.500 nella sola Mosca. Inevitabilmente, il gran numero di Strelzi e la loro vicinanza al centro nevralgico del potere imperiale ne fece un'istituzione a s\u00e9, uno stato nello stato che, a un tempo, proteggeva e controllava lo zar. L'intervento degli Strelzi risult\u00f2 infatti determinante per l'insediamento sul trono dello zar nei casi in cui allo zar defunto mancava un successore in linea diretta, in un paese che non aveva una chiara legislazione in materia di successione al trono.\nDurante la lotta per la successione dello zar F\u00ebdor III essi si rivoltarono (Prima rivolta degli Strelzi) e si schierarono a favore della fazione della famiglia di Marija Il'ini\u010dna Miloslavskaja, prima moglie dello zar Alessio I. Nel 1682 le voci che la morte dello zar F\u00ebdor III non fosse stata naturale ma provocata dall'intervento della famiglia della madre di Pietro, il futuro zar Pietro il Grande, particolarmente dalla madre di quest'ultimo, Natal'ja Kirillovna Nary\u0161kina, seconda moglie di Alessio I, rafforzarono la rivolta degli Strel'cy che assalirono il Cremlino compiendo dei sostenitori della famiglia di Natal'ja Nary\u0161kina un vero e proprio bagno di sangue. La rivolta si concluse con l'accettazione, da parte di questi ultimi, dell'insediamento del figlio di prime nozze di Alessio I, Ivan, sul trono dello zar, nonostante le sue condizioni di cattiva salute e fisica e mentale; della nomina della sorella di Ivan, Sofia, quale reggente del trono. In cambio la famiglia della seconda moglie di Alessio I ottenne che il figlio di Natal'ja Kirillovna Nary\u0161kina, Pietro, si affiancasse ad Ivan come co-sovrano.\nNel 1698 ci fu una Seconda rivolta degli Strelzi, causata da una lettera con la quale Sof'ja Aleksejevna li aveva incitati alla rivolta di palazzo contro gli stranieri. Lo zar Pietro, che si trovava all'estero per motivi di studio, rientr\u00f2 in patria, ottenne con la tortura i nomi dei congiurati e con innumerevoli esecuzioni di \"Strel'cy\", al compimento di alcune delle quali partecip\u00f2 personalmente, represse la rivolta. Il corpo degli \"Strel'cy\" fu quindi ufficialmente e definitivamente sciolto, circa 130 ribelli vennero impiccati ed oltre 2\u00a0000 vennero esiliati.\nDopo la disastrosa sconfitta delle sue truppe nella Battaglia di Narva (1700), Pietro fu per\u00f2 costretto a richiamare in servizio membri superstiti degli Strelzi per impiegarli nella Grande guerra del Nord e nella successiva Guerra russo-turca (1710-1711). Gli Strelzi vennero cos\u00ec rinquadrati nelle forze militari \"ordinarie\" russe e lo smantellamento dei presidi Strelzi nelle province si concluse solo nel 1720.\nStruttura.\nGli Strelzi creati da Ivan IV erano primariamente un reggimento di archibugieri reclutati inizialmente tramite coscrizione della popolazione rurale. L'appartenenza al corpo divenne poi una questione ereditaria con un servizio che durava tutta la vita, facendo degli Strelzi il primo esercito professionale dell'Impero russo.\nGli Strelzi erano divisi in due tipologie:\nGli Strelzi erano organizzati in reggimenti (\"pribor\", poi \"prikaz\") comandati da colonnelli provenienti dalla nobilt\u00e0 e designati dal governo centrale di Mosca.\nL'intero corpo era governato dal \"Dipartimento degli Strelzi\" (Streletsky prikaz - ru. \u0421\u0442\u0440\u0435\u043b\u0435\u0446\u043a\u0438\u0439 \u043f\u0440\u0438\u043a\u0430\u0437), seppur i \"Gorodskie\" dovessero formalmente sottostare anche all'autorit\u00e0 dei \"voivoda\" nel cui territorio operavano.\nUniforme ed equipaggiamento.\nGli Strelzi vestivano tutti la medesima uniforme, composta da un caffettano di colore rosso, verde o blu con stivali color arancione. Erano tutti addestrati all'uso delle medesime armi: archibugio/moschetto, scimitarra, berdica e picca (seppur utilizzata raramente). Secondo un costume abbastanza diffuso nell'Europa del Nord, durante il fuoco con l'archibugio, gli Strelzi utilizzavano la berdica come supporto in luogo della forcella utilizzata nel resto d'Europa."}
{"id": "858205", "revid": "181699", "url": "https://it.wikipedia.org/wiki?curid=858205", "title": "Sei Milano", "text": "Sei Milano fu una emittente televisiva del passato nata a Milano nel 1995 dalle frequenze di Telenorditalia.\nL'emittente si caratterizzava per un innovativo modo di fare televisione che consisteva nell'informare i telespettatori della realt\u00e0 cittadina quasi in presa diretta attraverso una squadra di videogiornalisti che, muniti di semplici videocamere 8 mm, andavano in giro per Milano raccontando gli avvenimenti di cronaca e la vita della citt\u00e0.\nStoria.\nL'origine.\nAlla base del progetto di Sei Milano c'\u00e8 l'idea di Marco Di Gregorio, giornalista e successivamente imprenditore, che decide di portare in Italia un modello di fare televisione gi\u00e0 sperimentato da \"New York One\" e \"CityTV Toronto\": nasce cos\u00ec \"Sei Tv\", progetto che successivamente avrebbe dovuto estendere l'idea alla base di \"Sei Milano\" alle maggiori citt\u00e0 italiane. Nella societ\u00e0 entra a far parte Alessandro Benetton in qualit\u00e0 di editore tramite la 21 Investimenti.\nNell'estate del 1995 vengono gettate le basi del progetto futuro: su diversi quotidiani nazionali compare una offerta di lavoro a tutta pagina in cui \"Sei Milano\" dichiara, ironicamente, di essere alla ricerca di \"60 giovani da buttare in mezzo a una strada\". Al posto del tradizionale curriculum vitae l'editore accetta ogni tipo di materiale e presentazione.\nAl termine della selezione vengono reclutati oltre 60 giovani provenienti da ogni parte d'Italia, avviati successivamente a una serie di corsi non solo sulla tecnica televisiva, giornalismo e videogiornalismo tenuti da Milena Gabanelli e Alberto Cavallone, ma anche dizione, comunicazione, programmazione neurolinguistica, ripresa e montaggio, quest'ultimo curato anche dall'editor Carlo Puntelli.\nL'emittente \u00e8 stata la prima in Italia a puntare in modo quasi esclusivo sulla figura del videogiornalista, una figura professionale capace di svolgere contemporaneamente l'attivit\u00e0 di giornalista televisivo, cameraman, e montatore, avvalendosi perlopi\u00f9 di piccole telecamere portatili. Per formare queste nuove figure Di Gregorio chiam\u00f2 Milena Gabanelli, allora giovane giornalista che aveva iniziato a collaborare ai programmi della Rai. La facilit\u00e0 d'uso e l'economicit\u00e0 degli strumenti di ripresa impiegati rendeva per la prima volta possibile la partecipazione alla realizzazione dei programmi anche da parte del pubblico, che veniva invitato a inviare il proprio materiale. In breve tempo raggiunse grande popolarit\u00e0 nella citt\u00e0 di Milano.\nLe trasmissioni.\nIl 6 novembre viene dato il via alle trasmissioni dagli studi di viale Col di Lana, 6 a Milano . La grafica \u00e8 della societ\u00e0 francese Gaia: si tratta di un progetto di identit\u00e0 di rete molto innovativo per l'epoca e che viene sviluppato da Guilhem Pratz come art director e da Francesco Monico. Il palinsesto \u00e8 sviluppato da Marco Di Gregorio e Francesco Monico con la consulenza di Vladimir Lozinsky, producer internazionale di grande esperienza. Viene strutturato in 3 fasi, la prima \u00e8 quella di trasmissione e di occupazione della frequenza, lo spazio \u00e8 utilizzato per fare sperimentazione, la seconda quella di stabilizzazione, la terza quella di definitiva stabilizzazione del flusso sintagmatico dei programmi. La messa in onda \u00e8 per l'epoca estremamente innovativa, infatti utilizza una tecnologia mista analogica-digitale che garantiva diverse ore di messa in onda digitale. In particolare la complessa struttura delle intersigle, highlights, jingle, ident di rete, molto complessi e sincronizzati sul periodo della messa in onda, vengono mandati in onda dalle apparecchiature digitali Tektronics.\nSei Milano inizia le sue trasmissioni tra l'entusiasmo dei cittadini non solo di Milano e della Lombardia ma anche delle regioni limitrofe in cui si riceve il segnale. Il canale infatti veniva irradiato da una postazione che permetteva una notevole copertura del territorio non solo lombardo, ma anche di parte della Emilia-Romagna e del Piemonte (attraverso il canale 67 UHF).\nIl lavoro nelle redazioni \u00e8 di ottimo livello, sia quello dei giornalisti professionisti coordinati dal producer Carlo Basilone e dal caporedattore Antonio Scuderi, affiancato da Paolo Rossi Castelli, che vedono la presenza di Marco Formigoni e Irene Zerbini; sia quello dei videogiornalisti coordinati da Gian Micalessin e Gianluca Sgalambro, aiutati da producer-presentatori come Arrigo Benedetti Jr. Tra le file dei videogiornalisti si segnalano molti tra gli interpreti attuali della televisione mainstream italiana.\nFra i volti di \"Sei Milano\" vanno ricordati Sara Ventura, Mauro Suma, Domenico Catagnano, Monica Onore, Emanuele Pietripaoli, Francesca Del Rosso, Carlo Bodini, Marta Fasser, Alessandro Barcella, Carlo Cascone, Patrizia Caregnato, Laura Piva, Chiara Baldassarri, Angelo Cimarosti, Luca De Capitani, Giuseppe Rolleri, Gigi Sironi, Roberta Fiorentini, Andrea Besana, Pietro Valicenti, Martina Maestri, Marco Foroni, Emanuele Farneti, Federico Caiazzo, Francesca Ulivi, Gabriele Acerbo, Arrigo Benedetti Jr., Nicola Remisceg, Stefano Peduzzi, Maurizio Decollanz, Luca Acerno, Domenico Affinito, Gigi Donelli, Renata Fontanelli, Roberta Giordano, Stefania Moro, Silvia Perazzino, Alessandra Anzolin, Vincenzo Corbetta, Ilaria Polleschi, Rosanna Lo Santo, Carlotta Angeloni.\nIl palinsesto riesce a trasmettere pi\u00f9 dell'80% di programmi prodotti ex novo: tale vincolo \u00e8 dato da una modalit\u00e0 di assegnazione delle frequenze che obbliga l'emittente ad affrontare uno sforzo produttivo incredibile, per poter vedere assegnata la stessa al termine del periodo di assegnazione. La quantit\u00e0 trasmessa ex novo \u00e8 da record, e tre troupe ENG Betacam coadiuvano il lavoro dei videogiornalisti.\nPer permettere alle redazioni dei videogironalisti di svolgere il loro lavoro e ai Tg dei professionisti di mantenere alta la qualit\u00e0 dell'informazione, Francesco Monico mette in piedi una struttura di palinsesto molto complessa, fra cui realizza, insieme ad Arrigo Benedetti, il programma-contenitore \"Sulla Strada\", in cui una troupe ENG passa una settimana in una strada di Milano a illustrarne gli abitanti illustri, i luoghi e le particolarit\u00e0 culturali. La presentatrice \u00e8 Carlotta Angeloni insieme ad Arrigo Benedetti Jr. La sperimentazione dei videogiornalisti \u00e8 continua, ovvero l'autore-giornalista rintraccia la notizia, la riprende, fa le riprese, monta il servizio e lo porta alla messa in onda, questa attivit\u00e0 sancisce di fatto la nascita del tele-reporter videogiornalista. Vengono utilizzati in chiave sperimentale anche i cellulari in modo da comunicare tra giornalisti, videogiornalisti, producer e dirigenza.\nLa crisi.\nImprovvisamente, di fronte a una raccolta pubblicitaria pi\u00f9 che soddisfacente, la Benetton ritira gli investimenti. Marco di Gregorio, socio fondatore, entra in collisione con il gruppo finanziario ed entra in causa (poi vinta). L'arbitro, Avv. Prof. Colombo, rilev\u00f2 che al terzo mese di vita dell'emittente, quando il gruppo Benetton procedette all'esautorazione del direttore e fondatore Marco Di Gregorio, i ricavi ammontavano ad oltre 800 milioni di lire a fronte di costi pari a 600. I successivi amministratori vennero indagati per falso in bilancio, vicenda poi conclusasi senza condanne solo a causa del cambiamento della legge sulla prescrizione del falso in bilancio fatta approvare dal governo Berlusconi.\nNei primi mesi del 1996 Marco Di Gregorio, che fino ad allora aveva rivestito il duplice ruolo di amministratore delegato e di direttore responsabile, viene sostituito da Mauro Lazzarino (in veste di amministratore delegato) e Mauro Suma (in qualit\u00e0 di direttore responsabile) dopo un periodo nel quale la direzione delle news era stata affidata ad Antonio Scuderi.\nIl 15 aprile 1997 l'emittente inizia le trasmissioni satellitari sulle frequenze di Telepi\u00f9 Satellite, all'interno del pacchetto Basic, divenendo la base per la nascita di INN.\nNel luglio del 1997 viene annunciata la messa in stato di cassa integrazione della maggior parte della redazione e del personale tecnico. I videogiornalisti emigrano in massa verso le televisioni nazionali e i giornalisti tutelati dall'ordine dei giornalisti prolungano una lotta sindacale. L'ordine dei giornalisti della Lombardia riconosce il praticantato d'ufficio alla quasi totalit\u00e0 dei videogiornalisti. Le cause portate contro la nuova propriet\u00e0 sono praticamente tutte vinte.\nIl 30 ottobre dello stesso anno viene oscurato il canale di trasmissione e la redazione giornalistica d\u00e0 il via a una serie di scioperi.\nIl gruppo Profit di Raimondo Lagostena Bassi, gi\u00e0 proprietario di \"Odeon TV\" e \"Telereporter\", acquisisce il controllo di \"Sei Tv\" e nel marzo 2002 gli studi di Sei Milano vengono unificati a quelli di \"Telereporter\".\nNel 2003 l'emittente cessa di esistere spartendo le proprie frequenze con quelle del DVB-T di Mediaset e con \"Telelombardia\".\nAscolti.\n\"Contatti medi al giorno - Dati Auditel\""}
{"id": "858207", "revid": "1668013", "url": "https://it.wikipedia.org/wiki?curid=858207", "title": "Campionato europeo di Formula 2 1975", "text": "La stagione 1975 della Campionato europeo di Formula 2 fu disputata su 14 gare. Il campionato venne vinto dal pilota francese Jacques Laffite su Martini Mk 16-BMW.\nRisultati e classifiche.\nClassifica Piloti.\nContano i 7 migliori risultati."}
{"id": "858208", "revid": "287204", "url": "https://it.wikipedia.org/wiki?curid=858208", "title": "Fuwaride", "text": ""}
{"id": "858210", "revid": "174925", "url": "https://it.wikipedia.org/wiki?curid=858210", "title": "Necesse est enim ut veniant scandala", "text": "La frase in lingua latina Necesse est enim ut veniant scandala \u00e8 tratta dal Vangelo di Matteo () e letteralmente significa \"\u00c8 infatti necessario che avvengano scandali\". Il passo prosegue cos\u00ec: \"verumtamen vae homini per quem scandalum venit\", \"ma guai all'uomo per colpa del quale lo scandalo avviene\". Nel Vangelo di Luca () lo stesso passo ha questa forma: \"impossibile est ut non veniant scandala; vae autem illi per quem veniant\" (\"\u00e8 impossibile che non avvengano scandali, ma guai a colui che li produce\"). Con queste parole, Ges\u00f9 ammonisce di non agire in modi che possano determinare scandalo negli altri.\nSpesso viene riportata solo la prima parte del passo, anche nella forma Oportet ut veniant scandala (letteralmente, \"\u00e8 necessario che gli scandali avvengano\") e in senso traslato significa che a volte per scatenare una giusta reazione o per far emergere un problema \u00e8 necessario un evento scandaloso."}
{"id": "858219", "revid": "834", "url": "https://it.wikipedia.org/wiki?curid=858219", "title": "Videogiochi di ruolo", "text": ""}
{"id": "858221", "revid": "1718925", "url": "https://it.wikipedia.org/wiki?curid=858221", "title": "Valle di Saviore", "text": "La Valle di Saviore o Val Saviore \u00e8 una valle della Lombardia orientale, tributaria laterale della Val Camonica e pertanto appartenente, dal punto di vista amministrativo, alla Provincia di Brescia.\nLa valle, percorsa dal torrente Poia, \u00e8 di pretto stampo alpino. Il suo imbocco si colloca a circa 400 m in prossimit\u00e0 del centro di Cedegolo, nella media Valle Camonica, mentre la testata \u00e8 al Passo di Adam\u00e9 (3128 m) che immette nel grande ghiacciaio del Pian di Neve, tra le maggiori vette del Gruppo dell'Adamello. Il tronco superiore della valle, oltre il netto gradino roccioso che sovrasta l'abitato di Valle (1114\u00a0m), prende il nome di \"Valle Adam\u00e9\".\nTra le valli laterali che confluiscono nella Valle di Saviore, la maggiore \u00e8 la Valle di Brata (che diviene, pi\u00f9 in alto, Val Salarno), caratterizzata dalla presenza di due invasi artificiali (sfruttati per la produzione di elettricit\u00e0), il Lago di Salarno (2058\u00a0m) e il Lago Dossaccio (2069\u00a0m). La valle termina al Passo Salarno (3168\u00a0m).\nLa valle, interamente compresa all'interno del Parco regionale dell'Adamello, \u00e8 amministrativamente suddivisa in due comuni: Cevo e Saviore dell'Adamello. I due capoluoghi comunali si trovano a mezza costa, sul versante settentrionale della valle (che gode di abbondante esposizione solare anche nei mesi invernali), a una quota rispettivamente di 1070 metri e 1226 metri.\nLe frazioni di Cevo (Andrista, parte di Fresine e parte di Isola), e di Saviore dell'Adamello (Ponte e Valle) si trovano invece pi\u00f9 vicino al fondovalle, e sono, con l'eccezione di Valle, ormai quasi del tutto spopolate.\nAccessi.\nLa Valle di Saviore \u00e8 percorsa da due strade provinciali, che si staccano entrambe dalla Strada statale 42 del Tonale e della Mendola.\nLa strada provinciale 6 inizia a Cedegolo e, dopo una serie di tornanti, sale lungo il corso del Poia raggiungendo l'abitato di Fresine (dove si stacca la strada che conduce ai villaggi di Isola, Ponte e Valle), per poi risalire verso Cevo e terminare a Saviore (a 14 chilometri da Cedegolo).\nLa strada provinciale 84 invece inizia a Demo, poco oltre Cedegolo, tocca Berzo e la frazione Monte per ricongiungersi alla strada provinciale 6 nel centro di Cevo.\nI rifugi alpini, situati nell'alta valle, non possono essere raggiunti con autoveicoli, ma solamente tramite sentieri."}
{"id": "858222", "revid": "75706", "url": "https://it.wikipedia.org/wiki?curid=858222", "title": "Val Saviore", "text": ""}
{"id": "858224", "revid": "1418004", "url": "https://it.wikipedia.org/wiki?curid=858224", "title": "Prix Alain-Fournier", "text": "Il Prix Alain-Fournier \u00e8 un premio letterario francese assegnato ogni anno in occasione delle Journ\u00e9es du Livre (Giornate del Libro) nella citt\u00e0 di Saint-Amand-Montrond (Cher), a una penna nascente. I romanzi concorrenti devono essere pubblicati, non essere opere \u00abregionaliste\u00bb ed essere scritti da autori non ancora premiati."}
{"id": "858226", "revid": "88740", "url": "https://it.wikipedia.org/wiki?curid=858226", "title": "Braga (disambigua)", "text": ""}
{"id": "858227", "revid": "20045", "url": "https://it.wikipedia.org/wiki?curid=858227", "title": "Episodi di Friends", "text": ""}
{"id": "858228", "revid": "84184", "url": "https://it.wikipedia.org/wiki?curid=858228", "title": "Bertoli", "text": ""}
{"id": "858232", "revid": "110157", "url": "https://it.wikipedia.org/wiki?curid=858232", "title": "Pyrgi", "text": "Pyrgi \u00e8 il nome greco (\u03a0\u03cd\u03c1\u03b3\u03bf\u03b9) di una citt\u00e0 portuale abitata dagli Etruschi alle pendici dei Monti della Tolfa, nell'odierna frazione di Santa Severa del comune di Santa Marinella. Il nome etrusco dell'abitato non \u00e8 conosciuto. Nel 2016 l'antiquarium e l'area archeologica hanno fatto registrare 4.100 visitatori.\nStoria.\nGli scavi archeologici hanno dimostrato l'esistenza nel sito di un villaggio protostorico, testimoniato dal ritrovamento di ceramiche dell'et\u00e0 del Bronzo. \nPyrgi fu il porto di Caere, l'odierna Cerveteri, da cui dista 13 km; distrutto dalla flotta di Dionigi di Siracusa nel 384 a.C., divenne colonia romana nel 264 a.C.. Pyrgi \u00e8 menzionata nell'Itinerarium Maritimum, tra i porti e gli approdi del tragitto marittimo che da Roma conduceva in Provenza, nel sud della Francia. \nDella cittadina romana restano tracce maestose del circuito murario in opera poligonale, nel quale si aprivano alcune porte, oltre a molteplici reperti e iscrizioni in lingua latina conservati nel Castello di Santa Severa e nel borgo medievale che lo circonda. La citt\u00e0 \u00e8 citata da Virgilio nell'Eneide fra le popolazioni che andarono in aiuto di Enea.\nSito archeologico.\nNel 1957 gli scavi guidati da Massimo Pallottino portarono alla luce un'estesa area sacra con un tempio in ordine tuscanico a tre celle (tempio A) datato al 470-460 a.C., e un tempio pi\u00f9 antico (tempio B), periptero e a cella unica della fine del VI secolo a.C.; contestualmente si rinvennero abbondanti frammenti di terrecotte architettoniche tra le quali un altorilievo che rappresenta una gigantomachia, pertinente al tempio pi\u00f9 recente. Allo stesso tempio A \u00e8 stato riferito lo splendido altorilievo fittile policromo oggi ricostruito al Museo Nazionale Etrusco di Villa Giulia a Roma, con raffigurazione di un episodio relativo al mito greco dei Sette contro Tebe. Nel 1964 nei pressi del tempio B (area C) si rinvennero le Lamine di Pyrgi, tre lamine d'oro con iscrizioni in lingua etrusca e in fenicio, oggi esposte al Museo di Villa Giulia, che testimoniano una dedica sacra in onore della dea Uni da parte del re di Caere Thefarie Velianas.\nTutto il santuario, posto al termine della strada che da Caere conduceva al porto di Pyrgi, era dedicato alla dea etrusca Uni (equivalente alla Giunone romana), assimilata alla Grande Madre fenicia Astarte per la presenza abbondante di mercanti fenici nell'abitato."}
{"id": "858233", "revid": "287204", "url": "https://it.wikipedia.org/wiki?curid=858233", "title": "Gliese 775", "text": "Gliese 775 \u00e8 una stella variabile della sequenza principale (classe spettrale K4-5V), che si trova ad una distanza relativamente piccola - circa 43 anni luce - dal sistema solare in direzione della costellazione dell'Aquila.\nSi tratta di una nana arancione meno luminosa del Sole, con una massa di 0,79 masse solari ed un raggio del 73%\nNomenclature alternative sono: HD-190007, HIP-98698, SAO-125379, V1654 Aql."}
{"id": "858236", "revid": "287204", "url": "https://it.wikipedia.org/wiki?curid=858236", "title": "Manuel Mar\u00eda Smith", "text": "Figlio di John Smith Fitz, uno dei tanti emigrati in Biscaglia dall'Irlanda nel XVIII secolo, inizi\u00f2 gli studi presso il Collegio dei Gesuiti di Ordu\u00f1a, dove si distinse per le sue doti nel disegno.\nNel 1896 inizi\u00f2 i suoi studi superiori alla Scuola di Architettura di Madrid; anche qui si distinse per la sua particolare abilit\u00e0. Il suo primo studio si trovava a Bilbao, sua citt\u00e0 natale. Il suo primo progetto fu la casa del Restituto Goyoaga, seguito dal progetto delle case della Sociedad de Terrenos di Neguri (un quartiere di Bilbao).\nIl suo periodo migliore fu, per\u00f2, tra il 1912 e il 1930. Progett\u00f2, tra il 1913 e il 1915, la stazione di Atxuri, attualmente stazione della EuskoTren. In seguito anche la Residenza di Antonio Garay a Madrid.\nDel 1913 \u00e8 anche la sua opera pi\u00f9 famosa, lo stadio San Mam\u00e9s di Bilbao, dove tuttora gioca le partite casalinghe l'Athletic Club."}
{"id": "858237", "revid": "339392", "url": "https://it.wikipedia.org/wiki?curid=858237", "title": "Personaggi di Popeye", "text": ""}
{"id": "858239", "revid": "7104468", "url": "https://it.wikipedia.org/wiki?curid=858239", "title": "Montenero di bisaccia", "text": ""}
{"id": "858252", "revid": "287204", "url": "https://it.wikipedia.org/wiki?curid=858252", "title": "Elekibull", "text": ""}
{"id": "858273", "revid": "882198", "url": "https://it.wikipedia.org/wiki?curid=858273", "title": "Profondimetro", "text": "Un profondimetro \u00e8 un manometro che fornisce la profondit\u00e0 equivalente in acqua. \u00c8 un componente fondamentale dell'attrezzatura per immersioni e viene usato regolarmente in subacquea durante le immersioni.\nCaratteristiche.\nI moderni profondimetri sono dotati di meccanismi elettronici e di display digitali. Alcuni modelli pi\u00f9 vecchi usano sistemi meccanici e un tipo di visualizzazione analogica.\nUso.\nUn subacqueo usa il profondimetro in accoppiata con le tabelle di decompressione e un orologio per evitare il malessere da decompressione. Una frequente alternativa al profondimetro con le tabelle di decompressione \u00e8 l'uso di un computer subacqueo.\nUn profondimetro digitale pu\u00f2 talvolta fornire la durata dell'immersione e la velocit\u00e0 di risalita e discesa, informazioni che possono essere utili per evitare barotraumi.\nSpesso i profondimetri sono dotati di un indicatore per la profondit\u00e0 massima raggiunta, necessario per il calcolo dei tempi di immersione con le tabelle.\nPrecauzioni.\nLa misurazione di un profondimetro \u00e8 limitata alla pressione. Per questo motivo \u00e8 intrinseca una minima imprecisione nella profondit\u00e0 indicata, per via della diversa densit\u00e0 dell'acqua dolce e dell'acqua salata."}
{"id": "858285", "revid": "6923", "url": "https://it.wikipedia.org/wiki?curid=858285", "title": "SMS Viribus Unitis", "text": "La SMS \"Viribus Unitis\" fu una corazzata della imperiale e regia Marina austro-ungarica, nonch\u00e9 nave ammiraglia e fiore all'occhiello della flotta. La classe Tegetthoff assieme alle altre corazzate \"Szent Istv\u00e1n\" (\"Santo Stefano\"), \"Prinz Eugen\" e \"Tegetthoff\".\nImpiegata di rado nel corso della prima guerra mondiale, la \"Viribus Unitis\" fu affondata il 1\u00ba novembre 1918 nel porto di Pola in seguito all'incursione di una piccola unit\u00e0 d'assalto italiana, in quella che fu poi ribattezzata Impresa di Pola.\nCostruzione.\nDisegnata dall'ingegnere Siegfried Popper, la \"Viribus Unitis\" cost\u00f2 circa 67 milioni di corone e per la sua costruzione vennero impiegati in media 2.000 operai dello Stabilimento Tecnico Triestino per una durata di 25 mesi.\nServizio.\nDopo il bombardamento della costa adriatica del 24 maggio 1915 e per tutta la durata della prima guerra mondiale, la \"Viribus Unitis\", al pari del grosso della flotta da guerra austriaca, rimase alla fonda nel golfo di Pola e non venne impiegata in scontri in mare aperto, secondo la strategia della \"fleet in being\". La corazzata fece la sua prima importante uscita l'8 giugno del 1918, quando in preparazione di una grande operazione navale mirante a forzare il blocco del Canale d'Otranto fu portata in Dalmazia assieme alla nave sorella \"Prinz Eugen\". L'inatteso attacco dei MAS italiani di Luigi Rizzo al largo di Premuda, in cui venne affondata la \"Szent Istv\u00e1n\" (Santo Stefano), stravolse tutti i piani austriaci ed ebbe per conseguenza il ritorno immediato della flotta nella sicura rada di Pola.\nL'affondamento.\nNell'imminenza della fine della guerra, quando da giorni le autorit\u00e0 militari austro-ungariche erano pronte a negoziare un armistizio, la \"Viribus Unitis\" fu oggetto di un'ardita incursione della Regia Marina: nella notte tra il 31 ottobre e il 1\u00ba novembre 1918 gli ufficiali Raffaele Rossetti e Raffaele Paolucci, eludendo le difese portuali, entrarono nel golfo di Pola a bordo di una mignatta e applicarono una carica esplosiva sotto la carena della \"Viribus Unitis\" predisposta ad esplodere alle 6:30 in punto.\nI due incursori furono tuttavia scoperti e, una volta catturati, vennero a sapere che 12 ore prima l'Austria-Ungheria, resasi conto che la guerra era persa, per evitare che gli alleati si impadronissero della flotta imperiale, aveva creato il neutrale Stato degli Sloveni, Croati e Serbi a cui aveva ceduto tutte le navi.\nI due ufficiali decisero quindi di comunicare al Comandante dell'unit\u00e0, Janko Vukovic, la fine imminente della nave solo alle 6.00, senza rivelare il tipo (mignatta) e l'ubicazione dello stesso. Vukovic diede ordine di abbandonare la nave e di trasferire i prigionieri a bordo della nave gemella \"Tegetthoff\". Ma l'esplosione non avvenne, come previsto, alle 6.30 e l'equipaggio fece gradualmente ritorno a bordo, non dando pi\u00f9 credito all'avvertimento dei due italiani, finch\u00e9 alle 6.44 la carica brill\u00f2 davvero e la corazzata austriaca, inclinatasi su un lato, cominci\u00f2 rapidamente ad affondare in soli 10 minuti. L'azione si concluse cos\u00ec con oltre 300 tra vittime e dispersi, tra cui il comandante Vukovi\u0107, che fu colpito mortalmente dalla caduta di un albero di legno mentre, nuotando tra i flutti, cercava di porsi in salvo.\nI due ufficiali saranno condotti prigionieri in porto e liberati 4 giorni dopo, il 5 novembre, quando Pola venne conquistata dalla Regia Marina. Il 4 novembre 1918 entra in vigore alle ore 15 l'Armistizio di Villa Giusti.\nViribus Unitis e Francesco Ferdinando d'Asburgo.\nL'arciduca Francesco Ferdinando d'Asburgo presenzi\u00f2 al varo del giugno 1911 nello Stabilimento Tecnico Triestino, e nel giugno del 1914 la corazzata lo port\u00f2 da Trieste a Ragusa per la visita a Sarajevo, dove cadr\u00e0 vittima dell'attentato di Gavrilo Princip che scaten\u00f2 la prima guerra mondiale. Le spoglie di Francesco Ferdinando e della moglie Sofia furono ritrasportate dalla \"Viribus Unitis\" a Trieste dove poi proseguirono per Vienna.\nCuriosit\u00e0.\nUna delle sue ancore \u00e8 tutt'oggi esposta davanti alla facciata del Museo storico navale di Venezia, insieme a quella della gemella \"Tegetthoff\". Le altre due ancore di queste corazzate sono esposte a Roma, ai lati dell'ingresso di Palazzo Marina, ex Ministero della Marina Militare."}
{"id": "858287", "revid": "869733", "url": "https://it.wikipedia.org/wiki?curid=858287", "title": "Barbara Snellenburg", "text": "Biografia.\nHa lavorato soprattutto in Italia sia come modella sia come attrice. \nHa interpretato insieme a Raul Bova il film \"Piccolo grande amore\". Per alcuni anni ha interpretato il ruolo ricorrente della bella vicina corteggiata da Raimondo Vianello nella sitcom \"Casa Vianello\".\nNel 2015 \u00e8 protagonista del videoclip di \"Why Don't You Love Me?\" dei The Kolors."}
{"id": "858290", "revid": "124575513", "url": "https://it.wikipedia.org/wiki?curid=858290", "title": "Nanostruttura", "text": "Con il termine nanostruttura o nanoaggregato (conosciuto anche come \"cluster\") si indica un sistema costituito da un numero di atomi o molecole che va da qualche unit\u00e0 a qualche migliaia e le cui dimensioni sono dell'ordine del nanometro. Lo studio delle nanostrutture appartiene a una classe di ricerca interdisciplinare che va sotto il nome di nanoscienze e il cui campo di applicazione \u00e8 rappresentato dalle nanotecnologie.\nSuddivisione delle nanostrutture.\nLe nanostrutture vengono storicamente suddivise in base al numero di dimensioni caratteristiche che hanno scala pi\u00f9 grande di quella nanometrica. Ci sono quindi:\nCaratteristiche.\nLa principale caratteristica di un \"materiale nanostrutturato\" \u00e8 il fatto di essere progettato e modificato nella sua nanostruttura al fine di ottenere un preciso insieme di prestazioni, generalmente superiori o comunque non assimilabili a quelle esibite dai materiali \"convenzionali\". Le strutture cristalline di dimensioni inferiori ai 100 nanometri presentano infatti caratteristiche peculiari che \u00e8 possibile sfruttare, attraverso particolari processi di lavorazione, anche alla macroscala. Attraverso l'uso delle nanotecnologie \u00e8 possibile creare nuovi materiali funzionali, strumenti e sistemi con straordinarie propriet\u00e0 derivanti dalla loro struttura molecolare ed implementare qualit\u00e0 e caratteristiche di processi e prodotti esistenti. Alla nanoscala infatti gli oggetti sono in grado di cambiare colore, forma e fase molto pi\u00f9 facilmente che alla macroscala, propriet\u00e0 fondamentali come resistenza meccanica, rapporto tra superficie e massa, conduttivit\u00e0 e elasticit\u00e0 possono essere progettate per creare nuove classi di materiali.\nStoria.\nLo studio dei nanoaggregati ha inizio negli anni ottanta. Ha come scopo la comprensione del comportamento della materia a livello mesoscopico in quanto costituisce un importante anello di congiunzione tra la materia macroscopica, le cui propriet\u00e0 sono descritte dalla termodinamica e dalla meccanica statistica, e la materia microscopica (il singolo atomo o molecola).\nI nanoaggregati presentano caratteristiche peculiari non riscontrabili nei sistemi macroscopici.\nVediamone alcuni esempi:"}
{"id": "858334", "revid": "2118018", "url": "https://it.wikipedia.org/wiki?curid=858334", "title": "Ludovico Quaroni", "text": "Ha lungamente e profondamente dibattuto in numerose pubblicazioni e attraverso l'insegnamento i principali problemi dell'architettura e dell'urbanistica del suo tempo, sottoponendoli a severa e continua revisione critica.\nBiografia.\nStudia presso l'Istituto di architettura dell'Universit\u00e0 di Roma, dove \u00e8 allievo di Enrico Del Debbio e Marcello Piacentini e si laurea nel 1934, mentre prende l'abilitazione professionale di architetto presso il Politecnico di Milano. Sempre in quell'anno, insieme con Fariello e Muratori, partecipa a diversi concorsi nazionali e internazionali, come quelli per l'Auditorium di Roma (1935), per il Piano di Aprilia e per le Preture romane unificate (1936) - vincendo il secondo premio con Saverio Muratori -, per il Palazzo dei Congressi e la Piazza Imperiale all'E42 a Roma (1938).\n\u00c8 un periodo in cui si moltiplicano i gruppi professionali:\nDurante la guerra, Ludovico Quaroni \u00e8 per cinque anni prigioniero in India da dove, profondamente segnato, torna nel 1946. Nell'immediato dopoguerra \u00e8 tra i soci dell'APAO, l'Associazione per l'Architettura Organica, fondata da Bruno Zevi nel 1945, e partecipa, insieme con Fariello e Mario Ridolfi, al concorso per la Stazione Termini a Roma (1947).\nIn quegli anni l'attivit\u00e0 progettuale \u00e8 fortemente caratterizzata dalla partecipazione al dibattito politico, che avviene sia attraverso l'impegno e la produzione di saggi e interventi sia con la realizzazione di progetti esemplari, come il quartiere Ina-Casa del Tiburtino a Roma, datato 1947 eseguita come capogruppo assieme a Mario Ridolfi, emblema della ricostruzione italiana, tra le opere pi\u00f9 importanti del Neorealismo architettonico corrente del pi\u00f9 ampio Razionalismo italiano e che ha caratterizzato il Movimento Moderno in Italia con quelle sue connotazioni regionali e vernacolari.\nNel 1948 gli viene affidato l'incarico di progettare la nuova chiesa madre di San Franco a Francavilla al Mare (Chieti), totalmente rasa al suolo nella guerra; la nuova parrocchia di Santa Maria Maggiore verr\u00e0 completata una decina di anni dopo.\nDal 1947 al 1951 \u00e8 vicepresidente dell'Istituto Nazionale di Urbanistica e sviluppa il suo impegno nella redazione di alcuni piani urbanistici, come quelli di Ivrea (1952), Roma (1954), Ravenna (1956-57), Cortona (1957) e Bari (1965) nonch\u00e9 nel progetto del quartiere delle Barene di San Giuliano a Mestre nel 1960.\nTra il 1951 e il 1954, l'azione di Quaroni si lega sia a quella del gruppo di studiosi guidati da Friedrich G. Friedmann nell'intervento di costruzione dei sobborghi UNRRA-Casas intorno a Matera, principalmente per il villaggio contadino di La Martella nel 1951, sia all'adesione a esperienze politico partecipative, prima tra tutte quella comunitaria di Adriano Olivetti, sancita con la firma sulla Dichiarazione Politica del Movimento Comunit\u00e0 nel 1953.\nNel 1956 ha ottenuto il premio Olivetti per l'urbanistica.\nDal marzo 1957 \u00e8 corrispondente per il Lazio della rivista Chiesa e Quartiere per il dibattito sull'architettura religiosa postconciliare e dal giugno 1977 \u00e8 nel Comitato direttivo della rivista Parametro.\nAgli inizi degli anni settanta fa parte del gruppo di artisti e architetti chiamati da Ludovico Corrao a dare nuova vita alla cittadina di Gibellina, distrutta dal terremoto del Belice, dove progetta la Chiesa Madre, realizzata nel 1972.\nOltre al lavoro di architetto e urbanista, Quaroni \u00e8 impegnato nell'insegnamento universitario dapprima a Roma, poi a Napoli (1951-55), quindi a Firenze, dove insegna urbanistica dal 1957 al 1964. La sua carriera accademica si consolida infine a Roma, dove insegna dal 1965 al 1981, e dove forma diverse generazioni di architetti e urbanisti. Nel 1967 \u00e8 tra i fondatori dell'Universit\u00e0 di Reggio Calabria, Facolt\u00e0 di Architettura.\n\u00c8 stato relatore di tesi di laurea di Massimiliano Fuksas.\nLudovico Quaroni muore a Roma nel 1987.\nLa Fondazione Adriano Olivetti conserva presso i suoi archivi il Fondo Ludovico Quaroni con il mandato, affidatogli dagli eredi, di valorizzare il patrimonio documentale l\u00ec custodito. Il Fondo, attualmente in catalogazione, testimonia l'attivit\u00e0 dell'architetto romano raccogliendo migliaia di unit\u00e0 archivistiche tra disegni, progetti, foto, plastici, materiali di lavoro, corrispondenza e carte private, ed \u00e8 arricchito da una grande biblioteca e da un'emeroteca, presto accessibili a studiosi e ricercatori."}
{"id": "858339", "revid": "1684799", "url": "https://it.wikipedia.org/wiki?curid=858339", "title": "Terra (disambigua)", "text": ""}
{"id": "858343", "revid": "23117", "url": "https://it.wikipedia.org/wiki?curid=858343", "title": "Campionato europeo di calcio under-21 2006", "text": ""}
{"id": "858344", "revid": "1355461", "url": "https://it.wikipedia.org/wiki?curid=858344", "title": "Duello", "text": "Un duello \u00e8 un combattimento formalizzato tra due persone. Nelle modalit\u00e0 in cui \u00e8 stato praticato dal XV secolo in poi nelle societ\u00e0 occidentali, un duello ricade sotto una precisa definizione: combattimento consensuale e prestabilito che scaturisce per la difesa dell'onore, della giustizia e della rispettabilit\u00e0 e che si svolge secondo regole accettate in modo esplicito o implicito tra uomini di medesimo ceto sociale e armati nel medesimo modo.\nFinalit\u00e0.\nL'obiettivo primario del duello non \u00e8 mai l'estinzione fisica dell'avversario quanto ottenere \"soddisfazione\", ovvero ristabilire l'onore e la rispettabilit\u00e0 dimostrando la ferma volont\u00e0 di mettere in gioco la propria incolumit\u00e0 per esse.\nI duelli cos\u00ec delineati si distinguono affatto dalla pratica medievale del \"processo per combattimento\", poich\u00e9 il duello non \u00e8 un procedimento legalmente accettato. Infatti, il duello moderno \u00e8 un'azione che si contrappone al monopolio della forza rivendicato dallo Stato moderno: ecco perch\u00e9 il suo svolgimento era illegale o al pi\u00f9 tollerato dalla legge. Questo era il caso dei primi codici penali italiani, che, pur sanzionandolo, hanno sempre previsto articoli specifici riguardanti il duello, affinch\u00e9 chi ricorresse cavallerescamente ad esso - in caso di conclamate offese - non corresse il rischio di essere assimilato a volgari malfattori.\nIl duello sopra descritto \u00e8 generalmente tipico delle classi elevate, poich\u00e9 per classi pi\u00f9 popolaresche esiste il \"duello rusticano\", solitamente svolto con pugnali e con regole meno rigorose.\nIl duello \u00e8 infatti per definizione svolto tra persone dello stesso ceto sociale (non economico). Non ha infatti senso che persone di ceto sociale diverso, e dunque dalla sensibilit\u00e0 profondamente diversa, si scontrino per motivazioni di onorabilit\u00e0 che sono inevitabilmente differenti tra i due.\nSe infatti un gentiluomo fosse stato insultato da un individuo di classe inferiore, per il primo \u00e8 pi\u00f9 corretto farlo redarguire o battere dai propri servitori.\nStoria del duello.\nIn Occidente.\nIl duello nell\"'Iliade\".\nL\"'Iliade\" contiene numerosi duelli, fra i quali, ad esempio, lo scontro fra Paride e Menelao e quello fra Ettore e Achille.\nIl Medioevo e il combattimento giudiziario.\nIl duello, quale mezzo di riparazione di ingiurie, era sconosciuto nell'antichit\u00e0, se non per trarre auspicio, una pratica che veniva utilizzata soprattutto dai Germani: essi erano usi, infatti, rapire un soldato di un popolo nemico prima di una battaglia e farlo sfidare da un loro combattente, cercando di prevedere l'andamento dello scontro dall'esito del duello.\nIl combattimento giudiziario, altrimenti chiamato \"processo per combattimento\", ovvero la pratica di risolvere i contenziosi legali attraverso una sfida all'ultimo sangue, trovava invece larga applicazione in un numero di popolazioni germaniche, tanto che se ne trova applicazione nei sistemi di leggi di Franchi, Turingi, Frisoni, Sassoni e Longobardi. La veloce diffusione del duello giudiziario era favorita dal carattere combattivo di quei popoli che, peraltro, venendo in contatto con gli insegnamenti del Cristianesimo, si rafforzarono nella loro istituzione, anzich\u00e9 abbandonarla. Infatti, se era vero, come ammaestrava la nuova religione, che Dio fosse la verit\u00e0 e la giustizia stesse, non avrebbe potuto permettere che nel duello prevalesse l'ingiusto.\nSe la legge salica del VI secolo proib\u00ec l'uso del processo per combattimento, la restrizione fu presto lettera morta, se \u00e8 vero che nel IX secolo Carlo Magno affermava che nei processi \"melius visum est ut in campo cum fustibus pariter contendant, quam periurium perpetrent in absconso\" (sembra meglio che si affrontino armati sul campo, piuttosto che spergiurare continuamente di nascosto)\nLa Chiesa cattolica, d'altro canto, cercava di resistere alla diffusione del processo per combattimento, non solo stigmatizzandolo, ma penalizzandone i partecipanti: al III Concilio di Valenza, tenuto nell'855 sotto Leone IV, venivano cos\u00ec indicati come assassino (peraltro con l'aggravante della \"perfidia\", che ne avrebbe determinato la cacciata dall'assemblea dei fedeli fino all'espiazione di una giusta pena) e suicida (dunque non meritevole di sepoltura con salmi o preghiere) rispettivamente il vincitore e il vinto di un duello giudiziario che si fosse rivelato mortale. Il clero chiedeva che il combattimento giudiziario venisse sostituito dal giuramento nelle chiese, onde spaventare gli spergiuri con la minaccia delle pene eterne, ma i signori, dediti alle abitudini guerriere, ritenevano pi\u00f9 nobile sostenere i propri diritti con la spada.\nLa lotta della Chiesa contro le pratiche di giudizio per combattimento ebbe comunque la peggio quando Ottone II, salito al trono giovanissimo e nel pieno degli scontri per questioni ereditarie sollevate dalle signorie d'Italia, stabil\u00ec che le contestazioni venissero risolte con il combattimento, e che allo stesso modo si risolvessero i nodi ereditari sui feudi.\nNel 1168 Luigi \"il Giovane\" concord\u00f2 con la Chiesa una carta che stabiliva come a Orl\u00e9ans e dintorni non era possibile ottenere soddisfazione dei debiti inferiori ai 5 soldi col combattimento; questa regola fu completata con la riforma dei diretti domini di Luigi IX nel 1260, che tra le altre cose sostitu\u00ec la prova per testimoni alla prova per combattimento.\nI Comuni e lo sviluppo del duello per \"soddisfazione\".\nLa fioritura dei Comuni nell'XI e nel XII secolo nel nord Italia portarono la situazione economica a essere meglio gestita attraverso le vie giudiziarie ordinarie, grazie alla ramificata amministrazione che veniva fatta dai podest\u00e0 e dai sindaci.\nIl passaggio dal duello come mezzo di risoluzione delle controversie al mezzo di difesa dell'onore si ebbe nel XV secolo, in cui si stabil\u00ec l'usanza, tutta aristocratica, di chiedere al re l'autorizzazione a combattere in campo chiuso a fronte di un'offesa ricevuta. Il re, che assisteva al combattimento, poteva interromperlo in qualunque momento, gettando lo scettro tra i combattenti. La superstizione ancorata alla presenza del \"giudizio di Dio\", tale quindi da assicurare la vittoria al giusto e la punizione all'ingiusto, non venne abbandonata, ma il combattimento assunse certamente pi\u00f9 un carattere di guerra privata, per motivi pi\u00f9 personali che di persecuzione legale.\nNel 1547, Enrico II di Francia autorizz\u00f2 un duello tra gentiluomini della sua corte, ma, essendo rimasto ucciso un suo caro amico, proib\u00ec qualunque altro duello fosse stato richiesto sui suoi domini. Non dovendosi pi\u00f9 aspettare alcuna autorizzazione regale, dunque, i nobili di tutta la Francia si sentirono in dovere di lavare ogni loro minimo capriccio col sangue, e senza alcuna regolamentazione.\nUn canone del 1563 promulgato durante il Concilio di Trento insorse contro questa pratica, minacciando di scomunica tutti coloro che partecipassero a qualunque forma di duello: i duellanti, i padrini (coloro che accompagnavano i duellanti al combattimento), i giuristi che vegliassero sullo scontro, gli spettatori, l'imperatore, i re, i duchi, i principi, i marchesi, i conti e qualsiasi altro signore avesse offerto un terreno su cui avesse permesso la \"singolar tenzone\". E, come settecento anni prima, viet\u00f2 la sepoltura ecclesiastica per chi fosse morto nello scontro.\nIl caso notevole della Francia.\nIl potere civile, dal canto suo, non tard\u00f2 a seguire la Chiesa, posto che i duelli decimavano l'aristocrazia ed indebolivano cos\u00ec il pilastro della societ\u00e0 del tempo: nel 1599 il re di Francia Enrico IV promulg\u00f2 una legge che proibiva la riparazione alle ingiurie attraverso il duello, intimando ai contendenti di rivolgersi ai tribunali ordinari. Le manchevolezze nei controlli furono evidenti per il fatto che un cronista del tempo, Pietro de l'\u00c9toile, evidenzi\u00f2 la morte in duello di pi\u00f9 di 7.000 \"gentiluomini\" tra il 1589, anno di ascesa al trono di Enrico, e il 1608.\nUn nuovo editto regio nel 1609, capendo l'inevitabilit\u00e0 della situazione, autorizzava la concessione di \"nulla osta\" ai duelli a tutti coloro che lo richiedessero, purch\u00e9 si trattasse di insulti gravi all'onore di un cavaliere; a chi richiedeva l'autorizzazione per futili motivi, era destinata una punizione di variabile entit\u00e0. Per chi duellava senza autorizzazione, era prevista una serie di sanzioni amministrative e penali.\nCon la morte di Enrico IV, avvenuta nello stesso anno dell'ultimo editto, gli aristocratici ricominciarono con furore a duellare tra di loro, a dispetto di tutte le leggi vigenti. Nei decenni successivi, la situazione era divenuta cos\u00ec grave che Richelieu descrisse nelle sue \"Memorie\":\n\u00c8 del 1647 l'editto del cardinal Mazzarino che riassunse tutte le proibizioni sull'argomento fino ad allora diffuse, ma senza risultato. Soltanto la fermezza del Re Sole permise una diminuzione del fenomeno, tornato vigorosamente in auge alla sua morte (1715) e durante il regno di Luigi XV, che fu incapace di confermare la stessa energia del bisnonno nel mantenimento dei propri editti. Una delle poche condanne capitali, ad ogni buon conto, eseguite contro duellanti non autorizzati avvenne durante il suo regno: fu per questo tolta la vita a un cittadino, di cui \u00e8 ci \u00e8 pervenuto il solo cognome (du Ch\u00e8las), colpevole di aver ucciso in duello un capitano dell'esercito.\nIl \"barbaro costume del duello\" fu duramente attaccato da Rousseau durante l'Illuminismo, che tanto cambi\u00f2 la societ\u00e0 francese\u00a0\u2013 ma i risultati furono disastrosi, se \u00e8 vero, come sembra, che le dispute cominciarono a essere lavate col sangue anche tra \"gentiluomini\" della neonata borghesia, al punto che chi si rifiutava di battersi era da considerarsi disonorato.\nLa Rivoluzione francese e l'era napoleonica travolsero tutto e anche il costume del duello divenne un argomento di secondaria importanza nelle assemblee del legislatore: l'attenzione al problema venne meno, tanto che nel Codice Penale del 1791 e in quello del 1810 non si fa menzione degli scontri tra \"gentiluomini\" \u2013 probabilmente con la convinzione che, distrutta l'aristocrazia, il vizio fosse morto con questa.\nIn realt\u00e0 va anche notato come Napoleone fosse un militare, e l'esercito fosse un luogo in cui si rispettavano puntigliosamente le regole dell'onore, incluse quelle del duello, anche se proibito da regolamenti e leggi. In ambito militare i duellanti dovevano essere dello stesso grado, cosa che limitava i duelli possibili, ma la fellonia e la vilt\u00e0 erano punite e comportavano quasi sempre l'abbandono dell'esercito.\nL'esercito della prima repubblica e di Napoleone fu un esercito di leva, popolare, povero di \"veri\" aristocratici e pieno di profondo disprezzo per il vecchio ordine sociale, eppure permeato da norme d'onore di derivazione aristocratica.\nSi pu\u00f2 dire che tra la fine del Settecento e la restaurazione, proprio attraverso la militarizzazione della societ\u00e0 francese, il duello conobbe una seconda giovinezza.\nNel 1832, il matematico \u00c9variste Galois, ragazzo prodigio, fu ucciso in un duello.\nL'ultimo duello noto si \u00e8 svolto il 22 aprile 1967 a Neuilly-sur-Seine tra i deputati Ren\u00e9 Ribi\u00e8re e Gaston Defferre.\nL'Inghilterra: il caso Thornton.\nIn Inghilterra il combattimento giudiziario nel frattempo era sopravvissuto come strumento processuale uniformemente e universalmente accettato\u00a0\u2013 sebbene fosse stato da lungo tempo abbandonato dalle procedure penali \u2013, tanto che solo nel 1819 venne eliminato dal codice. Il duello d'onore, d'altro canto, era reputato uno strumento illegale, ancorch\u00e9 molto praticato. L'istanza di abrogazione parlamentare venne per la prima volta nel 1818, al processo Ashford contro Thornton per omicidio. L'accusato, Thornton appunto, invoc\u00f2 l'antica legislazione che permetteva di giustificarsi combattendo, un'istruttoria che fu accolta esclusivamente perch\u00e9 nessuno aveva ancora abrogato un articolo vecchio di secoli e ampiamente desueto. L'accusatore, Ashford, ritir\u00f2 l'accusa, assai meno sicuro della propria forza che della giustizia divina.\nLa proverbiale imperturbabilit\u00e0 dell'animo dei Britannici fece s\u00ec che il duello si presentasse come fatto episodico, occasionale e ben lontano dalla frequenza che aveva fatto strage degli strati pi\u00f9 vivaci dell'aristocrazia francese. Nei codici legislativi inglesi si trova dunque abbastanza poco in materia di duelli; eppure, desta l'attenzione l'articolo del Codice Militare britannico, che privava della pensione la vedova di un ufficiale morto in duello.\nNelle isole britanniche i duelli per\u00f2 erano molto diffusi, sia in ambiente militare che nelle componenti non inglesi della societ\u00e0. In particolare Scozia ed Irlanda sembrano aver conosciuto molti duelli nel corso del XVIII secolo, con una maggiore diffusione del fenomeno durante i periodi di guerra o poco dopo. Il codice dei duelli irlandesi, pubblicato in diversi trattati anonimi alla fine del Settecento, e particolarmente rigoroso, rappresentava una societ\u00e0 irlandese aristocratica molto affezionata alla pratica del duello, in particolar modo il Triniity College di Dublino era famoso come pericoloso focolaio di duelli tra gentiluomini.\nLa pratica del duello in Gran Bretagna riguard\u00f2 sempre e solo aristocratici e militari; solo dopo il 1820 cominciarono a verificarsi duelli tra borghesi \"meccanici\": proprio questo aspetto, secondo Antony Appih\u00e0 (in \"Le regole dell'onore\") contribu\u00ec, pi\u00f9 della stretta legislativa, a rendere il duello desueto.\nComunque ancora negli anni venti-trenta del XIX secolo il duello era molto diffuso, tanto che l'irlandese primo ministro Duca di Wellington, eroe nazionale, mentre era in carica si sent\u00ec obbligato ad un duello con un membro dell'opposizione che lo aveva insultato. Va anche aggiunto che nel XIX secolo i duelli britannici non erano quasi mai all'ultimo sangue, anche se generalmente combattuti con le pistole, armi che, a differenza delle spade, non permettevano di dosare la violenza.\nLe regole del duello irlandese si diffusero notevolmente sia in Inghilterra che nelle colonie inglesi, dove il duello \"pass\u00f2 di moda\" verso la met\u00e0 del XIX secolo, in maniera analoga a quanto avvenuto nella metropoli.\nItalia.\nSecondo il docente di storia professor V. G. Kiernan dell'Universit\u00e0 di Edimburgo, il duello sarebbe nato in Italia e si sarebbe poi diffuso nei paesi anglosassoni, francesi e pure in Spagna attraverso gli emigranti italiani del primo periodo rinascimentale.\nLa frammentazione politica dell'Italia rendeva la legislazione in materia di duelli decisamente eterogenea.\nNel vicereame di Napoli occupato dagli Spagnoli gi\u00e0 nel 1540 fu promulgato l'ordine di confisca e punizione amministrativa per chiunque avesse preso parte a un duello, a qualunque titolo: duellanti e padrini, medici, giudici, personale ecclesiastico, persino i semplici spettatori.\nIl conte Giulio Antonio Acquaviva d\u2019Aragona di Conversano e il duca Francesco Carafa di Noja (l\u2019odierna Noic\u00e0ttaro) decisero, pertanto, di combattere in Baviera nella citt\u00e0 di Norimberga il loro duello del 5 novembre 1673.\nNella Repubblica di Venezia era previsto un bando per sette o dieci anni, il confino in un'isola della Dalmazia, o, a partire dal 1732, la privazione della nobilt\u00e0 patrizia, la confisca di ogni bene o il bando perpetuo. Per coloro che, colpiti da quest'ultima pena, avessero fatto ritorno sul territorio della Repubblica, era prevista la decapitazione sulla pubblica piazza.\nCompiuta l'unit\u00e0 d'Italia, nel 1875 venne approvata una legge contro il duello\u00a0che rimase in vigore, con pochi mutamenti, per pi\u00f9 di cinquant'anni.&lt;br&gt;\nI regolamenti dell'esercito italiano di quegli anni erano molto ambigui riguardo all'accettazione delle disposizioni governative contro il duello. Si sosteneva infatti che chiunque fosse coinvolto in un duello andasse espulso dall'esercito perch\u00e9 contravveniva a una legge dello stato e al regolamento militare; per\u00f2 chi, sfidato a duello, si fosse rifiutato di parteciparvi o avesse dimostrato fellonia, andava comunque espulso dall'esercito per villania e vigliaccheria. In maniera meno esplicita anche la marina prevedeva il medesimo trattamento.\nNell'esercito italiano, sul modello di quello napoleonico, non era ammissibile un duello tra ufficiali di grado differente, ed era considerato disonorevole abbandonare il proprio reparto per partecipare a un duello in un'altra guarnigione, questi due aspetti contribuivano a rarefare le occasioni di duello.\nNell'Italia di fine secolo XIX fece molto scalpore la morte, a 56 anni, del deputato dell'estrema sinistra Felice Cavallotti dopo essere stato ferito gravemente in duello dal giornalista conservatore Ferruccio Macola.\nIl Codice Penale del Regno d'Italia, promulgato con Regio decreto legge n. 1398 del 19 ottobre 1930, puniva i \"duellanti\" e i \"portatori di sfida\" con la reclusione fino a sei mesi e una contravvenzione, se non cagiona danni o lesioni all'avversario.\nIn dottrina \u00e8 stato sostenuto, in proposito, che \"nella societ\u00e0 di oggi la gran parte delle persone \u00e8 ben lieta che sia stato bandito\". In realt\u00e0, pene cos\u00ec poco severe erano un forte indicatore dello scarso allarme sociale che suscita il duello ai giorni nostri. Solo una sentenza della Corte Suprema si \u00e8 occupata del duello, pubblicando che\nI reati \"cavallereschi\" (duello, sfida a duello, ecc.) sono stati depenalizzati nel 1999. L'intento modernizzatore del legislatore del 1999 \"traspare dall'abrogazione delle fattispecie di duello, del tutto desuete e, soprattutto, retaggio di una visione che anteponeva la tutela dell'ordine cavalleresco a quella, \"svenduta\" con pene irrisorie, del bene vita\".\nPaesi americani.\nLe classi alte dei paesi Sudamericani hanno sempre seguito le medesime regole cavalleresche europee circa il duello, con la differenza che le legislazioni locali sono sempre state pi\u00f9 permissiviste in materia, in particolare in Per\u00f9 e Paraguay, ma anche in Messico e Brasile. Infatti in base ai Codici di questi Paesi il duello costituisce raramente reato di per s\u00e9, tanto che vi sono casi d'attualit\u00e0 che riguardano duelli perfino tra esponenti politici: il pi\u00f9 eclatante avvenne nel 2002 allorch\u00e9 il parlamentare peruviano Eittel Ramos sfid\u00f2 pubblicamente a duello il Vicepresidente David Waisman, che lo aveva definito \u00abpusillanime\u00bb per aver accusato la primadonna Eliane Toledo Karp di essere una \u00abguida tribale\u00bb. Il duello si svolse, in modo riservato, con la pistola nella spiaggia di Conchan, 30 chilometri a sud di Lima, senza conseguenze rilevanti per la salute dei due contendenti..\nIn Nord America il duello era molto diffuso alla fine del Settecento (anche tra gli uomini politici) fino all'epoca della guerra di secessione. Il duello era, comunque, pi\u00f9 diffuso e rimase in auge pi\u00f9 a lungo negli stati schiavisti del sud. In genere si seguivano le regole \"irlandesi\" e \"inglesi\" del duello con la pistola, molto meno diffuso quello con la sciabola. Peculiarit\u00e0 degli USA, nati come repubblica e divenuti rapidamente democratici, era la possibilit\u00e0 di sfidare a duello persone di ogni ceto o classe sociale, in assenza di un'aristocrazia; il duello per\u00f2 rimase prerogativa, per lo pi\u00f9, dei grandi latifondisti meridionali e si diffuse anche in ambiti legati alle professioni liberali (sempre con una prevalenza per gli stati meridionali e quelli centrali). &lt;br&gt;\nI \"duelli nel West\", dopo il 1860, invece non erano paragonabili al \"vero\" duello, erano molto rari e eseguiti con normali pistole; inoltre non avvenivano secondo le regole dell'onore tipiche dei manuali irlandesi e continentali in uso negli stati che costituirono la confederazione ad inizio Ottocento.\nIl duello nella tradizione orientale.\nIslam.\nIl duello \"a singolar tenzone\" fa parte della tradizione islamica, che ha conservato le tradizioni del periodo della J\u0101hiliyya, in cui il coraggio del singolo era esaltato al pari del valere della trib\u00f9 di appartenenza.\nIl duello tra \"campioni\" degli opposti schieramenti armati rimase a lungo un espediente ufficializzato per evitare un eccessivo spargimento di sangue sui campi di battaglia.&lt;br&gt;\nNel periodo di vita del profeta Maometto, Ibn Ishaq riporta un gran numero di scontri tra singoli esponenti avversari e, ancora all'epoca delle guerre del periodo del califfato dei Rashidun, furono attive formazioni d\"'\u00e9lite\" (i Mub\u0101riz\u016bn, ossia \"Duellanti\") incaricati di risolvere col duello la possibile soluzione delle imminenti battaglie. Un classico esempio \u00e8 la \"singolar tenzone\" che, nel gennaio del 637, oppose il comandante sasanide Shahriy\u0101r a un \"campione\" musulmano che, avendo la meglio sull'avversario, indusse i Persiani ad abbandonare il programmato scontro sotto Ctesifonte.\nGiappone.\nNel periodo Edo, in Giappone, esisteva una tradizione duellistica tra esponenti della classe dei samurai.\nIl 14 aprile 1612 il famoso spadaccino Miyamoto Musashi sconfisse il suo rivale Sasaki Kojir\u014d nell'isola di Funajima. Si dice che Musashi abbia combattuto oltre 60 duelli senza essere mai sconfitto, anche se si tratta di una stima prudenziale che probabilmente non tiene conto delle morti per sua mano avvenute nelle battaglie maggiori.\nLe regole del duello.\nSolitamente il duello \u00e8 estraneo alla legge ufficiale, che lo vieta o al pi\u00f9 lo tollera, ed \u00e8 visto dai contendenti come un'azione sostitutiva della stessa legge, assente o ritenuta insoddisfacente ai fini della giustizia.\nI contendenti sono generalmente accompagnati da due \"padrini\", cui spetta il compito di organizzare il duello nel rispetto delle regole cavalleresche: il \"secondo\", accompagnatore cui pu\u00f2 in particolarissime tipologie di duello essere consentito di prendere parte al combattimento, e il \"testimone\", cui spettano in particolare i compiti di osservazione e vigilanza. In particolari duelli il numero di secondi e testimoni pu\u00f2 essere maggiore.\n\u00c8 sempre richiesta la presenza di un medico.\nIl duello ha luogo generalmente su richiesta di uno dei contendenti (lo sfidante) per ottenere la riparazione di un'offesa che, secondo le regole cavalleresche italiane, pu\u00f2 essere di tre tipi in ordine crescente di gravit\u00e0:\n1) Offesa semplice: trattasi genericamente di offese ritenute non gravissime; arma adatta: spada.\n2) Offesa grave: trattasi di offese riguardanti generalmente l'onorabilit\u00e0 personale; arma adatta: sciabola.\n3) Offesa atroce: trattasi di offese che coinvolgono gli affetti familiari; arma adatta: pistola.\nLa sfida pu\u00f2 avvenire personalmente (tipico il cosiddetto \"schiaffo\" che l'offeso d\u00e0 col guanto all'offensore, il quale a sua volta raccoglier\u00e0 il guanto gettato a terra se avr\u00e0 accettato la sfida) o per interposta persona. Comunque entro le 24 ore l'offeso invia i suoi padrini all'offensore, che gi\u00e0 dovrebbe aver scelto i suoi.\nChi, avendo commesso un'offesa oggettivamente riconosciuta tale dalla societ\u00e0 rifiuta un duello \u00e8 detto \"vile\", chi lo accetta e poi non si presenta \"fellone\".\nL'eventuale scelta delle armi (se cio\u00e8 non ci si attenga allo schema su esposto) spetta comunque all'offeso, che attraverso i padrini ne fa comunicazione all'offensore, il quale per\u00f2 pu\u00f2 reclamare l'uso dell'arma tipica. I padrini si accordano su tutte le modalit\u00e0 (distanza tra i duellanti, uso delle armi, modalit\u00e0 di svolgimento, termine del duello e cos\u00ec via). Gli stessi hanno poi il compito di verificare la funzionalit\u00e0 delle armi e di custodirle intonse fino all'inizio del duello.\nIl duello si svolge di regola all'alba, fuori citt\u00e0, in un'atmosfera solenne e retoricamente purificatoria. Esso termina solitamente alla prima ferita, sicch\u00e9 il vincitore del duello \u00e8 colui che \u00e8 rimasto incolume. Nelle tipologie di offesa 2 e 3 ci si pu\u00f2 per\u00f2 accordare di fermarsi solo allorch\u00e9 uno dei duellanti sia di fatto impossibilitato a continuare. Se si stabilisce che il duello debba finire solo con la morte di uno dei due contendenti, viene chiamato \"all'ultimo sangue\". I duelli all'ultimo sangue sono in genere ritenuti barbari e comunque contemplabili solo nei casi pi\u00f9 gravi della terza tipologia di offesa.\nI duelli possono essere combattuti con diversi tipi di spada (come per esempio la sciabola o lo stocco) o, dal Settecento, con la pistola. Alcuni armaioli si erano specializzati nella fabbricazione di \"pistole da duello\" a colpo singolo, utili esclusivamente allo scopo del combattimento regolamentato tra due persone.\nDopo l'onta la parte offesa chiede \"soddisfazione\" a chi ha perpetrato l'insulto comunicandoglielo inequivocabilmente con un gesto simbolico come buttare un guanto davanti a lui. Il simbolismo, che si rifaceva ai cavalieri medievali, era indicato nell'esplicita richiesta fatta \"da pari a pari\" da parte di chi chiedeva soddisfazione: lo sfidato deve accettare (da cui il detto \"raccogliere il guanto della sfida\") o ritenersi disonorato. Contrariamente all'idea comune, schiaffeggiare qualcuno col guanto non costituisce una sfida di per s\u00e9, ma la costituisce sempre da parte dello sfidato, che schiaffeggiando lo sfidante col suo stesso guanto inequivocabilmente accetta la tenzone.\nLe controparti nominano una persona di fiducia in loro rappresentanza (un \"secondo\") il cui scopo \u00e8 selezionare un luogo di ritrovo, col criterio dell'intimit\u00e0 e della riservatezza, affinch\u00e9 il duello possa svolgersi senza interruzioni. Per questa stessa ragione, e per seguire una tradizione che si radic\u00f2 molto presto, i duelli hanno luogo solitamente all'alba. \u00c8 altres\u00ec dovere dei secondi accertarsi che le armi utilizzate siano uguali, e che il duello sia corretto.\nA scelta della parte lesa, il duello pu\u00f2 essere:\nIn alcuni duelli di spada non era infrequente che il secondo intervenisse per sostituire il contendente che per qualche ragione non poteva continuare - una pratica permessa quando il duellante sostituito non aveva le capacit\u00e0 per maneggiare con perizia un'arma bianca.\nL'avvento delle armi da fuoco cambi\u00f2 le cose. In ogni caso esse sono sempre state utilizzate per lavare le offese pi\u00f9 gravi. In tal caso, a una distanza stabilita, i duellanti sparano alternandosi uno alla volta un colpo in seguito alla voce del secondo deputato a dirigere il duello. A questo punto lo sfidante pu\u00f2, anche se nessuno \u00e8 stato colpito, dichiararsi soddisfatto e dichiarare concluso il duello, a meno che non si sia stabilito altrimenti in precedenza. In ogni caso proseguire oltre il terzo fuoco viene considerato barbaro (oltre che ridicolo, se nessuno \u00e8 colpito). Dunque, specie nei duelli di pistola le condizioni sono spesso tali che una o due parti in causa pu\u00f2 volontariamente mancare il bersaglio per soddisfare le condizioni del duello, senza che alcuno si faccia male.\nNei duelli con armi da fuoco i contendenti generalmente iniziano lo scontro mettendosi schiena contro schiena, impugnando le proprie pistole cariche, per poi fare un certo numero di passi precedentemente concordati, al termine dei quali hanno modo di girarsi fronte al nemico e sparare.\nLe distanze sono spesso segnalate dai secondi mediante bastoni o spade conficcati verticalmente nel terreno. Al segnale convenuto, la voce o un oggetto (ad esempio il fazzoletto) lasciato cadere, i contendenti possono avvicinarsi al segno sul terreno e fare fuoco a volont\u00e0: era un sistema che riduceva le possibilit\u00e0 di inganno, permettendo ai contendenti di non doversi fidare del fatto che l'avversario si girasse in anticipo. Meno noto al grande pubblico, anche se presente in famosi film come Barry Lyndon o in serie televisive come Hornblower, \u00e8 il duello \"all'inglese\", dove i contendenti si fronteggiano direttamente a dieci passi di distanza, mirando l'uno all'altro e sparando al segnale. Un altro sistema prevede spari alternati, ma \u00e8 sempre stato raramente accettato poich\u00e9 lo sfidato, che di regola \u00e8 il primo a sparare, ottiene un considerevole vantaggio.\nMolti duelli furono evitati per le difficolt\u00e0 di convenire le condizioni del \"methodus pugnandi\". Per esempio, nel duello cui avrebbe dovuto prendere parte il dottor Richard Brocklesby, non ci si mise d'accordo sul numero di passi; nella questione tra Mark Akenside e Henry Ballow, il primo aveva affermato che non avrebbe mai combattuto di mattina, il secondo si rifiutava di duellare al pomeriggio. John Wilkes, che al contrario non badava alle ciance quando doveva duellare, quando gli fu chiesto da Lord Talbot quante volte avrebbe inteso sparare, rispose: \u00abtanto spesso quanto la Signoria Vostra desidera; ho portato con me una borsa di proiettili e una sacca di polvere da sparo.\u00bb"}
{"id": "858347", "revid": "23117", "url": "https://it.wikipedia.org/wiki?curid=858347", "title": "Campionato europeo di calcio under-21 2004", "text": ""}
{"id": "858351", "revid": "767487", "url": "https://it.wikipedia.org/wiki?curid=858351", "title": "Venanzio Zolla", "text": "Famiglia.\nSpos\u00f2 la musicista britannica Blanche Smith (1885-1951), figlia di Albert Smith e Kate Larkin, originaria del Kent, fu padre del comparatista, scrittore e studioso El\u00e9mire Zolla (Torino 1926 - Montepulciano 2002)."}
{"id": "858353", "revid": "121971095", "url": "https://it.wikipedia.org/wiki?curid=858353", "title": "Complesso (psicologia)", "text": "Il complesso, in psicologia, \u00e8 una definizione usata, talvolta impropriamente, per descrivere la comparsa di una serie di sentimenti di tipo cosciente sgraditi, inevitabili, arrecanti incertezze e ansie nei riguardi del soggetto interessato e non alterabili attraverso il ragionamento.\nIl complesso \u00e8 un agglomerato di contenuti psichici, di immagini, ricordi ed esperienze; l'Io stesso \u00e8 un complesso. Tali contenuti si formano e ruotano intorno al nostro sviluppo affettivo ed emotivo, in relazione costante tra loro articolano le nostre componenti soggettive ed il nostro modo di vedere il mondo. Carl Gustav Jung coni\u00f2 il termine \"complesso\" per identificare quel materiale, pi\u00f9 o meno inconscio, che pi\u00f9 condiziona la nostra esistenza, che nasce e vive in noi attraverso espressioni sintomatiche con tonalit\u00e0 pi\u00f9 o meno nevrotiche dalla quale la nostra personalit\u00e0 prende vita. Jung annunci\u00f2 che non sono i sogni la \"via regia\" per l'inconscio, ma il complesso stesso. In termini semplici, il complesso \u00e8 la correlazione tra carattere (tipo psicologico) e societ\u00e0, ovvero le nevrosi di relazione tra l'Io e il S\u00e9.\nEssi si muovono e si presentano a noi continuamente, in maniera autonoma e personificata nell'esperienza presente, nei sogni e soprattutto nella possessione in cui la nostra volont\u00e0 e l'attenzione possono essere completamente sopraffatte al punto da condurre la nostra coscienza verso un destino proprio.\nDescrizione.\nSecondo la psicoanalisi.\nSigmund Freud descrisse il complesso come un nucleo associativo di pulsioni istintuali e di rappresentazioni dell'inconscio che si strutturano in un insieme coerente. Il complesso pi\u00f9 conosciuto, anche al di fuori della terminologia psicoanalitica, \u00e8 il complesso di Edipo che il bambino sviluppa a partire dal desiderio sessuale verso il genitore di sesso opposto, e che si associa a una rivalit\u00e0 sessuale nei confronti del genitore dello stesso sesso e al senso di colpa legato all'incesto. Questo desiderio, non accettabile dalla coscienza, viene prontamente rimosso e trasferito nell'inconscio. Nel caso in cui non intervengano meccanismi di difesa atti a mitigare le tensioni interne, si manifestano allora comportamenti devianti e quindi complessi. Altri famosi e importanti complessi sono il complesso di Elettra, il complesso di castrazione e il complesso di senso di colpa.\nSecondo la psicologia dinamica.\nRecentemente il termine complesso ha riacquistato valore nell'ambito della psicodinamica. Alcuni teorici della psicoanalisi stanno aderendo, con sempre maggiore insistenza, all'epistemologia della complessit\u00e0. La complessologia (che ha in Edgar Morin il maggiore referente mondiale in vita e Mauro Ceruti come esponente italiano) ha scalzato il positivismo freudiano, riduzionista e meccanicistico. In questa corrente di pensiero l'uomo viene concepito alla stregua di un sistema complesso, o meglio sistema dinamico complesso, non lineare. Complesso assume dunque il significato di non prevedibile, non lineare e formato da elementi che, se sommati, danno vita a qualit\u00e0 emergenti non desumibili dalla sommatoria delle singole parti (comportamento emergente).\nNello specifico, secondo questo filone psicodinamico (particolarmente vicino alla psicoanalisi della relazione), nell'uomo \"c'\u00e8 un'auto-organizzazione finalizzata alla sussistenza, che viene mantenuta attivamente dal suo interno (autopoietica) conciliando stabilit\u00e0 e cambiamento, che permette un'integrit\u00e0 delle parti del sistema (cellule, neuroni ecc.), e genera propriet\u00e0 emergenti imprevedibili sulla base della semplice sommatoria delle parti (vedi i qualia, l'auto-valutazione ecc.). Per questo motivo l'uomo, e dunque il sistema Io-soggetto, rientra nei sistemi complessi detti \"adattivi\" ovvero CAS, \"Complex Adaptive System\".\nSecondo la psicologia analitica.\nCarl Gustav Jung somministrando il test proiettivo di associazione verbale pot\u00e9 constatare l'esistenza dei complessi autonomi nell'inconscio degli individui. Tali complessi avevano, usando le sue parole, un \"nucleo a tonalit\u00e0 affettiva ed archetipica\".\nAnalizzando i termini si pu\u00f2 evincere che il complesso ha un nucleo caratterizzato da una semplice emozione (gioia, paura, rabbia, vergogna, tristezza). Tale tonalit\u00e0 affettiva che rimane inconscia permette, secondo la teoria analitica, di selezionare il materiale che \"costeller\u00e0\" il nucleo, fatto di pensieri, sensazioni, intuizioni e sentimenti pi\u00f9 o meno elaborati che mettono in atto un comportamento a base istintuale inconscia. La presenza inconscia di tali elementi psichici \u00e8 giustificata dall'effetto disturbante che avrebbe sull'Io del soggetto, cio\u00e8 la parte conscia.\nInoltre il nucleo affettivo \u00e8 principalmente archetipico cio\u00e8 contiene una rappresentazione collettiva caratteristica del genere umano: i complessi quindi sono rappresentazioni di comportamenti tipici dell'essere umano, riscontrabili anche nei miti, nelle leggende, nelle grandi storie, nei film e nelle favole.\nIl polo che \u00e8 stato rimosso ed \u00e8 inconscio, se rimane tale, accumula energia e genera un complesso con relativa costellazione di materiale psichico. Il complesso inconscio, a seconda della quantit\u00e0 di energia, potr\u00e0 quindi farsi sentire in modo pi\u00f9 o meno violento nella vita dell'individuo, tramite ad esempio reazioni psicosomatiche, scissione della personalit\u00e0, lapsus, dimenticanze e allucinazioni. Il fatto che l'individuo debba rispondere ad una situazione pu\u00f2 richiedere l'attivazione delle informazioni legate al polo rimasto inconscio e questo pu\u00f2 quindi creare problemi perch\u00e9 si assiste alla liberazione dell'energia del complesso e ad una incapacit\u00e0 di gestione di tale energia: a seconda dell'intensit\u00e0 affettiva/energetica si pu\u00f2 assistere ad un corrispondente attivazione dell'arousal.\nIn psicoterapia quindi si comincia gradualmente a comprendere quale materiale conscio unilaterale sostiene l'individuo, successivamente quale materiale viene sistematicamente rimosso, negato, proiettato o intellettualizzato (a seconda cio\u00e8 del sistema di difesa dell'Io attualizzato), utilizzando anche le immagini derivanti dai sogni, e solo pi\u00f9 in l\u00e0 elaborare e diminuire l'energia del complesso in modo da permettere all'individuo di gestire tale mole di informazione.\nIl complesso di inferiorit\u00e0 secondo la psicologia individuale.\nPer Adler il \"complesso di inferiorit\u00e0\" \u00e8 il mutamento in senso patologico del naturale \"sentimento di inferiorit\u00e0\".\nNell'infanzia, il sentimento di inferiorit\u00e0 \u00e8 una conseguenza alle obiettive limitazioni di ordine fisico, comportamentale e conoscitivo; ma, se l'entourage fornisce una buona educazione, incoraggiante e stimolante, il bambino conquista, in modo lento e graduale, sicurezza in s\u00e9 stesso ed impara ad affrontare le difficolt\u00e0 senza scoraggiarsi.\nIl sentimento di inferiorit\u00e0 non si risolve mai integralmente: nel corso della vita rimane come percezione obiettiva dei limiti umani.\nNell'adulto \"sano\", l'aspirazione alla superiorit\u00e0 (o volont\u00e0 di potenza), cio\u00e8 il bisogno di conquistare una condizione di maggior sicurezza, benessere e gratificazione, , spinge alla progettazione di nuove modalit\u00e0 per risolvere i problemi e superare le difficolt\u00e0.\nL'aspirazione alla superiorit\u00e0 ha connotazione positiva quando persegue obiettivi che producono vantaggio alla comunit\u00e0, assume invece una connotazione negativa quando \u00e8 mossa dalla logica dell'interesse privato: \"il nevrotico aspira alla superiorit\u00e0 personale e, nel fare questo, si attende un contributo del gruppo in cui vive\".\nUn'educazione viziante o ipercorrettiva, l'ambiguit\u00e0 di messaggi educativi generatori di \"doppi legami\" o di \"legami multipli\", umiliazioni, confronti svalorizzanti, competitivit\u00e0 tra i membri della famiglia, conducono alla trasformazione del senso di inferiorit\u00e0 in \"complesso di inferiorit\u00e0\". Oltre a questi elementi, devono essere ricordati, per le loro potenzialit\u00e0 patogene, i confronti negativi d'ordine culturale, sociale, economico, etnico e razziale e quegli stati d'insufficienza fisica, reali o presunti, capaci di interagire in senso svalutante nei confronti ambientali.\nDi egual natura, anche se di segno opposto, \u00e8 il \"complesso di superiorit\u00e0\" che, sotto l'influsso del narcisismo, porta il soggetto nevrotico a enfatizzare l'immagine di s\u00e9 e ad amplificare a dismisura l'autostima. Il complesso di superiorit\u00e0 \u00e8 tipico degli individui eccessivamente ambiziosi ed esibizionisti."}
{"id": "858354", "revid": "23117", "url": "https://it.wikipedia.org/wiki?curid=858354", "title": "Campionato europeo di calcio Under 21 2002", "text": ""}
{"id": "858355", "revid": "21880", "url": "https://it.wikipedia.org/wiki?curid=858355", "title": "Cillene (astronomia)", "text": "Cillene (dal greco \u039a\u03c5\u03bb\u03bb\u03ae\u03bd\u03b7) o Giove XLVIII, \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003 ed ha ricevuto la designazione provvisoria S/2003 J 13.\n\"Cillene\" \u00e8 caratterizzata da un movimento retrogrado ed appartiene al gruppo di Pasife composto da satelliti retrogradi ed irregolari che orbitano attorno a Giove ad una distanza compresa fra 22,8 e 24,1 milioni di chilometri, con una inclinazione orbitale pari a circa 165\u00b0.\nTrae il suo nome da Cyllene, figlia di Zeus, una naiade (ninfa delle sorgenti) o un'oreade (ninfa delle montagne) associata con il Monte Cillene (Grecia). Secondo certi autori Pelasgo avrebbe avuto da lei un figlio, Licaone, che divenne re dell'Arcadia. Altri autori fanno di Licaone lo sposo di Cyllene."}
{"id": "858356", "revid": "1543377", "url": "https://it.wikipedia.org/wiki?curid=858356", "title": "Senza musica", "text": "Senza musica \u00e8 un libro di Claudio Baglioni, (a cura di Giuseppe Cesaro), pubblicato 2005 dalla casa editrice Bompiani.\nIl libro \u00e8 una raccolta di scritti, in stile diario del celebre cantautore che vanno dal 1974 ai giorni nostri ed in cui traspare il suo desiderio di raccontare il percorso compiuto attraverso episodi e momenti della sua carriera ma anche della sua vita privata.\nNumerosi i temi trattati, alcuni anche d'impronta sociale, come gli scritti di riflessione sulla guerra, sull'avvento del terzo millennio, sul problema dell'immigrazione clandestina, oltre ai racconti di suoi viaggi e tourn\u00e9e in paesi dell'Africa, del Sudamerica, dell'Europa dell'est.\nNon mancano i racconti dei difficili momenti degli inizi nel mondo della musica e considerazioni sui sentimenti e sulla paura dell'uomo moderno, da cui traspare comunque una speranza per l'avvenire; non a caso il cantautore afferma: \u00aba volte pi\u00f9 che di un mondo nuovo, c'\u00e8 bisogno di occhi nuovi per guardare il mondo\u00bb."}
{"id": "858357", "revid": "767487", "url": "https://it.wikipedia.org/wiki?curid=858357", "title": "Astrapotheria", "text": "Gli astrapoteri (Astrapotheria) sono un gruppo di mammiferi erbivori vissuti dal Paleocene (60 milioni di anni fa) al Miocene (circa 10 milioni di anni fa) in America meridionale.\nFalsi tapiri.\nQuesti strani animali, che potevano raggiungere le dimensioni di un rinoceronte, possedevano in generale un corpo allungato e pesante, sorretto da zampe stranamente snelle e fornite di \"mani\" e \"piedi\" decisamente piccoli, quasi sproporzionati. La testa, retta da un collo relativamente sottile, era grossa e pesante. La caratteristica pi\u00f9 vistosa doveva essere una corta proboscide (la cui presenza \u00e8 determinata dalle ossa nasali fortemente arretrate) che faceva assomigliare gli astrapoteri a dei tapiri.\nUn'altra caratteristica riguardava i canini allungatissimi, a forma di zanne. La mandibola, inoltre, era stranamente pi\u00f9 lunga della mascella. Nel complesso, gli astrapoteri dovevano ricordare un piccolo elefante, o un tapiro molto grosso. In realt\u00e0, le parentele di questi animali vanno ricercate in altri gruppi di mammiferi erbivori endemici del Sudamerica, come i piroteri. Il continente, fino al Miocene superiore, era difatti un'isola; questo permise ad alcuni gruppi di mammiferi \"aberranti\" di svilupparsi in totale isolamento, fino a produrre notevoli esempi di evoluzione convergente con altri mammiferi viventi in altre parti del mondo.\nEvoluzione.\nL'evoluzione degli astrapoteri non \u00e8 chiara, ma sembra che alcune forme primitive del Paleocene e dell'Eocene, come \"Eoastrapostylops\" e \"Trigonostylops\" (noto principalmente per il cranio) possano essere ricollegate a questo gruppo. Questi animali di dimensioni relativamente modeste (lunghi circa 1,5 metri) in breve tempo potrebbero aver dato origine ad astrapoteri pi\u00f9 evoluti, specializzati e grandi: il genere \"Astrapotherium\", l'ultimo del suo gruppo, doveva raggiungere la lunghezza di 2,5 - 3 metri. Altri animali simili includono \"Granastrapotherium\", \"Parastrapotherium\", \"Xenastrapotherium\", \"Uruguaytherium\" e \"Astraponotus\" dal muso insolitamente corto.\nDi seguito \u00e8 mostrato un cladogramma che mostra le relazioni filogenetiche dei vari astrapoteri, tratto dal lavoro di Vallejo-Pareja e colleghi (2015):"}
{"id": "858361", "revid": "23117", "url": "https://it.wikipedia.org/wiki?curid=858361", "title": "Campionato europeo di calcio Under 21 2000", "text": ""}
{"id": "858363", "revid": "23117", "url": "https://it.wikipedia.org/wiki?curid=858363", "title": "Campionato europeo di calcio Under 21 1998", "text": ""}
{"id": "858364", "revid": "1543377", "url": "https://it.wikipedia.org/wiki?curid=858364", "title": "Francesco Queirolo", "text": "Biografia.\nDopo una prima formazione, nella bottega di Bernardo Schiaffino, Queirolo si rec\u00f2 a Roma dove fu allievo di Giuseppe Rusconi. Qui ebbe su di lui particolare influenza Antonio Corradini, dal quale eredit\u00f2 la grazia rococ\u00f2 ed apprese lo straordinario virtuosismo tecnico per rendere nel marmo la trasparenza e la morbida pittoricit\u00e0 dei panneggi. A Roma esegu\u00ec le statue di San Carlo Borromeo e di San Bernardo sulla facciata di Santa Maria Maggiore, il busto di Cristina di Svezia (del 1740); la statua dell\"'Autunno\" sulla Fontana di Trevi (del 1749) e il sepolcro della duchessa Grillo in Sant'Andrea delle Fratte (del 1752).\nDal 1752 a Napoli lavor\u00f2 soprattutto alla decorazione di quel singolare monumento del simbolismo settecentesco che \u00e8 la cappella Sansevero dei principi di Sangro: la sua statua del \"Disinganno\", raffigurato come un uomo avvolto da una rete, \u00e8 un vero capolavoro del trompe-l'\u0153il in scultura. L'opera infatti stupisce per la resa estremamente realistica della rete che pare stendersi morbidamente sulla figura umana ricoprendo parte del volto e del torso, dove il traforo in marmo supera qualsiasi espressione di virtuosismo tecnico raggiunto in epoca rococ\u00f2."}
{"id": "858365", "revid": "23117", "url": "https://it.wikipedia.org/wiki?curid=858365", "title": "Campionato europeo di calcio Under 21 1996", "text": ""}
{"id": "858366", "revid": "287204", "url": "https://it.wikipedia.org/wiki?curid=858366", "title": "C\u00e8cile est morte", "text": ""}
{"id": "858368", "revid": "56818", "url": "https://it.wikipedia.org/wiki?curid=858368", "title": "Azalais di Porcairagues", "text": ""}
{"id": "858372", "revid": "228587", "url": "https://it.wikipedia.org/wiki?curid=858372", "title": "Azala\u00efs de Porcairagues", "text": "L'unica fonte dai cui attingere riferimenti biografici \u00e8 la sua \"vida\"\nIl Gui di cui parla la \"biografia\" era forse nato intorno al 1135, si ammal\u00f2 nei primi mesi del 1178, divenne monaco e mor\u00ec verso la fine di questo stesso anno. Niente si conosce riguardo alle sue date di nascita e morte. Dal suo nome, e dalle affermazioni contenute nella sua \"vida\", si pu\u00f2 supporre che fosse del villaggio di Portiragnes, proprio a est di B\u00e9ziers e a circa 10 kilometri a sud di Montpellier, vicino ai territori che appartennero a Gui e ai suoi fratelli. Aimo Sakari ipotizza che lei fosse il misterioso \"joglar\" (\"menestrello\") a cui venivano dedicate diverse poesie di Raimbaut d'Orange (vicino e cugino di Gui Guerrejat).\nAd Azalais si attribuisce una poesia (senza notazione musicale) formalmente semplice e intrisa di emotivit\u00e0, costituita da 52 versi, ma il testo varia considerevolmente nei diversi manoscritti, facendo supporre che la composizione non fosse stata scritta di getto, ma rimaneggiata in tempi successivi. La poesia allude alla morte nel 1173 di Raimbaut d'Orange ed \u00e8 forse stata composta prima di questa data e successivamente rimaneggiata. Il \"congedo\" sembra menzionare Ermengarda di Narbona (1143\u20131197), una rinomata mecenate della poesia trobadorica.\nCome fa osservare Sakari, la terza strofa della poesia sembra contribuire a una tenzone poetica iniziata da Guilhem de Saint-Leidier che ha per tema la questione se una donna sia o no disonorata allorch\u00e9 prende come amante un uomo pi\u00f9 ricco di lei. Raimbaut d'Orange anche ripropone la disputa nella sua poesia \"A mon vers dirai chanso\". Abbiamo poi un \"partimen\" sulla questione dibattuta tra Dalfi d'Alvernha e Perdigon, e infine una \"tens\u00f3\" tra Guiraut de Bornelh e Alfonso II d'Aragona.\nPoetica.\nEcco la prima strofa della canzone \"Ar em al freg temps vengut\" dedicata al compianto Raimbaut d'Orange"}
{"id": "858373", "revid": "1573940", "url": "https://it.wikipedia.org/wiki?curid=858373", "title": "Contea di Cherokee (Carolina del Sud)", "text": "La contea di Cherokee (in inglese, Cherokee County) \u00e8 una contea dello Stato della Carolina del Sud, negli Stati Uniti. Il nome deriva dalla trib\u00f9 di nativi americani Cherokee. La popolazione al censimento del 2000 era di 52 537 abitanti. Il capoluogo di contea \u00e8 Gaffney.\nGeografia fisica.\nL'U.S. Center Bureau certifica che l'estensione della contea \u00e8 di 1.028,23\u00a0km\u00b2, di cui 1.016\u00a0km\u00b2 composti da terra e i rimanenti 12\u00a0km\u00b2 composti di acqua.\nStoria.\nLa contea \u00e8 stata costituita nel 1897 da parti delle contee di York, Union e Spartanburg."}
{"id": "858376", "revid": "1534511", "url": "https://it.wikipedia.org/wiki?curid=858376", "title": "Sessione", "text": "Sessione, in informatica e telecomunicazioni, \u00e8 un termine che pu\u00f2 essere utilizzato per indicare:\nCon il suo significato di base il termine \u00e8 entrato in questi ambiti intorno agli anni settanta. Si parla di livello di sessione nel caso si parli di modello OSI.\nSessione Web.\nIn inglese, la parola \"sessione\" si riferisce a un periodo di tempo discreto durante il quale viene eseguita un'attivit\u00e0. Una sessione web \u00e8 quindi il tempo che un utente trascorre navigando su un determinato sito web: dal momento in cui arriva sulla prima pagina, al momento in cui lascia il sito.\nUna sessione web \u00e8 costituita da dati o file che sono persistenti durante l'uso di un sito web o di un'applicazione web. Queste risorse sono identificate in modo univoco con un ID di sessione. Il browser dell'utente riceve questo ID all'inizio di una nuova sessione e questo ID viene scambiato durante ogni successiva comunicazione tra il browser e il server.\nUna sessione web include tutte le informazioni che possono essere rilevanti durante la visita dell'utente. A seconda dello scopo del sito Web o dell'applicazione Web, ci\u00f2 pu\u00f2 includere dati come:\nDi solito esiste un limite di tempo massimo per le sessioni web, dopo il quale la sessione scadr\u00e0. Questo limite di tempo massimo dipende dall'attuazione. Ad esempio, le sessioni web in Google Analytics scadono dopo 30 minuti di inattivit\u00e0; l'ulteriore attivit\u00e0 dell'utente verr\u00e0 trattata come una nuova sessione.\nI siti Web e le applicazioni Web con un numero molto elevato di utenti spesso memorizzano nella cache le sessioni Web, in modo che possano essere recuperate in modo pi\u00f9 rapido ed efficiente.\nI vantaggi dell'utilizzo delle sessioni web sono evidenti: le sessioni web consentono al sito web di avere una qualche forma di \"memoria a breve termine\" sull'attivit\u00e0 di un utente.\nDa un lato, non avere alcuna memoria degli utenti sarebbe estremamente scomodo. Se un sito Web di e-commerce non \u00e8 in grado di ricordare le azioni di un utente, ad esempio, gli utenti dovrebbero effettuare ordini di e-commerce tutti in una volta all'interno di una singola azione, invece di memorizzare gli articoli in un carrello della spesa.\nD'altra parte, anche avere una memoria troppo lunga pu\u00f2 essere poco pratico. Ad esempio, se un utente torna su un sito di e-commerce dopo un mese, potrebbe non voler vedere gli stessi articoli nel carrello degli acquisti dell'ultima volta.\nLe sessioni web rappresentano un equilibrio tra questi due estremi. Le sessioni Web a breve termine forniscono ai siti Web e alle applicazioni Web una \"memoria\" sufficiente per creare esperienze utente coinvolgenti e personalizzate nel corso della visita di un utente, senza memorizzare troppe informazioni irrilevanti a lungo termine.\nLe sessioni Web vengono spesso confrontate (e confuse con) i cookie. Sebbene sia i cookie che le sessioni web memorizzino informazioni su un utente, le loro funzioni sono diverse nella pratica.\nI cookie sono file di testo che vengono utilizzati per autenticare e tenere traccia dei visitatori di un sito Web e che vengono memorizzati solo sulla macchina dell'utente. La durata di un cookie \u00e8 in genere molto pi\u00f9 lunga di quella di una sessione web, nell'ordine di mesi o addirittura anni. I cookie sono il modo in cui i siti Web memorizzano le informazioni dell'utente a lungo termine che dovrebbero essere preservate: ad esempio, accedendo automaticamente all'utente quando arriva al sito Web o compilando automaticamente un modulo con i dettagli dell'utente.\nAl contrario, le sessioni web hanno lo scopo di memorizzare informazioni solo sulle attivit\u00e0 pi\u00f9 recenti dell'utente. Le sessioni Web vengono archiviate sul server anzich\u00e9 sul client, il che consente di impedire agli utenti malintenzionati di modificarle. Sia le sessioni web che i cookie possono essere utilizzati in combinazione per tenere traccia del comportamento a lungo e breve termine degli utenti.\nFunzionamento.\nIl ciclo di sessione comprende tre fasi:\nAutenticazione Web, gestione delle sessioni e controllo degli accessi.\nUna sessione Web \u00e8 una sequenza di richieste HTTP di rete e transazioni di risposta associate allo stesso utente. Le applicazioni Web moderne e complesse richiedono la conservazione delle informazioni o dello stato di ciascun utente per la durata di pi\u00f9 richieste. Pertanto, le sessioni forniscono la possibilit\u00e0 di stabilire variabili, come diritti di accesso e impostazioni di localizzazione, che si applicheranno a ogni interazione che un utente ha con l'applicazione web per la durata della sessione.\nLe applicazioni Web possono creare sessioni per tenere traccia degli utenti anonimi dopo la prima richiesta dell'utente. Un esempio potrebbe essere il mantenimento della preferenza della lingua dell'utente. Inoltre, le applicazioni Web utilizzeranno le sessioni una volta che l'utente si \u00e8 autenticato. Ci\u00f2 garantisce la capacit\u00e0 di identificare l'utente su eventuali richieste successive oltre a poter applicare controlli di sicurezza di accesso, accesso autorizzato ai dati privati dell'utente e aumentare l'usabilit\u00e0 dell'applicazione. Pertanto, le attuali applicazioni Web possono fornire funzionalit\u00e0 di sessione sia prima che dopo l'autenticazione.\nUna volta stabilita una sessione autenticata, l'ID sessione (o token) \u00e8 temporaneamente equivalente al metodo di autenticazione pi\u00f9 forte utilizzato dall'applicazione, come nome utente e password, passphrase, password monouso (OTP), certificati digitali basati su client, smartcard o dati biometrici (come impronte digitali o retina oculare).\nHTTP \u00e8 un protocollo senza stato (RFC2616 sezione 5), in cui ogni coppia di richieste e risposte \u00e8 indipendente da altre interazioni web. Pertanto, al fine di introdurre il concetto di sessione, \u00e8 necessario implementare funzionalit\u00e0 di gestione della sessione che colleghino sia i moduli di autenticazione che di controllo di accesso (o autorizzazione) comunemente disponibili nelle applicazioni web:\nID di sessione.\nPer mantenere lo stato autenticato e tenere traccia dei progressi degli utenti all'interno dell'applicazione web, le applicazioni forniscono agli utenti un identificatore di sessione (ID sessione o token) che viene assegnato al momento della creazione della sessione e viene condiviso e scambiato dall'utente e dall'applicazione web per tutta la durata della sessione (viene inviato ad ogni richiesta HTTP). L'ID sessione \u00e8 una coppia codice_1.\nCon l'obiettivo di implementare ID di sessione protetti, la generazione di identificatori (ID o token) deve soddisfare le seguenti propriet\u00e0.\nFingerprinting del nome dell'ID.\nIl nome utilizzato dall'ID di sessione non deve essere estremamente descrittivo n\u00e9 offrire dettagli non necessari sullo scopo e sul significato dell'ID.\nI nomi degli ID di sessione utilizzati dai framework di sviluppo di applicazioni Web pi\u00f9 comuni possono essere facilmente rilevati tramite fingerprint, come codice_2(PHP), codice_3(J2EE), codice_4&amp; codice_5(ColdFusion), codice_6(ASP.NET), ecc. Pertanto, il nome dell'ID di sessione pu\u00f2 rivelare il tecnologie e linguaggi di programmazione utilizzati dall'applicazione web.\nSi consiglia di modificare il nome dell'ID di sessione predefinito del framework di sviluppo Web con un nome generico, ad esempio codice_7.\nLunghezza ID sessione.\nL'ID sessione deve essere sufficientemente lungo da impedire attacchi di forza bruta, in cui un utente malintenzionato pu\u00f2 passare attraverso l'intero intervallo di valori ID e verificare l'esistenza di sessioni valide.\nEntropia (ID sessione).\nL'ID di sessione deve essere imprevedibile (abbastanza casuale) per evitare attacchi di indovinazione, in cui un utente malintenzionato \u00e8 in grado di indovinare o prevedere l'ID di una sessione valida attraverso tecniche di analisi statistica. A tal fine, \u00e8 necessario utilizzare un buon CSPRNG (Cryptographically Secure Pseudorandom Number Generator).\nIl valore dell'ID di sessione deve fornire almeno l'entropia codice_9 (se viene utilizzato un buon PRNG, questo valore \u00e8 stimato essere la met\u00e0 della lunghezza dell'ID di sessione).\nInoltre, un ID di sessione casuale non \u00e8 sufficiente; deve anche essere univoco per evitare ID duplicati. Un ID di sessione casuale non deve gi\u00e0 esistere nello spazio dell'ID di sessione corrente.\nContenuto ID sessione (o valore).\nIl contenuto (o valore) dell'ID di sessione deve essere privo di significato per prevenire attacchi di divulgazione di informazioni, in cui un utente malintenzionato \u00e8 in grado di decodificare il contenuto dell'ID ed estrarre i dettagli dell'utente, della sessione o del funzionamento interno dell'applicazione web.\nL'ID sessione deve essere semplicemente un identificatore sul lato client e il suo valore non deve mai includere informazioni sensibili (o PII).\nIl significato e la logica aziendale o dell'applicazione associata all'ID sessione devono essere archiviati sul lato server e, in particolare, negli oggetti sessione o in un database o repository di gestione delle sessioni.\nLe informazioni memorizzate possono includere indirizzo IP del client, agente utente, e-mail, nome utente, ID utente, ruolo, livello di privilegio, diritti di accesso, preferenze di lingua, ID account, stato corrente, ultimo accesso, timeout di sessione e altre sessioni interne dettagli. Se gli oggetti e le propriet\u00e0 della sessione contengono informazioni sensibili, come i numeri di carta di credito, \u00e8 necessario crittografare e proteggere adeguatamente il repository di gestione della sessione.\nSi consiglia di creare ID di sessione crittograficamente efficaci tramite l'uso di funzioni hash crittografiche come SHA256.\nImplementazione della gestione della sessione.\nL'implementazione della gestione della sessione definisce il meccanismo di scambio che verr\u00e0 utilizzato tra l'utente e l'applicazione Web per condividere e scambiare continuamente l'ID di sessione. Ci sono pi\u00f9 meccanismi disponibili in HTTP per mantenere lo stato della sessione all'interno delle applicazioni web, come i cookie (intestazione HTTP standard), i parametri URL (riscrittura URL - RFC2396), argomenti URL su richieste GET, argomenti del corpo su richieste POST, come campi modulo nascosti (Moduli HTML) o intestazioni HTTP proprietarie.\nIl meccanismo di scambio dell'ID di sessione preferito dovrebbe consentire la definizione di propriet\u00e0 avanzate del token, come la data e l'ora di scadenza del token o vincoli di utilizzo granulari. Questo \u00e8 uno dei motivi per cui i cookie (RFC 2109 e 2965 e 6265) sono uno dei meccanismi di scambio dell'ID di sessione pi\u00f9 ampiamente utilizzati, offrendo funzionalit\u00e0 avanzate non disponibili in altri metodi.\nL'utilizzo di specifici meccanismi di scambio dell'ID di sessione, come quelli in cui l'ID \u00e8 incluso nell'URL, potrebbe rivelare l'ID di sessione (nei collegamenti e nei registri Web, nella cronologia e nei segnalibri del browser Web, nell'intestazione del referer o nei motori di ricerca), nonch\u00e9 facilitare altri attacchi, come la manipolazione dell'ID o attacchi di fissazione della sessione.\nImplementazioni di gestione delle sessioni integrate.\nI framework di sviluppo Web, come J2EE, ASP.NET, PHP e altri, forniscono le proprie funzionalit\u00e0 di gestione delle sessioni e l'implementazione associata. Si consiglia di utilizzare questi framework incorporati anzich\u00e9 crearne uno fatto in casa da zero, poich\u00e9 vengono utilizzati in tutto il mondo su pi\u00f9 ambienti Web e sono stati testati dalle comunit\u00e0 di sviluppo e sicurezza delle applicazioni Web nel tempo.\nTuttavia, tieni presente che questi framework hanno anche presentato vulnerabilit\u00e0 e punti deboli in passato, quindi \u00e8 sempre consigliabile utilizzare l'ultima versione disponibile, che potenzialmente risolve tutte le vulnerabilit\u00e0 note, nonch\u00e9 rivedere e modificare la configurazione predefinita per migliorare la sua sicurezza seguendo le raccomandazioni descritte in questo documento.\nLe capacit\u00e0 di archiviazione o il repository utilizzato dal meccanismo di gestione delle sessioni per salvare temporaneamente gli ID di sessione devono essere protetti, proteggendo gli ID di sessione dalla divulgazione accidentale locale o remota o dall'accesso non autorizzato.\nMeccanismi di scambio degli ID di sessione utilizzati e accettati.\nUn'applicazione web dovrebbe utilizzare i cookie per la gestione dello scambio di ID di sessione. Se un utente invia un ID di sessione tramite un meccanismo di scambio diverso, come un parametro URL, l'applicazione Web dovrebbe evitare di accettarlo come parte di una strategia difensiva per interrompere la fissazione della sessione.\nProtezione a livello di trasporto.\nAl fine di proteggere lo scambio di ID di sessione da intercettazioni attive e divulgazioni passive nel traffico di rete, \u00e8 essenziale utilizzare una connessione HTTPS (TLS) crittografata per l'intera sessione web, non solo per il processo di autenticazione in cui vengono scambiate le credenziali dell'utente.\nInoltre, l'attributo codice_11 cookie deve essere utilizzato per garantire che l'ID di sessione venga scambiato solo tramite un canale crittografato. L'utilizzo di un canale di comunicazione crittografato protegge anche la sessione da alcuni attacchi di fissazione della sessione in cui l'attaccante \u00e8 in grado di intercettare e manipolare il traffico web per iniettare (o correggere) l'ID di sessione sul browser web della vittima.\nLa seguente serie di best practice si concentra sulla protezione dell'ID di sessione (in particolare quando vengono utilizzati i cookie) e aiuta con l'integrazione di HTTPS all'interno dell'applicazione web:\nVedere il foglio illustrativo della protezione del livello di trasporto OWASP per una guida pi\u00f9 generale sull'implementazione sicura di TLS.\n\u00c8 importante sottolineare che TLS non protegge dalla previsione dell'ID di sessione, dalla forza bruta, dalla manomissione o dalla correzione sul lato client; tuttavia, fornisce una protezione efficace contro un utente malintenzionato che intercetta o ruba ID di sessione tramite un attacco man in the middle.\nCookies.\nIl meccanismo di scambio dell'ID di sessione basato sui cookie fornisce pi\u00f9 funzionalit\u00e0 di sicurezza sotto forma di attributi dei cookie che possono essere utilizzati per proteggere lo scambio dell'ID di sessione:\nAttributo sicuro.\nL'attributo cookie codice_11 indica ai browser Web di inviare il cookie solo tramite una connessione HTTPS (SSL/TLS) crittografata. Questo meccanismo di protezione della sessione \u00e8 obbligatorio per impedire la divulgazione dell'ID di sessione tramite attacchi MitM (Man-in-the-Middle). Assicura che un utente malintenzionato non possa semplicemente acquisire l'ID di sessione dal traffico del browser web.\nForzare l'applicazione Web a utilizzare solo HTTPS per la sua comunicazione (anche quando la porta TCP/80, HTTP, \u00e8 chiusa nell'host dell'applicazione Web) non protegge dalla divulgazione dell'ID di sessione se il cookie codice_11 non \u00e8 stato impostato: il browser Web pu\u00f2 essere ingannato per rivelare l'ID di sessione su una connessione HTTP non crittografata. L'aggressore pu\u00f2 intercettare e manipolare il traffico dell'utente vittima e iniettare un riferimento HTTP non crittografato all'applicazione Web che costringer\u00e0 il browser Web a inviare l'ID di sessione in chiaro.\nAttributo HttpOnly.\nL'attributo cookie codice_14 indica ai browser Web di non consentire agli script (ad esempio JavaScript o VBscript) la possibilit\u00e0 di accedere ai cookie tramite l'oggetto document.cookie DOM. Questa protezione dell'ID di sessione \u00e8 obbligatoria per impedire il furto dell'ID di sessione tramite attacchi XSS. Tuttavia, se un attacco XSS \u00e8 combinato con un attacco CSRF, le richieste inviate all'applicazione web includeranno il cookie di sessione, poich\u00e9 il browser include sempre i cookie quando invia le richieste. Il cookiecodice_14 protegge solo la riservatezza del cookie; l'attaccante non pu\u00f2 utilizzarlo offline, al di fuori del contesto di un attacco XSS.\nAttributo SameSite.\nSameSite consente a un server di definire un attributo di cookie rendendo impossibile al browser inviare questo cookie insieme a richieste cross-site. L'obiettivo principale \u00e8 mitigare il rischio di fuga di informazioni tra le origini e fornire una certa protezione contro gli attacchi di falsificazione delle richieste tra siti.\nAttributi di dominio e percorso.\nL'attributo cookie codice_16 indica ai browser Web di inviare il cookie solo al dominio specificato e a tutti i sottodomini. Se l'attributo non \u00e8 impostato, per impostazione predefinita il cookie verr\u00e0 inviato solo al server di origine. L'attributo cookiecodice_17 indica ai browser Web di inviare il cookie solo alla directory o alle sottodirectory specificate (o percorsi o risorse) all'interno dell'applicazione Web. Se l'attributo non \u00e8 impostato, per impostazione predefinita il cookie verr\u00e0 inviato solo per la directory (o percorso) della risorsa richiesta e l'impostazione del cookie.\nSi consiglia di utilizzare un ambito ristretto o limitato per questi due attributi. In questo modo, l'attributo codice_16 non dovrebbe essere impostato (limitando il cookie solo al server di origine) e l'attributo codice_17 dovrebbe essere impostato il pi\u00f9 restrittivo possibile al percorso dell'applicazione web che utilizza l'ID di sessione.\nL'impostazione dell'attributo codice_16 su un valore troppo permissivo, ad esempio codice_21consente a un utente malintenzionato di lanciare attacchi agli ID di sessione tra diversi host e applicazioni Web appartenenti allo stesso dominio, noti come cookie cross-sottodominio. Ad esempio, le vulnerabilit\u00e0 in codice_22potrebbero consentire a un utente malintenzionato di ottenere l'accesso agli ID di sessione da codice_23.\nInoltre, si consiglia di non mischiare applicazioni web di diversi livelli di sicurezza sullo stesso dominio. Le vulnerabilit\u00e0 in una delle applicazioni Web consentirebbero a un utente malintenzionato di impostare l'ID di sessione per un'applicazione Web diversa sullo stesso dominio utilizzando un attributo codice_16 permissivo (come codice_21) che \u00e8 una tecnica che pu\u00f2 essere utilizzata negli attacchi di correzione della sessione.\nSebbene l'attributo codice_17 consenta l'isolamento degli ID di sessione tra diverse applicazioni Web utilizzando percorsi diversi sullo stesso host, si consiglia vivamente di non eseguire applicazioni Web diverse (soprattutto da diversi livelli di sicurezza o ambiti) sullo stesso host. Altri metodi possono essere utilizzati da queste applicazioni per accedere agli ID di sessione, come l'oggetto codice_27. Inoltre, qualsiasi applicazione web pu\u00f2 impostare cookie per qualsiasi percorso su quell'host.\nI cookie sono vulnerabili agli attacchi di spoofing DNS, in cui un utente malintenzionato pu\u00f2 manipolare la risoluzione DNS per forzare il browser Web a rivelare l'ID di sessione per un determinato host o dominio.\nAttributi Expire e Max-Age.\nI meccanismi di gestione della sessione basati sui cookie possono utilizzare due tipi di cookie, cookie non persistenti (o di sessione) e cookie persistenti. Se un cookie presenta il codice_28(che ha la preferenza su codice_29) o gli attributi codice_29, verr\u00e0 considerato un cookie persistente e verr\u00e0 memorizzato su disco dal browser Web in base alla data di scadenza.\nIn genere, le funzionalit\u00e0 di gestione della sessione per tenere traccia degli utenti dopo l'autenticazione fanno uso di cookie non persistenti. In questo modo la sessione scompare dal client se l'istanza del browser Web corrente viene chiusa. Pertanto, si consiglia vivamente di utilizzare cookie non persistenti per scopi di gestione della sessione, in modo che l'ID di sessione non rimanga nella cache del client Web per lunghi periodi di tempo, da cui un utente malintenzionato pu\u00f2 ottenerlo.\nAPI di archiviazione Web HTML5.\nIl Web Hypertext Application Technology Working Group (WHATWG) descrive le API di archiviazione Web HTML5 codice_31e codice_32, come meccanismi per l'archiviazione di coppie nome-valore lato client. A differenza dei cookie HTTP, i contenuti codice_31e codice_32non vengono condivisi automaticamente all'interno delle richieste o risposte dal browser e vengono utilizzati per l'archiviazione dei dati lato client.\nL'API localStorage.\nScopo.\nI dati memorizzati utilizzando l' codice_31API sono accessibili dalle pagine caricate dalla stessa origine, definita come scheme (codice_36), host (codice_21), port (codice_38) e domain/realm (codice_21). Ci\u00f2 fornisce un accesso simile a questi dati come si otterrebbe utilizzando il flagcodice_40 su un cookie, il che significa che i dati memorizzati da codice_41non possono essere recuperati tramite codice_42. A causa del potenziale accesso simultaneo da finestre/thread separati, i dati archiviati utilizzando codice_31potrebbero essere soggetti a problemi di accesso condiviso (come le race condition) e dovrebbero essere considerati non bloccanti (Web Storage API Spec).\nDurata.\nI dati archiviati utilizzando l'API codice_31vengono conservati durante le sessioni di navigazione, estendendo il periodo di tempo in cui possono essere accessibili ad altri utenti del sistema.\nAccesso offline.\nGli standard non richiedono che i dati codice_31siano crittografati a riposo, il che significa che potrebbe essere possibile accedere direttamente a questi dati dal disco.\nCaso d'uso.\nWHATWG suggerisce l'uso di codice_31per i dati a cui \u00e8 necessario accedere attraverso finestre o schede, su pi\u00f9 sessioni e dove potrebbe essere necessario archiviare grandi volumi di dati (multi-megabyte) per motivi di prestazioni.\nL'API sessionStorage.\nScopo.\nL'API codice_32memorizza i dati all'interno del contesto della finestra da cui \u00e8 stata chiamata, il che significa che la scheda 1 non pu\u00f2 accedere ai dati archiviati dalla scheda 2. Inoltre, come l'API codice_31, i dati archiviati utilizzando l'API codice_32 sono accessibili dalle pagine caricate dalla stessa origine, che \u00e8 definito come scheme (codice_36), host (codice_21), port (codice_38) e domain/realm (codice_21). Ci\u00f2 fornisce un accesso simile a questi dati come si otterrebbe utilizzando il flagcodice_40 su un cookie, il che significa che i dati memorizzati da codice_41non possono essere recuperati tramite codice_42.\nDurata.\nL'API codice_32 memorizza i dati solo per la durata della sessione di navigazione corrente. Una volta chiusa la scheda, i dati non sono pi\u00f9 recuperabili. Ci\u00f2 non impedisce necessariamente l'accesso, nel caso in cui una scheda del browser venga riutilizzata o lasciata aperta. I dati possono anche persistere in memoria fino a un evento di garbage collection.\nAccesso offline.\nGli standard non richiedono che i dati codice_32 siano crittografati a riposo, il che significa che potrebbe essere possibile accedere direttamente a questi dati dal disco.\nCaso d'uso.\nWHATWG suggerisce l'uso di codice_32per i dati rilevanti per un'istanza di un flusso di lavoro, come i dettagli per la prenotazione di un biglietto, ma in cui \u00e8 possibile eseguire pi\u00f9 flussi di lavoro contemporaneamente in altre schede. La natura del vincolo di finestra/scheda manterr\u00e0 i dati dalla perdita tra i flussi di lavoro in schede separate.\nRischi per la sicurezza.\nIn generale, i dati protetti o sensibili non devono essere archiviati in modo persistente negli archivi dati del browser poich\u00e9 ci\u00f2 potrebbe consentire la fuga di informazioni sui sistemi condivisi. Poich\u00e9 i meccanismi di archiviazione Web sono API, ci\u00f2 consente anche l'accesso da script iniettati, rendendolo meno sicuro dei cookie con il flagcodice_60 applicato. Sebbene sia possibile archiviare dati specifici del flusso di lavoro codice_32per utilizzarli in quella scheda/finestra specifica durante i ricaricamenti, le API di archiviazione Web dovrebbero essere trattate come archiviazione non sicura. Per questo motivo, se una soluzione aziendale richiede l'uso di codice_31ocodice_32per archiviare dati sensibili, una tale soluzione dovrebbe crittografare i dati e applicare protezioni di riproduzione. A causa della possibilit\u00e0 di accedere alle API di archiviazione Web tramite un attacco XSS, gli identificatori di sessione devono essere archiviati utilizzando cookie non persistenti, con i flag appropriati per proteggere da problemi di accesso non sicuro (codice_11), XSS (codice_14) e CSRF (codice_66).\nWeb Workers.\nI Web Worker eseguono il codice JavaScript in un contesto globale separato da quello della finestra corrente. Esiste un canale di comunicazione con la finestra di esecuzione principale, che viene chiamato codice_67.\nCaso d'uso.\nI web worker sono un'alternativa per l'archiviazione del browser dei segreti (di sessione) quando la persistenza dell'archiviazione durante l'aggiornamento della pagina non \u00e8 un requisito. Affinch\u00e9 i Web Worker forniscano l'archiviazione sicura del browser, qualsiasi codice che richiede il segreto dovrebbe esistere all'interno del Web Worker e il segreto non dovrebbe mai essere trasmesso al contesto della finestra principale.\nL'archiviazione dei segreti nella memoria di un Web Worker offre le stesse garanzie di sicurezza di un cookie HttpOnly: la riservatezza del segreto \u00e8 protetta. Tuttavia, un attacco XSS pu\u00f2 essere utilizzato per inviare messaggi al Web Worker per eseguire un'operazione che richiede il segreto. Il Web Worker restituir\u00e0 il risultato dell'operazione al thread di esecuzione principale.\nIl vantaggio di un'implementazione di Web Worker rispetto a un cookie HttpOnly \u00e8 che un Web Worker consente ad un codice JavaScript isolato di accedere al segreto; un cookie HttpOnly non \u00e8 accessibile a nessun JavaScript. Se il codice JavaScript frontend richiede l'accesso al segreto, l'implementazione del Web Worker \u00e8 l'unica opzione di archiviazione del browser che preserva la riservatezza del segreto.\nCiclo di vita dell'ID sessione.\nGestione dell'ID sessione come qualsiasi altro input utente.\nGli ID sessione devono essere considerati non attendibili, come qualsiasi altro input utente elaborato dall'applicazione Web, e devono essere accuratamente convalidati e verificati. A seconda del meccanismo di gestione della sessione utilizzato, l'ID di sessione verr\u00e0 ricevuto in un parametro GET o POST, nell'URL o in un'intestazione HTTP (ad esempio i cookie). Se le applicazioni Web non convalidano e filtrano i valori ID di sessione non validi prima di elaborarle, possono essere potenzialmente utilizzate per sfruttare altre vulnerabilit\u00e0 Web, come SQL injection se gli ID di sessione sono archiviati su un database relazionale o XSS persistente se gli ID di sessione vengono memorizzati e riflessi in seguito dall'applicazione web.\nRinnova l'ID sessione dopo qualsiasi modifica del livello di privilegio.\nL'ID sessione deve essere rinnovato o rigenerato dall'applicazione Web dopo qualsiasi modifica del livello di privilegio all'interno della sessione utente associata. Lo scenario pi\u00f9 comune in cui la rigenerazione dell'ID di sessione \u00e8 obbligatoria \u00e8 durante il processo di autenticazione, poich\u00e9 il livello di privilegio dell'utente passa dallo stato non autenticato (o anonimo) allo stato autenticato. \u00c8 inoltre necessario considerare altri scenari comuni, come le modifiche alla password, le modifiche alle autorizzazioni o il passaggio da un ruolo utente normale a un ruolo di amministratore all'interno dell'applicazione Web. Per tutte queste pagine critiche dell'applicazione Web, gli ID di sessione precedenti devono essere ignorati, un nuovo ID di sessione deve essere assegnato a ogni nuova richiesta ricevuta per la risorsa critica e l'ID di sessione precedente o precedente deve essere distrutto.\nI framework di sviluppo web pi\u00f9 comuni forniscono funzioni e metodi di sessione per rinnovare l'ID di sessione, come codice_68&amp; codice_69(J2EE), codice_70&amp; codice_71(ASP.NET) o codice_72&amp; codice_73(PHP).\nLa rigenerazione dell'ID di sessione \u00e8 obbligatoria per prevenire attacchi di fissazione della sessione, in cui un utente malintenzionato imposta l'ID di sessione sul browser Web dell'utente della vittima invece di raccogliere l'ID di sessione della vittima, come nella maggior parte degli altri attacchi basati sulla sessione, e indipendentemente dall'utilizzo di HTTP o HTTPS. Questa protezione mitiga l'impatto di altre vulnerabilit\u00e0 basate sul Web che possono essere utilizzate anche per lanciare attacchi di correzione della sessione, come la suddivisione della risposta HTTP o XSS.\nUna raccomandazione complementare \u00e8 quella di utilizzare un ID di sessione o un nome token (o un set di ID di sessione) diversi prima e dopo l'autenticazione, in modo che l'applicazione Web possa tenere traccia degli utenti anonimi e degli utenti autenticati senza il rischio di esporre o legare la sessione dell'utente tra entrambi gli stati.\nConsiderazioni sull'utilizzo di pi\u00f9 cookie.\nSe l'applicazione Web utilizza i cookie come meccanismo di scambio dell'ID di sessione e pi\u00f9 cookie sono impostati per una determinata sessione, l'applicazione Web deve verificare tutti i cookie (e applicare le relazioni tra di essi) prima di consentire l'accesso alla sessione dell'utente.\n\u00c8 molto comune per le applicazioni Web impostare una pre-autenticazione del cookie utente su HTTP per tenere traccia degli utenti non autenticati (o anonimi). Una volta che l'utente si autentica nell'applicazione Web, un nuovo cookie sicuro post-autenticazione viene impostato su HTTPS e viene stabilita un'associazione tra entrambi i cookie e la sessione utente. Se l'applicazione web non verifica entrambi i cookie per le sessioni autenticate, un utente malintenzionato pu\u00f2 utilizzare il cookie non protetto di pre-autenticazione per ottenere l'accesso alla sessione dell'utente autenticato.\nLe applicazioni Web dovrebbero cercare di evitare lo stesso nome di cookie per diversi percorsi o ambiti di dominio all'interno della stessa applicazione Web, poich\u00e9 ci\u00f2 aumenta la complessit\u00e0 della soluzione e potenzialmente introduce problemi di scoping.\nScadenza della sessione.\nPer ridurre al minimo il periodo di tempo in cui un utente malintenzionato pu\u00f2 lanciare attacchi su sessioni attive e dirottarle, \u00e8 obbligatorio impostare i timeout di scadenza per ogni sessione, stabilendo per quanto tempo una sessione rimarr\u00e0 attiva. Una scadenza insufficiente della sessione da parte dell'applicazione web aumenta l'esposizione di altri attacchi basati sulla sessione, poich\u00e9 per poter riutilizzare un ID di sessione valido e dirottare la sessione associata, l'aggressore deve essere ancora attivo.\nMinore \u00e8 l'intervallo di sessione, minore \u00e8 il tempo a disposizione di un utente malintenzionato per utilizzare l'ID di sessione valido. I valori di timeout di scadenza della sessione devono essere impostati in base allo scopo e alla natura dell'applicazione Web e bilanciare sicurezza e usabilit\u00e0, in modo che l'utente possa completare comodamente le operazioni all'interno dell'applicazione Web senza che la sua sessione scada frequentemente.\nEntrambi i valori di inattivit\u00e0 e di timeout assoluto dipendono fortemente dalla criticit\u00e0 dell'applicazione Web e dei suoi dati. Gli intervalli di timeout di inattivit\u00e0 comuni sono 2-5 minuti per applicazioni di alto valore e 15-30 minuti per applicazioni a basso rischio. I timeout assoluti dipendono da quanto tempo un utente utilizza normalmente l'applicazione. Se l'applicazione \u00e8 destinata all'uso da parte di un impiegato per un'intera giornata, un intervallo di timeout assoluto appropriato potrebbe essere compreso tra 4 e 8 ore.\nQuando una sessione scade, l'applicazione web deve intraprendere azioni attive per invalidare la sessione su entrambi i lati, client e server. Quest'ultimo \u00e8 il pi\u00f9 rilevante e obbligatorio dal punto di vista della sicurezza.\nPer la maggior parte dei meccanismi di scambio di sessioni, le azioni lato client per invalidare l'ID di sessione si basano sulla cancellazione del valore del token. Ad esempio, per invalidare un cookie si consiglia di fornire un valore vuoto (o non valido) per l'ID di sessione e impostare l'attributo codice_29(o codice_28) su una data passata (nel caso in cui venga utilizzato un cookie persistente):codice_76\nAl fine di chiudere e invalidare la sessione lato server, \u00e8 obbligatorio che l'applicazione web intraprenda azioni attive quando la sessione scade, o l'utente si disconnette attivamente, utilizzando le funzioni e le modalit\u00e0 offerte dai meccanismi di gestione della sessione, quali come codice_69(J2EE), codice_70(ASP.NET) o codice_79(PHP).\nScadenza automatica della sessione.\nTimeout di inattivit\u00e0.\nTutte le sessioni dovrebbero implementare un timeout di inattivit\u00e0 o inattivit\u00e0. Questo timeout definisce la quantit\u00e0 di tempo in cui una sessione rimarr\u00e0 attiva nel caso in cui non vi siano attivit\u00e0 nella sessione, chiudendo e invalidando la sessione dopo il periodo di inattivit\u00e0 definito dall'ultima richiesta HTTP ricevuta dall'applicazione Web per un determinato ID di sessione.\nIl timeout di inattivit\u00e0 limita le possibilit\u00e0 che un utente malintenzionato abbia di indovinare e utilizzare un ID di sessione valido di un altro utente. Tuttavia, se l'aggressore \u00e8 in grado di dirottare una determinata sessione, il timeout di inattivit\u00e0 non limita le azioni dell'aggressore, poich\u00e9 pu\u00f2 generare periodicamente attivit\u00e0 sulla sessione per mantenerla attiva per periodi di tempo pi\u00f9 lunghi.\nLa gestione e la scadenza del timeout della sessione devono essere applicate sul lato server. Se il client viene utilizzato per imporre il timeout della sessione, ad esempio utilizzando il token di sessione o altri parametri del client per tenere traccia dei riferimenti temporali (ad esempio il numero di minuti dall'ora di accesso), un utente malintenzionato potrebbe manipolarli per estendere la durata della sessione.\nTimeout assoluto.\nTutte le sessioni dovrebbero implementare un timeout assoluto, indipendentemente dall'attivit\u00e0 della sessione. Questo timeout definisce la quantit\u00e0 massima di tempo in cui una sessione pu\u00f2 essere attiva, chiudendo e invalidando la sessione dopo il periodo assoluto definito da quando la sessione data \u00e8 stata inizialmente creata dall'applicazione web. Dopo aver invalidato la sessione, l'utente \u00e8 costretto a (ri) autenticarsi nuovamente nell'applicazione web e stabilire una nuova sessione.\nLa sessione assoluta limita la quantit\u00e0 di tempo che un utente malintenzionato pu\u00f2 utilizzare una sessione dirottata e impersonare l'utente vittima.\nTimeout rinnovo.\nIn alternativa, l'applicazione web pu\u00f2 implementare un timeout di rinnovo aggiuntivo dopo il quale l'ID di sessione viene automaticamente rinnovato, a met\u00e0 della sessione utente, e indipendentemente dall'attivit\u00e0 della sessione e, quindi, dal timeout di inattivit\u00e0.\nDopo un determinato periodo di tempo dalla creazione iniziale della sessione, l'applicazione Web pu\u00f2 rigenerare un nuovo ID per la sessione utente e provare a impostarlo o rinnovarlo sul client. Il valore dell'ID di sessione precedente sarebbe ancora valido per un po' 'di tempo, adattando un intervallo di sicurezza, prima che il client sia a conoscenza del nuovo ID e inizi a usarlo. A quel punto, quando il client passa al nuovo ID all'interno della sessione corrente, l'applicazione invalida l'ID precedente.\nQuesto scenario riduce al minimo la quantit\u00e0 di tempo in cui un determinato valore di ID sessione, potenzialmente ottenuto da un utente malintenzionato, pu\u00f2 essere riutilizzato per dirottare la sessione dell'utente, anche quando la sessione dell'utente vittima \u00e8 ancora attiva. La sessione utente rimane attiva e aperta sul client legittimo, sebbene il valore dell'ID di sessione associato venga rinnovato periodicamente in modo trasparente durante la durata della sessione, ogni volta che scade il timeout di rinnovo. Pertanto, il timeout di rinnovo integra i timeout di inattivit\u00e0 e assoluti, specialmente quando il valore di timeout assoluto si estende in modo significativo nel tempo (ad esempio, \u00e8 un requisito dell'applicazione mantenere aperte le sessioni utente per lunghi periodi di tempo).\nA seconda dell'implementazione, potenzialmente potrebbe esserci una condizione di competizione in cui l'attaccante con un ID di sessione precedente ancora valido invia una richiesta prima dell'utente vittima, subito dopo che il timeout di rinnovo \u00e8 appena scaduto, e ottiene prima il valore per l'ID di sessione rinnovato. Almeno in questo scenario, l'utente vittima potrebbe essere a conoscenza dell'attacco poich\u00e9 la sua sessione verr\u00e0 interrotta improvvisamente perch\u00e9 il suo ID di sessione associato non \u00e8 pi\u00f9 valido.\nScadenza manuale della sessione.\nLe applicazioni Web dovrebbero fornire meccanismi che consentano agli utenti sensibili alla sicurezza di chiudere attivamente la propria sessione una volta terminato di utilizzare l'applicazione Web.\nPulsante di disconnessione.\nLe applicazioni Web devono fornire un pulsante di disconnessione (disconnessione, uscita o chiusura sessione) visibile e facilmente accessibile, disponibile nell'intestazione o nel menu dell'applicazione Web e raggiungibile da ogni risorsa e pagina dell'applicazione Web, in modo che l'utente possa chiudere manualmente la sessione all'indirizzo in qualsiasi momento. Come descritto nella sezione \"Session_Expiration\", l'applicazione web deve invalidare la sessione almeno sul lato server.\nNOTA: Sfortunatamente, non tutte le applicazioni Web facilitano agli utenti la chiusura della sessione corrente. Pertanto, i miglioramenti sul lato client consentono agli utenti coscienziosi di proteggere le proprie sessioni aiutando a chiuderle diligentemente.\nCaching dei contenuti web.\nAnche dopo la chiusura della sessione, potrebbe essere possibile accedere ai dati privati o sensibili scambiati all'interno della sessione tramite la cache del browser web. Pertanto, le applicazioni Web devono utilizzare direttive di cache restrittive per tutto il traffico Web scambiato tramite HTTP e HTTPS, come le intestazioni codice_80e codice_81HTTP e/o tag META equivalenti su tutte o (almeno) le pagine Web sensibili.\nIndipendentemente dalla politica della cache definita dall'applicazione Web, se \u00e8 consentito il caching dei contenuti dell'applicazione Web, gli ID di sessione non devono mai essere memorizzati nella cache, quindi si consiglia vivamente di utilizzare la direttiva codice_82, per consentire ai client Web di memorizzare nella cache tutto tranne l'ID di sessione.\nDifese aggiuntive lato client per la gestione delle sessioni.\nLe applicazioni Web possono integrare le difese di gestione delle sessioni descritte in precedenza con contromisure aggiuntive sul lato client. Le protezioni lato client, in genere sotto forma di controlli e verifiche JavaScript, non sono a prova di proiettile e possono essere facilmente sconfitte da un aggressore esperto, ma possono introdurre un altro livello di difesa che deve essere aggirato dagli intrusi.\nTimeout di accesso iniziale.\nLe applicazioni Web possono utilizzare il codice JavaScript nella pagina di accesso per valutare e misurare il tempo trascorso da quando la pagina \u00e8 stata caricata e \u00e8 stato concesso un ID di sessione. Se viene tentato un tentativo di accesso dopo un determinato periodo di tempo, il codice client pu\u00f2 notificare all'utente che \u00e8 trascorso il tempo massimo per l'accesso e ricaricare la pagina di accesso, recuperando cos\u00ec un nuovo ID di sessione.\nQuesto meccanismo di protezione aggiuntivo cerca di forzare il rinnovo della pre-autenticazione dell'ID di sessione, evitando scenari in cui un ID di sessione precedentemente utilizzato (o impostato manualmente) viene riutilizzato dalla vittima successiva utilizzando lo stesso computer, ad esempio, negli attacchi di correzione della sessione.\nForza la disconnessione dalla sessione sugli eventi di chiusura della finestra del browser web.\nLe applicazioni Web possono utilizzare il codice JavaScript per acquisire tutte le schede del browser Web o gli eventi di chiusura (o anche indietro) della finestra e intraprendere le azioni appropriate per chiudere la sessione corrente prima di chiudere il browser Web, emulando che l'utente ha chiuso manualmente la sessione tramite il logout pulsante.\nDisattiva le sessioni a campi incrociati del browser Web.\nLe applicazioni Web possono utilizzare il codice JavaScript una volta che l'utente ha effettuato l'accesso e una sessione \u00e8 stata stabilita per forzare l'utente a eseguire nuovamente l'autenticazione se una nuova scheda o finestra del browser Web viene aperta per la stessa applicazione Web. L'applicazione Web non desidera consentire a pi\u00f9 schede o finestre del browser Web di condividere la stessa sessione. Pertanto, l'applicazione tenta di forzare il browser Web a non condividere lo stesso ID di sessione contemporaneamente tra di loro.\nDisconnessione automatica del client.\nIl codice JavaScript pu\u00f2 essere utilizzato dall'applicazione Web in tutte le pagine (o critiche) per disconnettersi automaticamente dalle sessioni client allo scadere del timeout di inattivit\u00e0, ad esempio reindirizzando l'utente alla pagina di logout (la stessa risorsa utilizzata dal pulsante di logout menzionato in precedenza).\nIl vantaggio di migliorare la funzionalit\u00e0 di timeout di inattivit\u00e0 lato server con codice lato client \u00e8 che l'utente pu\u00f2 vedere che la sessione \u00e8 terminata per inattivit\u00e0, o pu\u00f2 anche essere avvisato in anticipo che la sessione sta per scadere tramite un conto alla rovescia e messaggi di avviso. Questo approccio intuitivo aiuta a evitare la perdita di lavoro nelle pagine Web che richiedono dati di input estesi a causa di sessioni scadute lato server.\nRilevamento degli attacchi di sessione.\nIndovinare ID sessione e rilevamento della forza bruta.\nSe un utente malintenzionato tenta di indovinare o forzare un ID di sessione valido, deve avviare pi\u00f9 richieste sequenziali contro l'applicazione Web di destinazione utilizzando ID di sessione diversi da un singolo (o set di) indirizzi IP. Inoltre, se un utente malintenzionato cerca di analizzare la prevedibilit\u00e0 dell'ID di sessione (ad esempio utilizzando l'analisi statistica), deve lanciare pi\u00f9 richieste sequenziali da un singolo (o insieme di) indirizzi IP contro l'applicazione web di destinazione per raccogliere nuovi validi ID di sessione.\nLe applicazioni Web devono essere in grado di rilevare entrambi gli scenari in base al numero di tentativi di raccogliere (o utilizzare) ID di sessione diversi e avvisare e/o bloccare gli indirizzi IP offensivi.\nRilevamento delle anomalie dell'ID di sessione.\nLe applicazioni Web dovrebbero concentrarsi sul rilevamento delle anomalie associate all'ID di sessione, come la sua manipolazione. Il progetto OWASP AppSensor fornisce un framework e una metodologia per implementare funzionalit\u00e0 di rilevamento delle intrusioni integrate all'interno di applicazioni Web incentrate sul rilevamento di anomalie e comportamenti imprevisti, sotto forma di punti di rilevamento e azioni di risposta. Invece di utilizzare livelli di protezione esterni, a volte i dettagli della logica di business e l'intelligence avanzata sono disponibili solo dall'interno dell'applicazione Web, dove \u00e8 possibile stabilire pi\u00f9 punti di rilevamento relativi alla sessione, ad esempio quando un cookie esistente viene modificato o eliminato, un nuovo cookie viene aggiunto, l'ID di sessione di un altro utente viene riutilizzato o quando la posizione dell'utente o l'agente utente cambia durante una sessione.\nAssociazione dell'ID sessione ad altre propriet\u00e0 utente.\nCon l'obiettivo di rilevare (e, in alcuni scenari, proteggere da) comportamenti scorretti dell'utente e dirottamento della sessione, si consiglia vivamente di associare l'ID di sessione ad altre propriet\u00e0 utente o client, come l'indirizzo IP del client, utente-agente o client certificato digitale basato su. Se l'applicazione Web rileva qualsiasi cambiamento o anomalia tra queste diverse propriet\u00e0 nel mezzo di una sessione stabilita, questo \u00e8 un ottimo indicatore della manipolazione della sessione e dei tentativi di dirottamento e questo semplice fatto pu\u00f2 essere utilizzato per avvisare e/o terminare la sessione sospetta.\nSebbene queste propriet\u00e0 non possano essere utilizzate dalle applicazioni Web per difendersi in modo affidabile dagli attacchi di sessione, aumentano notevolmente le capacit\u00e0 di rilevamento (e protezione) delle applicazioni Web. Tuttavia, un utente malintenzionato esperto pu\u00f2 aggirare questi controlli riutilizzando lo stesso indirizzo IP assegnato all'utente vittima condividendo la stessa rete (molto comune negli ambienti NAT, come gli hotspot Wi-Fi) o utilizzando lo stesso proxy Web in uscita (molto comune in ambienti aziendali) o modificando manualmente il suo agente utente in modo che appaia esattamente come fanno gli utenti vittima.\nCiclo di vita delle sessioni di registrazione: monitoraggio della creazione, dell'utilizzo e della distruzione degli ID di sessione.\nLe applicazioni Web dovrebbero aumentare le loro capacit\u00e0 di registrazione includendo informazioni riguardanti l'intero ciclo di vita delle sessioni. In particolare, si consiglia di registrare gli eventi relativi alla sessione, come la creazione, il rinnovo e la distruzione degli ID di sessione, nonch\u00e9 i dettagli sul suo utilizzo durante le operazioni di login e logout, le modifiche del livello di privilegio all'interno della sessione, la scadenza del timeout, la sessione non valida attivit\u00e0 (se rilevate) e operazioni aziendali critiche durante la sessione.\nI dettagli del registro potrebbero includere un timestamp, indirizzo IP di origine, risorsa di destinazione Web richiesta (e coinvolta in un'operazione di sessione), intestazioni HTTP (inclusi User-Agent e Referer), parametri GET e POST, codici e messaggi di errore, nome utente (o ID utente), pi\u00f9 l'ID di sessione (cookie, URL, GET, POST...).\nI dati sensibili come l'ID di sessione non devono essere inclusi nei registri al fine di proteggere i registri di sessione dalla divulgazione locale o remota dell'ID di sessione o da accessi non autorizzati. Tuttavia, \u00e8 necessario registrare un certo tipo di informazioni specifiche della sessione per correlare le voci di registro a sessioni specifiche. Si consiglia di registrare un hash salato dell'ID di sessione invece dell'ID di sessione stesso per consentire la correlazione del registro specifica della sessione senza esporre l'ID di sessione.\nIn particolare, le applicazioni web devono proteggere a fondo le interfacce amministrative che permettano di gestire tutte le sessioni attive correnti. Spesso vengono utilizzati dal personale di supporto per risolvere problemi relativi alla sessione, o anche problemi generali, impersonando l'utente e osservando l'applicazione Web come fa l'utente.\nI registri di sessione diventano una delle principali fonti di dati di rilevamento delle intrusioni nelle applicazioni Web e possono anche essere utilizzati dai sistemi di protezione dalle intrusioni per terminare automaticamente le sessioni e/o disabilitare gli account utente quando vengono rilevati (uno o pi\u00f9) attacchi. Se vengono implementate protezioni attive, anche queste azioni difensive devono essere registrate.\nAccesso a sessioni simultanee.\n\u00c8 la decisione di progettazione dell'applicazione Web determinare se sono consentiti pi\u00f9 accessi simultanei dallo stesso utente dallo stesso o da indirizzi IP client diversi. Se l'applicazione Web non desidera consentire l'accesso simultaneo alla sessione, deve intraprendere azioni efficaci dopo ogni nuovo evento di autenticazione, terminando implicitamente la sessione precedentemente disponibile o chiedendo all'utente (tramite la vecchia, la nuova o entrambe le sessioni) la sessione che deve rimanere attivi.\nSi consiglia alle applicazioni Web di aggiungere funzionalit\u00e0 utente che consentono di controllare i dettagli delle sessioni attive in qualsiasi momento, monitorare e avvisare l'utente degli accessi simultanei, fornire funzionalit\u00e0 utente per terminare manualmente le sessioni in remoto e tenere traccia della cronologia delle attivit\u00e0 dell'account (registro) mediante registrazione pi\u00f9 dettagli del client come indirizzo IP, agente utente, data e ora di accesso, tempo di inattivit\u00e0, ecc.\nProtezioni WAF per la gestione delle sessioni.\nCi sono situazioni in cui il codice sorgente dell'applicazione web non \u00e8 disponibile o non pu\u00f2 essere modificato, o quando le modifiche richieste per implementare le molteplici raccomandazioni sulla sicurezza e le migliori pratiche descritte sopra implicano una riprogettazione completa dell'architettura dell'applicazione web e, pertanto, non possono essere facilmente implementate a breve termine.\nIn questi scenari, o per completare le difese dell'applicazione web, e con l'obiettivo di mantenere l'applicazione web il pi\u00f9 sicura possibile, si consiglia di utilizzare protezioni esterne come Web Application Firewall (WAF) in grado di mitigare le minacce di gestione delle sessioni gi\u00e0 descritte.\nI Web Application Firewall offrono funzionalit\u00e0 di rilevamento e protezione dagli attacchi basati sulla sessione. Da un lato, \u00e8 banale per i WAF imporre l'utilizzo di attributi di sicurezza sui cookie, come i flag codice_11e codice_14, applicando regole di riscrittura di base sull'intestazione codice_85per tutte le risposte dell'applicazione web che impostano un nuovo cookie.\nD'altra parte, \u00e8 possibile implementare funzionalit\u00e0 pi\u00f9 avanzate per consentire al WAF di tenere traccia delle sessioni e degli ID di sessione corrispondenti e di applicare tutti i tipi di protezione contro la correzione della sessione (rinnovando l'ID di sessione sul lato client quando i privilegi cambiano vengono rilevati), imponendo sessioni permanenti (verificando la relazione tra l'ID di sessione e altre propriet\u00e0 del client, come l'indirizzo IP o User-Agent), o gestendo la scadenza della sessione (costringendo sia il client che l'applicazione web a finalizzare la sessione).\nIl ModSecurity WAF open source, oltre al set di regole OWASP Core, fornisce funzionalit\u00e0 per rilevare e applicare gli attributi dei cookie di sicurezza, contromisure contro gli attacchi di fissazione della sessione e funzionalit\u00e0 di tracciamento della sessione per applicare sessioni permanenti.\nEsempio.\nsession_start(\n 'mySessionName', \n -expires = 1440,\n -usecookie=true\nif(session_result('mySessionName') != 'load') =&gt; {\n session_addVar('mySessionName', 'sv_userId')\n session_addVar('mySessionName', 'sv_userName')\n session_addVar('mySessionName', 'sv_userEmail')\n session_addVar('mySessionName', 'sv_favouriteColour')\n!var_defined('sv_userId') ? var('sv_userId' = integer)\n!var_defined('sv_userName') ? var('sv_userName' = string)\n!var_defined('sv_userEmail') ? var('sv_userEmail' = string)\n!var_defined('sv_favouriteColour') ? var('sv_favouriteColour' = 'red')"}
{"id": "858378", "revid": "108918137", "url": "https://it.wikipedia.org/wiki?curid=858378", "title": "Super Strat", "text": "Il termine Superstrat indica una chitarra che estremizza il concetto di Stratocaster, con doppia spalla mancante, 24 tasti, tastiera con radius piatto, pick-up humbucker con possibilit\u00e0 di splitting e ponte tipo Floyd Rose. Talvolta il termine \u00e8 utilizzato erroneamente per indicare le copie di Stratocaster, in particolare le \"Lawsuit\", termine che designa le repliche giapponesi di fine settanta-primi ottanta, con marchi come Fernandes).\nLa storia.\nLa Superstrat nasce con l'evoluzione di nuovi stili come il metal nei primi anni ottanta. Con il mercato che aveva bisogno di chitarre pi\u00f9 avanzate, infatti, emerse una generazione nuova di virtuosi di chitarra elettrica (Joe Satriani, Eddie Van Halen, ecc.) che assunse tecniche super-veloci ed estremiste, soprattutto per l'uso della leva del vibrato, che richiedeva ponti pi\u00f9 stabili e precisi. Le industrie risposero con versioni riviste del progetto Stratocaster originale. \nLe prime Superstrat furono assemblate dalla Jackson Guitars negli USA nel 1982, con il modello Soloist che \u00e8 noto come la prima fabbricazione in serie di Superstrat (08/1984). Via via si sono aggiunte altre case come Charvel o Ibanez, che hanno portato avanti l'innovazione tecnologica (basti pensare ai pickup attivi).\nAnche la Fender, sull'onda della moda, ha prodotto e produce delle superstrat: basti pensare alla Strat HM (anni 80) per arrivare alle recenti Showmaster, dotate anche di lussuosi top in legno pregiato."}
{"id": "858381", "revid": "124123", "url": "https://it.wikipedia.org/wiki?curid=858381", "title": "Raffaello Raffaelli", "text": "Laureato in legge a Modena, spos\u00f2 la nobil donna Giulia Provenzali.\n\u00c8 autore della \"Descrizione geografica, storica ed economica della Garfagnana\" (1879), uno dei testi fondamentali per la storia della Garfagnana, tuttora valido nelle sue considerazioni e descrizioni.\nIl volume \u00e8 stato ristampato a Milano nel 1977.\nPubblic\u00f2 anche l'interessante \"Monografia storica ed agraria del circondario di Massa Carrara compilata fino al 1881\", ristampato nel 1978 con presentazione di Walter Ciapetti.\nCollegamenti esterni.\nDati biografici"}
{"id": "858382", "revid": "14691", "url": "https://it.wikipedia.org/wiki?curid=858382", "title": "Macchina da cucire", "text": ""}
{"id": "858383", "revid": "697352", "url": "https://it.wikipedia.org/wiki?curid=858383", "title": "The Kingdom", "text": ""}
{"id": "858384", "revid": "125865484", "url": "https://it.wikipedia.org/wiki?curid=858384", "title": "Vino e pane", "text": "Vino e pane \u00e8 il secondo romanzo di Ignazio Silone, scritto nel 1938 e pubblicato in versione definitiva nel 1955.\nIl libro, ispirato anche alle vicende interiori dell'autore, narra la storia di Pietro Spina, esiliato politico comunista, e del suo disagio di fronte a un mondo ostile alle sue teorie. L'opera costituisce un'anticipazione a quella \"riscoperta dell'eredit\u00e0 cristiana\" che Silone comp\u00ec nel dopoguerra.\nIl romanzo ha un seguito nel libro di Silone \"Il seme sotto la neve\".\nLe edizioni.\nIl libro fu scritto durante l'esilio di Silone in Svizzera e venne pubblicato per la prima volta a Zurigo nel 1937, in lingua tedesca, con il titolo di \"'Brot und Wein\" (\"Pane e Vino\"); nel 1938 fu pubblicato anche in lingua italiana.\nCome avvenne per \"Fontamara\" e \"Il seme sotto la neve\", l'opera venne rivista completamente dall'autore dopo il suo ritorno in Italia, negli anni 1952-1955; nel 1955 fu quindi pubblicata da Arnoldo Mondadori Editore la versione definitiva, con il titolo (divenuto poi definitivo) di \"Vino e Pane\"\nGli interventi \u2013 spieg\u00f2 l'autore \u2013 nascevano dal desiderio di ridurre l'enfasi stilistica e l'importanza data ad alcuni aspetti di cronaca contingenti, per approfondire gli aspetti legati alla morale dei personaggi e al tema fondamentale.\nTrama.\nAlla vigilia della Guerra d'Etiopia (1935-1936) Pietro Spina, militante comunista che era stato costretto a emigrare per motivi politici, ritorna clandestinamente in Italia, spinto dalla nostalgia per la sua terra. La notizia giunge ad alcuni suoi amici, che si organizzano per aiutarlo: in particolare Nunzio Sacca, medico, lo soccorre malato nel fienile dove si \u00e8 rifugiato. Con l'aiuto dei suoi vecchi amici, Nunzio trova a Pietro una copertura: egli si traveste da prete assumendo l'identit\u00e0 di don Paolo Spada, sacerdote in convalescenza, e in questa veste si trasferisce tra le montagne marsicane (Abruzzo). Durante il viaggio verso il luogo della convalescenza, viene fermato a Fossa dei Marsi, paesino immaginario al pari di Acquafredda e Rocca dei Marsi citati nell'opera, per confessare una ragazza, Bianchina, morente a seguito di un aborto clandestino. Il falso don Paolo, non potendo amministrare il sacramento, la rassicura e le promette che penser\u00e0 a lei.\nArrivato a Pietrasecca, luogo della convalescenza, la lettura di libri sacri e di storia religiosa lo riavvicinano alla sua terra e alla tradizione cristiana. Nel frattempo Bianchina \u00e8 \"miracolosamente\" guarita e lo raggiunge a Pietrasecca: Pietro le assegna il compito di portare un messaggio ai compagni di partito a Roma. A Pietrasecca intanto don Paolo conosce un'altra ragazza, Cristina, decisa a entrare in noviziato: ella diventa confidente del protagonista sia nelle vesti di \"don Paolo\" sia nelle vesti di \"Pietro\", in quanto nei suoi quaderni inizia a scrivere immaginari dialoghi con la ragazza.\nAl ritorno di Bianchina, decide di recarsi a Roma, dove abbandona momentaneamente il travestimento e incontra gli altri attivisti comunisti, rendendosi per\u00f2 conto con amarezza che essi non sono migliori della dittatura che combattono; i dissensi con i compagni lo portano all'espulsione dal partito. Nel frattempo il protagonista ritrova Uliva, un ex membro del partito cacciato perch\u00e9 avverso allo stalinismo, con il quale ha una vivace discussione sul senso della libert\u00e0 e della lotta rivoluzionaria con l'amico, amareggiato e disilluso nei confronti dell'ideologia rivoluzionaria e militante. Poche ore dopo l'incontro, giunge a Pietro la notizia del suicidio di Uliva.\nIl rischio di venire scoperto a Roma \u00e8 troppo alto, quindi Pietro torna nelle vesti di don Paolo e si reca di nuovo in Abruzzo. Il suo arrivo a Pietrasecca coincide con i giorni della dichiarazione di guerra all'Etiopia: assiste cos\u00ec alle celebrazioni trionfali del regime, la cui propaganda fa breccia anche tra la povera gente. Conosce quindi Luigi Murica, giovane comunista, diventato a forza infiltrato della Polizia di Roma e tornato nella sua terra per sfuggire a questa situazione per lui insostenibile. Pochi giorni dopo, Luigi viene arrestato e muore in carcere. La sua morte assume il valore di un martirio, se non di una vera e propria immolazione: la sua uccisione \u00e8 narrata con un evidente rimando alla passione di Ges\u00f9 e alla sua morte sacrificale.\nA questo punto Pietro viene informato di essere stato scoperto e fugge sulle montagne. Cristina, preoccupata che Pietro non riesca a sostenere le difficolt\u00e0 della scalata, lo rincorre portando con s\u00e9 viveri e coperte pesanti. \u00c8 per\u00f2 gi\u00e0 sera e non riesce a trovare Pietro: sente invece il minaccioso ululare dei lupi, che vede stringersi attorno a lei. Cristina, intuito quale sar\u00e0 il suo destino, chiude gli occhi e si fa il segno della croce. Il simbolismo della sua morte (che rappresenta la sconfitta dell'innocenza da parte del male) era stata annunciato dalla fattucchiera del villaggio, Cassarola, che aveva detto \"Sopra la montagna ci sta una bianca agnella e un lupo nero la guarda\"."}
{"id": "858397", "revid": "224230", "url": "https://it.wikipedia.org/wiki?curid=858397", "title": "La scuola dei dittatori", "text": "La scuola dei dittatori \u00e8 un'opera di Ignazio Silone scritta durante il suo esilio in Svizzera e pubblicata in lingua tedesca a Zurigo nel 1938. Nel 1962 fu pubblicata anche in italiano una versione definitiva per la Arnoldo Mondadori Editore.\nTrama.\nNella primavera del 1939, alla vigilia della seconda guerra mondiale, \"Mister Doppio-vu\", miliardario statunitense che aspira a instaurare una dittatura negli Stati Uniti d'America, per scoprire se esiste una tecnica della dittatura compie un lungo viaggio per incontrare professori universitari, scrittori militari ed ex reclusi, visitare redazioni di giornali e partecipare a banchetti. Ci\u00f2 nonostante, da questi incontri e dai libri collezionati durante il percorso non trae le informazioni e gli insegnamenti attesi. Costretto a Zurigo per problemi di salute e allo scopo di capire i motivi e le cause delle dittature europee incontra l'ex-comunista in esilio \"Tommaso il cinico\" (alter ego di Ignazio Silone). Partecipa al dialogo anche il \"Professor Pickup\", inventore della \"pantautologia\", accompagnatore e consigliere ideologico di Mister Doppio-vu venuto in Europa alla ricerca dell'uovo di Colombo.\nIl motivo di tale \"consulenza\" sta nel fatto che per capire un regime politico pu\u00f2 essere necessario farselo spiegare dai suoi nemici. Tommaso analizza fascismo e nazismo e tutti i regimi che hanno in comune il totalitarismo."}
{"id": "858403", "revid": "120185405", "url": "https://it.wikipedia.org/wiki?curid=858403", "title": "Pulcino (calcio)", "text": "Pulcino \u00e8 un calciatore membro di una squadra giovanile di una societ\u00e0 calcistica formata da bambini di et\u00e0 compresa tra gli 8 e i 11 anni.\nFino agli anni novanta questa era la sezione pi\u00f9 giovane di ciascuna squadra. Successivamente alcune societ\u00e0 sportive hanno iniziato ad accettare iscrizioni anche per i bambini pi\u00f9 precoci, tra i 6 e i 7 anni, mentre altre preferiscono creare una sezione dedicata che talvolta si definisce con il nome di \"ovetti\", o pi\u00f9 correttamente \"piccoli amici\".\nI pulcini non utilizzano durante il campionato tutta l'area del campo da calcio regolamentare, ma, apponendo due porte semovibili ai margini della regolamentare area di gioco, creano un campo pi\u00f9 ristretto che occupa una sola met\u00e0 del campo da calcio tradizionale. Le partite si disputano su tre tempi da quindici minuti ciascuno; tutti i bambini inseriti in distinta devono giocare almeno uno dei primi due tempi.\nLa categoria si divide in:\nDalla stagione 2011-2012 \u00e8 previsto per la categoria pulcini l'autoarbitraggio, ovvero non \u00e8 pi\u00f9 prevista la figura dell'arbitro, ma saranno i bambini a doversi auto-arbitrare, mettendosi loro d'accordo nelle situazioni dubbie di falli o rimesse. Inoltre sempre dalla medesima stagione nel caso in cui una delle due squadre nel corso del medesimo tempo arrivasse a cinque gol di vantaggio, la squadra indietro nel punteggio potr\u00e0 inserire in campo un giocatore in pi\u00f9 finch\u00e9 avr\u00e0 ridotto lo scarto di gol a tre."}
{"id": "858417", "revid": "1005847", "url": "https://it.wikipedia.org/wiki?curid=858417", "title": "La Bomba (programma radiofonico)", "text": "La Bomba \u00e8 un programma radiofonico italiano trasmesso da Radio Deejay dal 2002 e condotto da Vic insieme a Luciana Littizzetto e in onda ogni sabato mattina, dalle 10 a mezzogiorno, dagli studi di Torino di Radio Veronica One. In passato, fino al 2005, la trasmissione \u00e8 stata condotta da Paoletta insieme alla Littizzetto. La regia della trasmissione \u00e8 affidata a Franco Russo.\nLa trasmissione.\nLa trasmissione ha esordito nel palinsesto di Radio Deejay il 12 gennaio 2002, con la conduzione di Paoletta insieme a Luciana Littizzetto. Il programma \u00e8 andato in onda fin da subito nella sua collocazione storica del sabato mattina, tra le 9 e mezzogiorno, ed \u00e8 composto da sketch, telefonate con gli ascoltatori ma soprattutto commenti dell'attrice comica relativi alle notizie pi\u00f9 divertenti della settimana, moderata dal conduttore che funge quindi da spalla.\nAltro appuntamento fisso delle prime edizioni della trasmissione erano i brevi e divertenti episodi registrati di vita quotidiana di una coppia, interpretata dalla Littizzetto e dall'attore torinese Beppe Tosco.\nNel 2005, in seguito all'abbandono di Radio Deejay da parte di Paoletta, il ruolo di voce principale e spalla \u00e8 stato affidato a Vic. In quel periodo, eccezionalmente, la trasmissione \u00e8 andata in onda in versione quotidiana, dal luned\u00ec al venerd\u00ec alle 9 del mattino.\nAttualmente il programma \u00e8 in onda dalle 10 alle 12 ogni sabato mattina.\nControversie.\nIl 25 Maggio 2019 il consigliere regionale del Piemonte di Fratelli d'Italia Roberto Rosso ha minacciato Luciana Littizzetto di querela, a causa della satira riguardo al manifesto elettorale delle regionali."}
{"id": "858419", "revid": "122580765", "url": "https://it.wikipedia.org/wiki?curid=858419", "title": "Pulcino", "text": "Il pulcino \u00e8 il piccolo dei gallinacei. Nell'immaginario collettivo \u00e8 il piccolo del gallo domestico.\nEtimologia.\nLa parola \"pulcino\" deriva dal termine latino \"pullicenus,\" diminutivo di \"pullus\" (piccolo di animale, non necessariamente di pollo: il pulcino era \"pullus gallinaceus,\" mentre, per esempio, \"pullus equi\" designava il puledro).\nIl pulcino nella cultura di massa.\nNella coscienza popolare la figura del pulcino non ha una grande rilevanza iconografica; comunque i suoi connotati di ingenuit\u00e0 e purezza lo rendono particolarmente idoneo a creare personaggi di cartoni animati e spot pubblicitari come quello celeberrimo di Calimero negli anni settanta. Si ricorda inoltre \"Chicken little\", protagonista del film \"Chicken Little - Amici per le penne\" della Walt Disney."}
{"id": "858421", "revid": "125505727", "url": "https://it.wikipedia.org/wiki?curid=858421", "title": "Meredith Grey", "text": "Meredith Grey \u00e8 la protagonista della serie televisiva \"Grey's Anatomy\", interpretata da Ellen Pompeo.\nLa serie prende il nome proprio dal suo cognome, giocando sul titolo del testo di anatomia \"Henry Gray's Anatomy of the Human Body\", comunemente conosciuto come \"Gray's Anatomy\", in Italia noto tra gli studenti di medicina come \"Anatomia del Gray\"'.\nDescrizione.\nDottoressa dotata di grande talento, amante della tequila, laureatasi al Dartmouth College e tirocinante in chirurgia al Seattle Grace Hospital, Meredith Grey narra le vicende del telefilm tramite la voce fuori campo all'inizio e alla fine della maggior parte degli episodi.\n\u00c8 la figlia di Thatcher Grey (Jeff Perry) e Ellis Grey (Kate Burton), quest'ultima colpita da un precoce malattia di Alzheimer. Ellis ha avuto una relazione con Richard Webber (James Pickens Jr.), il primario di chirurgia del Seattle Grace Hospital.\nMeredith incontra Derek Shepherd (Patrick Dempsey) la sera prima di iniziare la sua carriera come tirocinante al Seattle Grace Hospital, senza sapere che il Dr. Shepherd \u00e8 un chirurgo nello stesso ospedale. Si innamorer\u00e0 di lui per poi scoprire - alla fine della prima stagione - che \u00e8 sposato con Addison Montgomery (Kate Walsh), che si unir\u00e0 - a partire dalla seconda stagione - al resto dello staff del Seattle Grace.\nInizialmente, abita al 613 di Harper Lane nel quartiere Queen Anne Hill di Seattle assieme a Isobel \"Izzie\" Stevens (Katherine Heigl) e George O'Malley (T.R. Knight), nella stessa casa dove sua madre e sua nonna sono nate. Poi, dopo il matrimonio con Derek, si trasferisce in una nuova casa assolata costruita da suo marito e dagli strutturati dell'ospedale.\nDopo la morte del marito la vende e torna nella sua casa d'infanzia andando a vivere assieme a Margaret Pierce (Kelly McCreary) e Amelia Shepherd (Caterina Scorsone), alle quali si aggiunger\u00e0 in seguito anche Alex Karev (Justin Chambers).\nInfanzia e giovinezza.\nMeredith \u00e8 la figlia di Thatcher Grey ed Ellis Grey. \u00c8 nata nel 1978, a Seattle, Washington. La sua non \u00e8 stata un'infanzia facile, per via del burrascoso rapporto tra i genitori e specialmente per la freddezza che la madre ha sempre dimostrato nei suoi confronti. Thatcher \u00e8 un uomo debole, non particolarmente brillante, e incapace di far valere la propria opinione. Ellis, al contrario, \u00e8 una donna forte e tenace, unica specializzanda donna in chirurgia nell'ospedale in cui lavora, il Seattle Grace Hospital. Il matrimonio dei Grey si \u00e8 incrinato con la nascita di Meredith, non voluta da Ellis, donna in carriera e molto ambiziosa, assolutamente non disposta ad essere madre.\nAl lavoro, Ellis inizia una relazione clandestina con il collega Richard Webber, anch'egli emarginato per il suo stato sociale, essendo l'unico specializzando nero. La loro relazione va avanti per due anni, finch\u00e9 Ellis non viene nominata per l'Harper Avery, un prestigioso premio conteso ogni anno tra i chirurghi pi\u00f9 ambiziosi. La donna ha infatti ideato una propria tecnica chirurgica, chiamata \"il metodo Grey\", che le varr\u00e0 il suo primo premio. Ellis \u00e8 eccitata e felice di questa svolta tanto attesa nella sua carriera, e propone a Richard di uscire allo scoperto. Lo incita a lasciare sua moglie Adele, mentre lei lascer\u00e0 Tatcher, cosicch\u00e9 entrambi possano iniziare una vita insieme. Richard, per\u00f2, \u00e8 riluttante all'idea, sia perch\u00e9 \u00e8 segretamente geloso del successo di Ellis, sia perch\u00e9 non se la sente di lasciare la moglie. Ellis decide di lasciare Tatcher, che era gi\u00e0 a conoscenza della sua relazione, ma ha fatto finta di niente, perch\u00e9 incapace di confrontarsi con lei. Tatcher lascia la famiglia senza guardarsi indietro. Il giorno seguente Ellis e Richard si incontrano davanti a una giostra al parco. Mentre Meredith \u00e8 sulla giostra, i due discutono della situazione. Ellis, entusiasta, rivela di aver finalmente lasciato il marito. Richard d'altro canto le confessa di non poter lasciare Adele, e che la loro storia non pu\u00f2 pi\u00f9 continuare. Nonostante Ellis lo preghi e lo scongiuri, Richard se ne va, lasciando la donna completamente sola. Meredith, che ha da poco compiuto cinque anni, raggiunge la madre piangente e traumatizzata. Tornate a casa, la sera stessa Ellis si taglia i polsi con un coltello da cucina in un disperato tentativo di attirare l'attenzione dell'ex compagno. Meredith assiste alla scena, impotente. La madre le intima di non chiamare l'ambulanza finch\u00e9 non fosse svenuta. Quando la donna cade a terra priva di sensi, Meredith prende la cornetta del telefono e chiama il 911.\nI paramedici intervengono in tempo e portano entrambe in ospedale, dove Ellis si risveglia e prova a scacciare via i dottori, intimandogli di lasciarla in pace. Durante la notte, dopo aver condotto degli esami, i medici dicono alla donna che aspetta un bambino. Appresa la notizia, Ellis mette in moto un piano. Dopo essere rimasta in osservazione per alcuni giorni, una volta dimessa, accetta una proposta di lavoro a Boston, Massachusetts. Cos\u00ec una notte, in gran segreto, madre e figlia lasciano la casa per iniziare una nuova vita. Meredith vorrebbe prendere la sua bambola, ma come al solito la madre non la ascolta. Le due si trasferiscono in un piccolo appartamento, in una zona dismessa e poco popolata. Ellis lavora principalmente a casa, uscendo il meno possibile, e cercando di non farsi notare. Perde ogni contatto con Richard e l'ex marito. La gravidanza procede, ed Ellis decide di dare la bambina che porta in grembo in adozione, dato che gi\u00e0 fatica a mantenere da sola Meredith. Inoltre, la bambina le ricorderebbe soltanto l'uomo che l'ha rifiutata, e che le ha spezzato il cuore. Meredith non capisce esattamente quello che sta succedendo, dato che la madre non l'ha messa al corrente della gravidanza, o spiegato quello che \u00e8 successo con suo padre. Dopo nove mesi, Ellis mette al mondo la bambina, e senza neanche volerle dare uno sguardo, la lascia andare. Dopo il parto, inizia a lavorare in un prestigioso ospedale della citt\u00e0, e insieme alla figlia si trasferisce in un'altra casa pi\u00f9 bella e spaziosa, in un altro quartiere.\nGli anni passano, e Meredith cresce, diventando un adolescente. Si \u00e8 scordata completamente di quell'anno trascorso nell'appartamento, e della gravidanza segreta della madre. Non ha pi\u00f9 visto o avuto notizie del padre, ed Ellis non l'ha pi\u00f9 nominato da dopo il divorzio. Ha sempre cercato di allietare la madre in ogni modo, e di renderla orgogliosa. Sfortunatamente, quel poco di affetto e calore che le erano rimasti sono scomparsi del tutto dopo il rifiuto di Richard. In ogni caso, Ellis ha sempre fatto quel che poteva per offrire una buona vita alla propria figlia, nonostante tutto quello che le \u00e8 capitato. Il loro rapporto \u00e8 sempre stato distaccato, e Meredith non \u00e8 mai riuscita ad aprirsi con lei. In segreto va a feste e frequenta ragazzi. Questo \u00e8 l'unico modo che conosce per svagarsi un po' e scappare dallo sguardo angosciante del genitore, sempre pronta a rimbeccarla per qualsiasi cosa. Nonostante non fosse presente durante la sua infanzia, Meredith ha ereditato numerosi tratti dal padre, inclusi il balbettare nervoso, una tendenza al disordine e il russare.\nPreso il diploma, Meredith decide di iscriversi alla facolt\u00e0 di chimica. L\u00ec conosce Sadie, una ragazza simpatica ed esuberante; le ragazze diventano un duo inseparabile, e si danno addirittura i soprannomi di Teschio e Salma. Crescendo, Meredith diventa una fan dell'alcohol, e in particolare, \u00e8 una grande bevitrice di tequila. Inizia ad avere rapporti sessuali con vari ragazzi, cercandoli nei bar, noncurante delle opinioni degli altri al riguardo. A met\u00e0 del percorso di laurea per\u00f2, cambia idea, e prende in considerazione di iscriversi anche lei a medicina, proprio come la madre. Insieme a Sadie decidono di prendersi del tempo e viaggiare, andando in giro per l'Europa. Poco prima della partenza comunica alla madre la scelta di intraprendere la carriera di medico, ma lei, gi\u00e0 contrariata che abbia lasciato la facolt\u00e0 di chimica, si infuria appresa la notizia. Non reputa Meredith adatta a fare il chirurgo, ritenendola troppo sconclusionata e inaffidabile, dicendole di non avere la stoffa per quel mestiere. Le due hanno una brutta litigata che finisce con Meredith che esce di casa sbattendo la porta. Pochi giorni dopo la ragazza parte insieme a Sadie, e le due arrivano in Europa, dove si danno alla pazza gioia. Per mesi vivono all'insegna del divertimento, visitando citt\u00e0 come Amsterdam, Parigi e Barcellona, e vivendo alla giornata. Sadie decide di restare in Europa mentre Meredith torna in patria e si rimette in regola per passare l'esame di ammissione alla facolt\u00e0. Dato l'esame, prova a fare pace con sua madre, che al contempo le rivela una notizia terribile: soffre di Alzheimer precoce e presto la malattia diventer\u00e0 avanzata. Meredith rimane basita di fronte a questa sconcertante verit\u00e0, e non sa come comportarsi. Ellis le fa promettere di non dire niente a nessuno, e dopo pochi mesi Meredith si vede costretta a mandarla in una casa di cura, dato che la malattia le impedisce di vivere da sola. Viene ammessa alla facolt\u00e0 di medicina a Dartmouth, e col tempo perde le tracce di Sadie. Per quattro anni si \u00e8 dovuta districare tra l'universit\u00e0, la madre malata, gli amici, e le spese economiche. Nonostante le critiche della madre, Meredith si dimostra una studentessa brillante, anche se incline a comportamenti discutibili. Presa la laurea, fa domanda in vari ospedali, ed entra nel programma chirurgico del Seattle Grace Hospital, lo stesso ospedale dove ha lavorato Ellis da specializzanda. Cos\u00ec, Meredith prende le sue cose e insieme alla madre si trasferisce a Seattle, andando ad abitare nella sua vecchia casa.\nCarattere.\nLa vita familiare di Meredith \u00e8 complicata. \u00c8 emotivamente lontana da suo padre e la malattia della madre complica la loro relazione conflittuale. Considera gli altri tirocinanti la sua famiglia ed \u00e8 spesso la pacificatrice quando sorgono problemi tra loro. Considera Cristina Yang sua \u2018sorella\u2019 e miglior amica o come la sua persona, ed \u00e8 vicina anche agli altri tirocinanti del gruppo.\nProfessionalmente, Meredith mostra un grande potenziale come chirurgo. Gi\u00e0 all'inizio dell'internato spiccava facendo numerose diagnosi difficili e assistendo procedure avanzate. \u00c8 brillante e promette di essere all'altezza dell'eredit\u00e0 di sua madre, ma ha dovuto lottare con accuse di favoritismo a causa della sua relazione con Derek e della fama di sua madre come chirurgo. Non ha scampato la sua parte di problemi; come ad esempio la volta in cui durante un intervento non si \u00e8 accorta di aver lacerato il guanto con un'unghia e perforato il cuore di una paziente, a complicare le cose la confessione al suo professore in presenza del marito della paziente in una situazione di emergenza. In seguito si \u00e8 scoperto che le complicazioni non erano state causate da Meredith. Spesso \u00e8 stata rimproverata per aver condiviso opinioni personali non richieste con i pazienti.\nNutre una passione per i ferry-boat come Derek, e i suoi amici spesso commentano i drammi che sembrano circondarla usando frasi come \u00abcupa e triste\u00bb per descriverla. Meredith \u00e8 cosciente dei suoi problemi e concorda con le osservazioni altrui su di lei come \u00abterrificante e avariata\u00bb e, durante il matrimonio di Derek, si \u00e8 spesso riferita a s\u00e9 stessa come \u00absporca amante\u00bb o \u00abputtana adultera\u00bb.\nNell'episodio 8x13, ambientato in una realt\u00e0 parallela, il suo nome non \u00e8 pi\u00f9 Meredith Grey ma Meredith Webber e chiama Richard pap\u00e0, visto che si \u00e8 sposato con sua madre Ellis, la quale non \u00e8 malata di Alzheimer, ed \u00e8 anzi divenuta il primario di chirurgia dell'ospedale; la sua migliore amica \u00e8 April Kepner e, come quest'ultima anche Meredith appare pi\u00f9 allegra, per di pi\u00f9 odia Cristina ed \u00e8 fidanzata con Alex Karev (il quale per\u00f2 la tradisce con April). Alla fine di questo episodio verr\u00e0 mostrato come il destino porter\u00e0 Meredith da Cristina e Alex a fare il bullo come al solito.\nStoria del personaggio.\nPrima stagione.\nDopo aver terminato l'universit\u00e0, Meredith si assicura un posto nel programma d'internato al Seattle Grace e trasloca da Boston per vivere nella casa appartenuta alla madre. Ellis \u00e8 stata trasferita in una casa di cura, e Meredith diviene presto completamente responsabile di tutti gli affari di Ellis. La sera prima di iniziare a lavorare, si ubriaca nel bar davanti all'ospedale, dove incontra un uomo molto affascinante. Come al solito, i due vanno a casa di Meredith, dove hanno un rapporto sessuale. Il mattino seguente Meredith lo scaccia di casa e si dirige al lavoro, pronta ad affrontare il suo primo giorno da medico. In ospedale conosce i suoi mentori e gli altri specializzandi del primo anno. Il gruppo \u00e8 composto da: George, ragazzo impacciato e dal cuore d'oro, Izzie, ex modella molto emotiva con i suoi pazienti, Alex, ragazzo proveniente dal ghetto e con un'infanzia difficile, e infine Cristina, apparentemente fredda e affamata di chirurgia, con uno spiccato senso dell'umorismo. Per Meredith l'ospedale \u00e8 come una casa, e gli altri specializzandi diventano la sua famiglia, con i quali si ritrova a condividere i problemi della vita. Il gruppo \u00e8 capitanato dalla specializzanda Miranda Bailey, soprannominata da tutti \"la Nazista\", per il suo atteggiamento da dura. Meredith non solo scopre che l'ospedale \u00e8 adesso gestito da Richard Webber, di cui ha un vago ricordo, ma che l'uomo con cui aveva avuto un rapporto sessuale la sera prima \u00e8 il neurochirurgo Derek Shepherd che gestisce il reparto di neurochirurgia. Meredith si vede quindi costretta a cercare di districarsi tra il lavoro e i sentimenti che prova per Derek. Izzie e George si trasferiscono a casa sua, e stringe una forte amicizia con Cristina. Dopo vari tentennamenti e rifiuti, accetta le avances di Derek, e i due iniziano a frequentarsi. Ci\u00f2 crea dei problemi sul lavoro, perch\u00e9 gli altri pensano che Meredith ci vada a letto solo per ricevere favoritismi. Dopo due mesi, Meredith scopre che in realt\u00e0 Derek \u00e8 sposato con l'ostetrica e ginecologa Addison Montgomery, che si presenta in ospedale dopo che Derek ha volontariamente ignorato le sue chiamate.\nSeconda stagione.\nAll'inizio Meredith \u00e8 furibonda, ma poi decide di ascoltare la spiegazione di Derek, che le dice come sono andate le cose: ha trovato la moglie mentre aveva un rapporto sessuale con il suo migliore amico, Mark Sloan, e ha lasciato New York per trovare un nuovo lavoro a Seattle, dove ha incontrato Meredith. Si \u00e8 innamorato di lei, dimenticando quello che aveva lasciato a Manhattan. Meredith per\u00f2 non reputa il tutto sufficiente per perdonarlo. Pochi giorni dopo Ellis viene ricoverata in ospedale a causa di un malore, svelando quindi il segreto che Meredith teneva nascosto da pi\u00f9 di quattro anni. Richard, venuto a conoscenza della malattia di Ellis, inizia a farle visita di nascosto nella casa di cura. Meredith non riesce a contenere i propri sentimenti per Derek e si fa avanti, ammettendo di amarlo profondamente e che vuole che lui scelga lei, invece di provare a riparare il suo matrimonio.\nIl senso del dovere di Derek ha la meglio e sceglie di restare con Addison. Meredith ne \u00e8 devastata e torna alla sua vecchia vita fatta di tequila e avventure di una notte, anche se lei e Derek continuano a provare forti sentimenti l'uno per l'altra. Nel frattempo, scopre che Richard visita la madre di nascosto, e inizia a intuire che forse in passato c'era stata una storia romantica tra di loro. Decide di dare il suo cane Doc in adozione, ma non trova nessuno disposto a prenderlo; lo cede quindi a Derek e Addison, che vivono nella roulotte sull'immenso terreno che ha comprato il chirurgo. Un giorno, in ospedale si presenta un paziente con un foro nel torace, causato da un bazooka. Un paramedico ha la mano conficcata nel petto dell'uomo in un disperato tentativo di bloccare l'emorragia. Si scopre che l'ordigno innescato e inesploso si trova ancora dentro al corpo del paziente e viene attivato il codice nero in tutto l'ospedale. Il paramedico, Hannah, ha una crisi di nervi e dopo alcune ore decide di togliere la mano e scappare via. Meredith, che in quel momento si trovava a fianco a lei, mette la mano al posto suo. Nelle ore successive Meredith riesce ad estrarre l'ordigno e a passarlo al capo degli artificieri, che lo trasporta ai colleghi che lo aspettano alla fine del corridoio. Mentre l'uomo si dirige verso di loro, la bomba esplode, uccidendo sia lui che gli altri artificieri. Fortunatamente non ci sono altre vittime; la Bailey nel frattempo ha dato alla luce suo figlio, grazie all'aiuto di George, e Derek ha operato con successo suo marito, Tucker, rimasto coinvolto in un incidente mentre veniva in ospedale per assistere al parto della moglie.\nQualche giorno dopo, uno sconosciuto si presenta in ospedale, dove flirta con Meredith, che per\u00f2 non fa in tempo a presentarsi che Derek lo stende con un cazzotto. Si scopre che lo sconosciuto \u00e8 Mark, con cui Addison ha tradito Derek un anno prima. Mark prova a convincere Addison che il suo matrimonio \u00e8 ormai alla deriva, e di lasciare Seattle insieme a lui, ma la donna rifiuta. Meredith si fa coraggio, e dopo 24 anni, vede per la prima volta suo padre, presentandosi davanti alla porta di casa. Tatcher le chiede perdono per essersene andato, e le domanda se pu\u00f2 fare qualcosa per lei, ma Meredith risponde con le lacrime agli occhi che non vuole assolutamente niente da lui. Meredith, ancora segretamente innamorata di Derek, cede alle lusinghe di George, che \u00e8 innamorato di lei sin dal primo giorno. Mentre hanno un rapporto sessuale per\u00f2, scoppia a piangere, consapevole di star commettendo un errore. George ci rimane malissimo, e se ne va di casa. Meredith si scusa sinceramente con lui, e gli dice che se mai si volter\u00e0 indietro, lei sar\u00e0 ancora l\u00ec ad aspettarlo. Successivamente, Meredith e Derek provano a comportarsi da amici, e lei gli rivela quello che \u00e8 successo con George. La figlia di Tatcher, Molly, viene ricoverata per delle complicazioni riguardo alla sua gravidanza. Meredith scopre che il padre si \u00e8 risposato e ha avuto due figlie: Molly, la minore, e Lexie, che sta studiando medicina ad Harvard. Si scopre poi che Doc \u00e8 malato, e Meredith incontra il veterinario, il quale si innamora di lei. I due iniziano a frequentarsi, ma andando per gradi, senza avere rapporti sessuali. Venuto a conoscenza della loro relazione, Derek si arrabbia molto e la insulta, dandole della poco di buono.\nDopo questa discussione, i due smettono di parlarsi. Doc ha un cancro alle ossa, e Meredith \u00e8 costretta a sopprimerlo. Izzie si \u00e8 innamorata di un paziente, Denny Duquette, e vuole volontariamente manomettere il suo cuore artificiale per permettergli di ricevere un cuore nuovo. Tutti i cinque specializzandi vengono coinvolti, e nonostante molte remore, decidono di aiutare Izzie nel suo piano. Izzie stacca l'LVAD, convinta che il cardiochirurgo, Burke, stia arrivando. Sfortunatamente, Burke viene sparato fuori dall'ospedale da un pazzo omicida. Gli specializzandi vengono scoperti, e nel frattempo Derek opera Burke, che potrebbe avere seri problemi alla mano. Denny riceve il trapianto di cuore. Il giorno seguente il capo organizza degli interrogatori con gli specializzandi, che per\u00f2 non hanno alcuna intenzione di rivelare chi ha manomesso il cuore artificiale, cosicch\u00e9 Izzie non pu\u00f2 essere licenziata. Richard si vede costretto a permettere alla nipote, che ha appena finito il liceo, di organizzare il ballo scolastico nella struttura dell'ospedale, date le sue gravi condizioni dovute a un cancro delle ovaie. La sera del ballo, Meredith \u00e8 accompagnata da Finn, il veterinario, che ha grandi progetti per il loro futuro. Mentre stanno ballando, Meredith continua a ricevere sguardi intensi da Derek, e sentendosi mancare il fiato, se ne va con una scusa. Lui la insegue per i corridoi, ma lei lo prega di lasciarla in pace. Entrambi finiscono in una stanza vuota, dove finalmente si dicono la verit\u00e0 in faccia: Meredith vorrebbe essere felice con Finn, ma Derek non riesce a smettere di pensare a lei, nonostante abbia provato a lungo di dimenticarla. Non riescono a controllarsi, e cedono alla passione e hanno un rapporto sessuale. Mentre si stanno rivestendo, Callie, la fidanzata di George, chiama Meredith, dicendo che Izzie ha urgentemente bisogno del suo aiuto. Tutto il gruppo di specializzandi e Callie si dirigono nella stanza di Denny, per assistere a una scena straziante: Denny \u00e8 morto, e Izzie \u00e8 stesa accanto a lui nel suo abito da sera. Alex porta via la ragazza piangente, e tutti quanti si dirigono dal capo e dagli altri strutturati. Izzie rivela pubblicamente di aver staccato il cuore artificiale, e si licenzia. Rimangono soltanto Meredith, Derek e Finn. Entrambi si offrono per accompagnarla a casa, e lei rimane ferma a guardarli, incapace di prendere una decisione.\nTerza stagione.\nIl mattino seguente, Addison trova le mutandine di Meredith nella giacca di Derek, e le appende sulla bacheca dell'ospedale con sopra scritto \"lost and found\" (\"perse e trovate\"). Meredith \u00e8 l'unica che riesce a convincere Izzie ad alzarsi dal pavimento del bagno, dove \u00e8 rimasta per tutta la notte. Alla fine della giornata, Derek si presenta a casa sua, le rivela il suo amore e le dice che deve scegliere tra lui e Finn. Meredith viene quindi corteggiata da entrambi, ma la situazione le crea un grande stress, che sfocia in un'appendicite. Contemporaneamente, Derek e Addison firmano le carte del divorzio, e Mark viene a lavorare all'ospedale. Meredith viene operata, e dopo una profonda discussione con Addison, sceglie Derek. Tiene nascosta a Derek la rottura per una settimana e commette l'errore di dirglielo proprio dopo che Addison gli ha confessato che tra lei e Mark non \u00e8 stata la storia di una notte, come gli aveva fatto credere, ma che avevano avuto una storia per diversi mesi dopo la partenza di Derek.\nAnche la presentazione di Meredith alla famiglia di Derek \u00e8 problematica; quando sua sorella Nancy viene a Seattle per una visita, la chiama \u201csudicia specializzanda\u201d. Derek difende Meredith, portando Nancy a riconoscere i suoi sentimenti per lei, ma la sorella lo incoraggia a prendersi del tempo per capire ci\u00f2 che vuole veramente.\nSeguendo il consiglio di Nancy, Derek chiede a Meredith del tempo e parte per un breve campeggio, che per\u00f2 aumenta solo il suo desiderio per lei. La trova nel posto dove si sono incontrati la prima volta, il bar di Joe, e decidono di ricominciare la loro storia dall'inizio. I due si mettono finalmente insieme, e Derek ritorna a vivere a casa di Meredith. Nel frattempo, Meredith cerca di capire che cosa stia succedendo a Cristina, che negli ultimi tempi \u00e8 ansiosa e ha partecipato a molti interventi importanti e complicati, assistendo perennemente Burke. Viene fuori che negli ultimi mesi Burke ha avuto un tremore alla mano, e Cristina lo ha coperto assistendo a tutti i suoi interventi. Le ripercussioni sono gravi, ma entrambi non perdono il lavoro. Izzie ritorna a far parte del gruppo degli specializzandi, sotto stretta osservazione. Il padre di George ha un tumore, e muore. Meredith cerca di stare vicino all'amico il pi\u00f9 possibile. Molly viene ricoverata di nuovo per partorire, ma la bambina ha delle complicazioni e viene operata. Tatcher rimane del tempo in ospedale, e grazie all'aiuto di Susan, Meredith si riavvicina al padre e decide di dargli una seconda occasione. Un giorno, la madre di Meredith si sveglia completamente lucida, e la casa di cura contatta la donna, che un po' impacciata e spaventata, rivede sua madre dopo cinque anni. Ellis \u00e8 ferma all'ultimo ricordo che ha prima che la malattia la colpisse, ovvero la litigata con Meredith riguardo al suo futuro. Meredith le spiega che si \u00e8 ammalata di Alzheimer precoce e che sono passati cinque anni da quella conversazione. Ellis \u00e8 sotto shock e ha un attacco cardiaco. Arrivate in ospedale, Meredith continua ad evitarla, perch\u00e9 non sa come gestire la situazione. Quando finalmente le due si ritrovano da sole, Meredith prova a parlarle sinceramente: le dice di essere felicemente fidanzata, ma che non ha ancora scelto una specializzazione. Ellis va su tutte le furie, e le urla contro che in tutti quegli anni non ha fatto altro che interessarsi della sua vita sentimentale, invece che impegnarsi per diventare un medico brillante; la definisce una \"persona ordinaria\". Si scopre poi che Ellis soffre di aritmia, e che deve essere operata, ma lei rifiuta il trattamento. Ci\u00f2 porta a un'altra discussione tra le due, che si conclude con Meredith che le dice che lei \u00e8 il problema della sua vita, e che non ha nessun altro al mondo eccetto lei, visto che ha alienato tutti quanti. Dopo qualche ora di riflessione, Meredith ritorna nella stanza di Ellis e le dice che spera che tra qualche anno verr\u00e0 scoperta una cura per l'Alzheimer, in modo tale che loro due possano avere una seconda occasione per costruire un buon rapporto. Ellis per\u00f2 non la riconosce pi\u00f9, perch\u00e9 il momento di lucidit\u00e0 \u00e8 passato. Questo forma una crepa profonda in Meredith, consapevole che le ultime parole che la madre le ha sentito dire sono state orribili e dettate dalla rabbia. Il giorno seguente, prova ad annegarsi nella vasca da bagno, ma Derek la tira fuori. Pi\u00f9 tardi, un ferryboat si scontra con una nave nella baia di Seattle, e un gruppo di medici viene mandato sul posto, che si rivela un bagno di sangue, pieno di feriti e cadaveri. Meredith trova una bambina smarrita e la porta in giro con lei, finch\u00e9 non raggiungono un uomo ferito alla gamba sul molo. Meredith lo medica, ma l'uomo, accecato dal dolore, la spinge oltre il bordo, e la donna cade in acqua. Prova a restare a galla, ma qualcosa si \u00e8 spento in lei, e smette di lottare, lasciando che l'oceano la inglobi silenziosamente. La bambina incontra Derek, e lo porta sulla scena indicando il mare. Derek si lancia in acqua e tira fuori Meredith. All'ospedale, la specializzanda \u00e8 ipotermica e asistolica. Mentre \u00e8 incosciente, ha un'esperienza di vita oltre la morte, dove incontra alcuni dei suoi pazienti pi\u00f9 importanti, tra cui Denny, e altre persone, come Dylan, il capo degli artificieri morto nell'esplosione. Capisce di dover tornare indietro, e incontra sua madre, che \u00e8 andata in arresto cardiaco. Le due si abbracciano ed Ellis le sussurra:\n\u00abTu sei tutto tranne che ordinaria, Meredith.\u00bb\nMeredith torna alla vita, ed Ellis muore. Quando apre gli occhi, Cristina \u00e8 al suo capezzale piangente, e con un sorriso le dice di star per sposare Burke, e che per tutto il giorno non ha voluto fare altro che darle la notizia.\nUna volta dimessa, Meredith ritorna al lavoro, ma le cose con Derek si complicano, perch\u00e9 ha capito che in parte lei non ha voluto nuotare per cercare di sopravvivere. Vorrebbe che si aprisse con lui, e gli confidasse che cosa non va, ma Meredith non riesce ad esprimersi, e anzi, lo respinge. Susan, la moglie di Tatcher, viene ricoverata per un singhiozzo persistente, ma per una complicazione muore sul tavolo operatorio, lasciando Tatcher distrutto. Accecato dal dolore, colpisce la figlia, ritenendola responsabile della morte della moglie. Meredith vorrebbe presentarsi al funerale, visto che recentemente lei e Susan si erano avvicinate, ma Tatcher la informa che non \u00e8 la benvenuta. Arriva il giorno delle nozze di Burke e Cristina, e Meredith, che sta avendo sempre pi\u00f9 problemi con Derek, vuole vedere l'amica sposarsi per risanare la sua fiducia in un possibile lieto fine. Cristina per\u00f2 ha una crisi di panico, Burke intuisce che lei in realt\u00e0 non vuole sposarsi, e dato che la ama troppo capisce di non poterla costringere e la lascia all'altare. Meredith quindi rompe con Derek e segue Cristina nel suo appartamento, dove scoprono che Burke ha preso le sue cose ed \u00e8 andato via. Cristina si sente finalmente libera di essere di nuovo s\u00e9 stessa, e scoppia a piangere cercando di strapparsi il vestito da sposa di dosso. Meredith la aiuta e l'abbraccia forte, promettendole che tutto sarebbe andato nel verso giusto. Le due amiche partono usando i biglietti che Burke aveva comprato per la luna di miele, e vanno alle Hawaii per tre settimane.\nQuarta stagione.\nUna volta tornate, entrambe devono fare i conti con la realt\u00e0. Meredith cerca di evitare Derek, ma non riescono a restare lontano l'uno dall'altra. La loro relazione consiste soltanto nella sessualit\u00e0, anche se Derek vorrebbe un rapporto stabile. Meredith incontra la sua sorellastra, Lexie, che ha appena iniziato la specializzazione al Seattle Grace. Nonostante la ragazza voglia conoscerla, Meredith la informa che il sentimento non \u00e8 reciproco, e la prega di smetterla di provare ad esserle amica. La notte di Halloween, Meredith continua a fare incubi riguardo a lei e Derek, e si convince che sono dovuti alle ceneri di sua madre che tiene in un vaso dentro l'armadio. Non sapendo dove metterle, le porta al lavoro, e insieme a Richard rende omaggio alla madre defunta rovesciando le ceneri in un lavandino di una sala operatoria, l'unico posto in cui Ellis era veramente felice.\nNel frattempo inizia un trial sperimentale su dei tumori al cervello insieme a Derek, ma senza avere nessun successo. Tatcher arriva all'ospedale ubriaco e Meredith si prende cura di lui, che si dimostra gentile e si scusa per come l'ha trattata dopo la morte della moglie. Meredith va da Lexie, la informa di quello che \u00e8 successo con Tatcher, e le consiglia di tenerlo d'occhio. Lexie la manda al diavolo e le spiega che il padre \u00e8 un alcolista sin dalla morte di Susan, e che da ubriaco \u00e8 gentile e comprensivo con tutti, ma che a volte pu\u00f2 diventare cattivo e inveire per ore. Ci\u00f2 fa capire a Meredith di essere stata troppo dura con la sorella, e lentamente la lascia entrare nella sua vita.\nDerek conosce un'infermiera, Rose, e iniziano a frequentarsi. Meredith \u00e8 ovviamente gelosa, e va in terapia da una psicologa per capire perch\u00e9 non riesca ad accettare di essere felice insieme a Derek. La psicologa l'aiuta molto e Meredith capisce che alcuni dei suoi problemi riguardano la sua infanzia turbolenta e in particolare il rapporto complesso che aveva con la madre. Per la prima volta in tutta la sua vita, Meredith parla del tentato suicidio di Ellis, e di come l'abbia vissuto da bambina. La psicologa le fa capire che la madre in realt\u00e0 non aveva tentato il suicidio, ma voleva soltanto attirare l'attenzione di Richard; le dice inoltre che a dispetto di Ellis, lei pu\u00f2 imparare dai suoi errori, vivere felice e diventare un grande chirurgo, perch\u00e9 ha le stesse esatte caratteristiche che aveva lei, ma Meredith \u00e8 capace di essere felice anche fuori dalla sala operatoria. Finalmente Derek e Meredith concludono il trial con successo, e come sorpresa Meredith va sul terreno di Derek, dove costruisce una casa di candele. La sera, Derek si presenta davanti alla roulotte, dove c'\u00e8 Meredith che lo aspetta. Derek lascia Rose, e iniziano ufficialmente una storia insieme.\nQuinta stagione.\nDerek si trasferisce a casa di Meredith e per la prima volta dopo tanto tempo, la coppia \u00e8 di nuovo felice e senza problemi. Meredith ritrova Jane Anatomica, la bambola con cui giocava da bambina e che aveva dimenticato la notte che aveva lasciato la casa. In un intervento domino, Meredith fa cadere un rene sul pavimento della sala operatoria, e si sente una fallita, finch\u00e9 Derek non le regala un rene malato in un barattolo, come lei desiderava.\nSadie si presenta in ospedale come specializzanda al primo anno, e Meredith la ospita a casa sua. La ragazza sembra non essere cambiata dal loro ultimo incontro, cos\u00ec come il suo atteggiamento a volte eccessivo, che porter\u00e0 gli altri specializzandi, tra cui Lexie, ad operarla di nascosto all'appendice. L'intervento si complica, e Sadie rischia di morire, e gli specializzandi vengono scoperti. La colpa ricade su Meredith e Cristina. Viene svelato che Sadie aveva falsificato i suoi risultati per essere ammessa nel programma, e viene licenziata.\nLa madre di Derek arriva in citt\u00e0 e vuole conoscere Meredith, che \u00e8 terrorizzata dalle \"questioni familiari\". La madre di Derek, alla fine della sua visita, consegna il suo anello di fidanzamento a Derek dicendo che Meredith \u00e8 la donna giusta per lui.\nMeredith rimane molto coinvolta nella storia di un detenuto con un tumore al cervello, che verr\u00e0 operato da Derek soltanto per lasciare che l'uomo venga giustiziato pochi giorni dopo. Meredith lascia che il paziente tenti il suicidio, ma viene fermata da Derek. Quando arriva il giorno dell'esecuzione, Meredith si presenta, come voluto dal detenuto. Fuori dalla prigione la aspetta Derek che la vede uscire in lacrime. Meredith gli spiega che nemmeno lei sa perch\u00e9 stia piangendo, ma vedere un'altra persona venire uccisa deliberatamente davanti ai suoi occhi l'ha commossa. Poco tempo dopo, Derek opera una donna incinta, ma l'intervento si dimostra complicato. Il neurochirurgo si \u00e8 emotivamente legato alla donna, e diventa isterico in sala operatoria, continuando ad operare nonostante ormai non ci sia nulla da fare. Venuto a sapere dei fatti, il marito della paziente lo denuncia. Dopo questi avvenimenti Derek si deprime per un periodo, rinchiudendosi nella roulotte senza pi\u00f9 andare a lavorare. Meredith prova a gestire la situazione come meglio pu\u00f2, ma Derek \u00e8 completamente distrutto, e continua a cacciarla via in malo modo. Lei lo sprona a tornare in sala operatoria, ma lui prende l'anello di fidanzamento che conservava da mesi e lo scaraventa nel bosco. Si scopre che Izzie ha un melanoma al quarto stadio, che si estende anche al cervello. Meredith porta i risultati della TAC a Derek, e lo prega di tornare al lavoro per poter salvare Izzie. Nonostante abbia paura di fallire, grazie al supporto di Meredith, Derek opera Izzie con successo. Finalmente fa la proposta di matrimonio, scegliendo come luogo l'ascensore, posto speciale per loro sin dall'inizio della loro storia. Per accontentare Izzie, decidono di sposarsi in chiesa e avere un gran ricevimento. Il giorno delle nozze per\u00f2, a sposarsi sono Izzie e Alex, dato che tutti pensano che lei non sopravviver\u00e0.\nUn uomo si presenta in ospedale in gravi condizioni dopo essere stato investito da un autobus per salvare una ragazza. Il paziente \u00e8 completamente sfregiato in volto, e ridotto in fin di vita. Meredith e Derek avrebbero dovuto sposarsi in municipio quel giorno, ma entrambi sono troppo impegnati. Trovano un momento tranquillo nello spogliatoio degli specializzandi, dove Derek scrive i loro voti su un post-it. Entrambi firmano, e si autoproclamano marito e moglie. Meredith si prende cura dell'uomo sfregiato, che le prende la mano, tracciando i numeri 007. Meredith quindi riconosce l'amico e collega George O'Malley (007 era il soprannome che gli avevano affibbiato il primo giorno di specializzazione). Sotto shock, corre a dare la notizia agli altri medici, proprio mentre George va in arresto. Il ragazzo viene portato velocemente in sala operatoria, ma ormai \u00e8 troppo tardi, e Derek conferma la morte cerebrale.\nSesta stagione.\nL'inizio della sesta stagione vede Meredith e gli altri medici del Seattle Grace fronteggiare molti cambiamenti. La morte di George ha scosso profondamente Meredith, ma lei cerca di non pensarci avendo rapporti sessuali con Derek. Il giorno del funerale di George, i quattro specializzandi si allontanano dalla folla dove si scambiano una serie di battute tragicomiche, che in realt\u00e0 racchiudono tanto dolore e sgomento per gli eventi recenti: George \u00e8 morto, Izzie ha un cancro e si \u00e8 sposata con Alex, e Derek e Meredith si sono autoproclamati marito e moglie. Nel frattempo Richard riceve sempre pi\u00f9 pressioni da parte del Consiglio perch\u00e9 l'ospedale \u00e8 in banca rotta, e decide di fonderlo con il Mercy West. Ci\u00f2 porta a una serie di licenziamenti e tagli al personale. Dopo quasi due mesi dalla morte di George, vedendo un inserviente che svuota il suo armadietto, Meredith cede al dolore e scoppia in lacrime tra le braccia di Derek.\nPoco tempo dopo Tatcher si presenta in ospedale in condizioni critiche: il suo alcolismo gli ha danneggiato irreparabilmente il fegato, e necessita di un trapianto. Lexie non \u00e8 compatibile, mentre Meredith potrebbe donargli un pezzo del suo. Lei per\u00f2 non \u00e8 disposta a compiere questo sacrificio, dato che non ritiene Tatcher suo padre. Alla fine per amore di Lexie decide di sottoporsi all'intervento. Mentre \u00e8 a casa in convalescenza, Derek \u00e8 alle prese con un intervento alla spina dorsale altamente complicato. I due ne parlano, e mentre spiega la posizione del tumore a Meredith, Derek inizia a disegnare il tumore sul muro della loro camera da letto. Grazie ai consigli della moglie, alla fine Derek riesce a eseguire l'operazione con successo.\nIzzie commette un errore e uccide un paziente; Richard si vede costretto a licenziarla e nonostante le suppliche di Meredith, la specializzanda lascia Seattle e poco dopo divorzia da Alex. Nel frattempo Meredith si ritrova a dover gestire Richard, il quale \u00e8 ripiombato nell'alcolismo e ormai non riesce pi\u00f9 a gestire adeguatamente l'ospedale. La donna \u00e8 combattuta, ma poi decide di rivelare la verit\u00e0 a Derek. Richard viene messo da parte e Derek diventa il nuovo Primario di Chirurgia. Il matrimonio procede a gonfie vele, e Meredith inizia anche ad apprezzare l'idea di avere dei figli, che \u00e8 quello che Derek ha sempre voluto. Derek inizia a progettare la loro futura casa sul terreno che ha comprato in mezzo ai boschi, proprio dove Meredith aveva fatto la casa di candele.\nUna mattina Meredith fa un test di gravidanza, che risulta positivo. Entusiasta, corre a dare la notizia a Cristina, che colma di gioia abbraccia l'amica. Al tempo stesso, Gary Clark, il marito di una paziente a cui era stata staccata la spina, arriva in ospedale in cerca di vendetta. I suoi obiettivi sono i medici che erano coinvolti nel caso della moglie, ovvero Richard, Lexie e Derek. L'uomo fa una strage sparando a diversi medici e infermiere. L'ospedale viene messo in quarantena e la SWAT entra in azione per fermare il pazzo omicida. Le due amiche vanno alla ricerca di Derek una volta capito che l'uomo sta cercando di uccidere proprio lui. Alla fine Clark incontra il primario, e gli spara in pieno petto davanti a delle terrorizzate Meredith e Cristina. Viene fatto scappare dalla SWAT, ma le due donne sono ancora sole e senza aiuto, e quindi si vedono costrette a portare Derek in una sala operatoria per salvargli la vita. Cristina chiede a Meredith di restare con April nella stanza preparatoria mentre lei esegue l'intervento assistita da Jackson. Mentre Cristina sta eseguendo l'operazione Gary Clark ritorna, spara a Owen e le intima di fermarsi e lasciare che Derek muoia sul tavolo operatorio. Meredith irrompe nella sala e gli dice di sparare a lei per pareggiare i conti, dato che le tre persone che hanno staccato la spina a sua moglie sono quelle che le vogliono pi\u00f9 bene al mondo, cosicch\u00e9 anche loro possano provare lo stesso dolore che ha provato lui. Grazie a uno stratagemma di Jackson, Clark crede che Derek sia morto e se ne va. Mentre Meredith si occupa della ferita di Owen nella stanza a fianco, ha un aborto spontaneo dovuto allo stress della giornata. Alla fine Cristina riesce a salvare Derek e Gary Clark si suicida sparandosi un colpo in testa.\nLa scena finale vede Meredith gettare il test di gravidanza con uno sguardo colmo di tristezza.\nSettima stagione.\nLa sparatoria ha segnato profondamente i medici del Seattle Grace Mercy West Hospital.\nUna volta guarito, Derek decide di dimettersi dal ruolo di primario, e Richard ritorna ad essere il Capo. Meredith \u00e8 contraria al matrimonio di Cristina e Owen perch\u00e9 pensa che l'amica abbia accettato soltanto per risanarsi dal recente trauma. Il giorno delle nozze dice a Cristina che Owen \u00e8 perfetto per lei, facendo intuire che in fin dei conti approva la sua scelta.\nMeredith impiega molto tempo per dire a Derek dell'aborto. Quando lo mette al corrente dell'accaduto, i due decidono di riprovare ad avere un bambino, ma senza successo. Meredith effettua una visita medica e le viene rivelato che ha un utero \"ostile\" ed \u00e8 improbabile che riesca nuovamente a rimanere incinta. La coppia per\u00f2 non si scoraggia e nei mesi successivi continuano a provare, ma i loro sforzi sembrano inutili.\nLexie ha un crollo nervoso ed \u00e8 stressata dalla recente rottura con Alex, la sua storia complicata con Mark, e ha paura che Meredith la stia escludendo. Meredith le dice dell'aborto spontaneo e che quando \u00e8 stata internata nel reparto di psichiatria \u00e8 rimasta al suo fianco per 36 ore mentre dormiva, terminando la frase con \"tu non sei pazza, Lexie. Sei una Grey!\"\nCristina ha una crisi di panico in sala operatoria e decide di licenziarsi. Meredith vorrebbe aiutarla, ma Cristina le fa capire che non c'\u00e8 niente che lei possa fare. Meredith entra in guerra anche Owen, ritenendo che non stia gestendo la situazione con Cristina nel modo corretto. Inaspettatamente Derek \u00e8 l'unico che riesce a restare accanto a Cristina e a darle il supporto di cui ha bisogno.\nSei mesi dopo la sparatoria, i medici si prendono cura delle vittime di una sparatoria avvenuta in una scuola. Durante la giornata devono affrontare molteplici casi difficili, ma alla fine riescono a salvare tutti i pazienti, compreso l'uomo responsabile. Cristina torna al lavoro, ormai completamente guarita dallo Stress Post Traumatico, e le due \"Twisted Sisters\" (\"Sorelle Siamesi\") riallacciano il loro rapporto.\nTatcher si presenta in ospedale con dei dolori all'addome. Insieme a lui c'\u00e8 una giovane ragazza, Dani, che si scopre essere la sua fidanzata che ha conosciuto mesi prima a una riunione degli Alcolisti Anonimi. Ci\u00f2 fa infuriare Lexie, la quale non era stata avvisata fino a quel momento; la ragazza inoltre sembra avere all'incirca la sua stessa et\u00e0. Lexie si arrabbia molto e dice al padre di stare avendo una crisi di mezza et\u00e0, e rivela a Meredith di aver paura che Tatcher la stia abbandonando proprio come aveva fatto con lei da bambina. Meredith le dice che deve crescere e accettare che Tatcher si sta ricostruendo una vita dopo la morte di Susan. Tatcher viene operato a un rene, e alla fine Lexie ammette che la presenza di Dani possa soltanto fargli bene.\nMeredith gestisce insieme a Derek un trial sperimentale sull'Alzheimer. Quando Alex porta un gruppo di bambini malati dall'Africa, decidono di adottare una bambina di nome Zola. Non essendo ancora sposati legalmente, i due vanno in municipio dove diventano a tutti gli effetti marito e moglie. Al contempo Adele, la moglie di Richard, si ammala gravemente di Alzheimer e viene inserita nella sperimentazione. I pazienti possono ricevere il farmaco sperimentale, oppure una dose di placebo. Quando Meredith scopre che ad Adele verr\u00e0 somministrato del placebo, scambia la sua cartella per agevolarla, ma viene scoperta da Alex Karev, il quale la denuncer\u00e0 ad Owen Hunt. L'FDA viene informata e il trial fallisce facendo infuriare Derek, che se ne va di casa lasciando Meredith da sola con Zola.\nOttava stagione.\nMeredith viene licenziata da Richard, cos\u00ec decide di prendere Zola e andarsene. Pi\u00f9 tardi per\u00f2, Richard decide di aiutarla e davanti alla Commissione dice di essere stato lui a manomettere la sperimentazione e che Meredith lo ha semplicemente coperto. Meredith riottiene cos\u00ec il suo ruolo da specializzanda, mentre Richard ritorna un semplice chirurgo, lasciando il posto di Primario di Chirurgia a Owen Hunt. Meredith e Derek provano a risolvere i loro problemi, e per evitare futuri disaccordi lavorativi Meredith decide di abbandonare la sua specializzazione in neurochirurgia. I servizi sociali si rendono conto che la coppia sta affrontando una crisi e decidono di prendersi Zola a tempo indeterminato.\nMeredith dopo varie indecisioni su che strada intraprendere come chirurgo, sceglie Chirurgia Generale, proprio come sua madre e Richard. Dopo il tradimento di Alex, tra i due non scorre buon sangue, ma dopo qualche tempo Meredith decide di perdonarlo, anche perch\u00e9 l'amico sta facendo il possibile per dimostrare ai servizi sociali che Meredith e Derek sono brave persone. Meredith entra in conflitto con la Bailey, la quale \u00e8 molto scontenta e delusa dal suo comportamento dato che \u00e8 stata lei a istruirla in passato. La madre di George O'Malley si presenta in ospedale per sottoporsi a un'operazione. La sua presenza scaturisce tanti ricordi tra i tre specializzandi originari, che si ritrovano a pensare ai vecchi tempi in cui erano matricole inesperte insieme a George e Izzie. Mentre eseguono l'operazione sulla signora O'Malley, la Bailey confessa a Meredith di essersi arrabbiata perch\u00e9 la ritiene quasi come una figlia e che quando lei commette un errore la fa sentire responsabile, come se fosse colpa sua. Finito il turno Meredith, Cristina e Alex sono al bar di Joe, e Karev dice: \u201cAlla fine \u00e8 tutto qui. George \u00e8 morto, Izzie se n'\u00e8 andata e noi siamo diversi. Siamo diversi.\u201d\nMeredith e Alex rimangono intrappolati in una strada di montagna durante una tempesta mentre trasportano un neonato in ambulanza. Assistono a un incidente stradale e cercano di salvare le vittime. Sfortunatamente muoiono tutti i membri della famiglia coinvolta, eccetto i figli. La nottata \u00e8 stata stancante e colma di interventi, e Derek e Meredith sono in cucina che cercano di essere ottimisti riguardo al futuro: staranno bene anche senza figli. Qualcuno bussa alla porta, ed \u00e8 proprio l'assistente sociale con in braccio la piccola Zola, che gli viene concessa a titolo definitivo. La famiglia Grey\u2014Sheperd \u00e8 finalmente al completo.\nLe cose procedono bene per loro: sono felici, Zola cresce, e Meredith sta per finire la specializzazione in chirurgia generale. Lexie si sta specializzando in neurochirurgia e diventa la pupilla di Derek, che la prende sotto la sua ala protettiva. Quando Lexie e Meredith si ritrovano da sole in sala operatoria per un intervento al cervello di una ragazza, Meredith sprona la sorella e finire l'operazione da sola. Sfortunatamente Lexie commette un errore e la paziente perde l'uso della parola. Meredith la sprona a diventare pi\u00f9 forte se vuole continuare ad apprendere da Derek.\nMeredith, Cristina, Alex, Jackson e April affrontano gli esami e li passano tutti eccetto April. Meredith riceve un'offerta di lavoro a Boston e non sa se accettarla. La casa nel bosco costruita da Derek \u00e8 ormai ultimata, ma i due decidono che forse \u00e8 meglio venderla. Un gruppo di medici viene mandato in un altro ospedale per eseguire un intervento difficile su delle gemelle siamesi. La squadra \u00e8 composta da Meredith, Derek, Mark, Cristina, Lexie e Alex. All'ultimo secondo Arizona decide di prendere il posto di Alex perch\u00e9 arrabbiata con lui per la sua scelta di andare a lavorare da un'altra parte. Mentre sono in viaggio su un aereo privato, ci sono dei problemi tecnici e l'aereo precipita in mezzo alle montagne. Quando Meredith riprende i sensi lo schianto \u00e8 avvenuto da poche ore. Lexie \u00e8 rimasta intrappolata sotto un pezzo dell'aereo, e muore mentre Mark le rivela il suo amore. Meredith, che era andata alla ricerca di Derek, torna troppo tardi e la trova gi\u00e0 morta. La scena \u00e8 straziante. Mark rimane fermo con lo sguardo perso mentre stringe la mano del cadavere di Lexie, Meredith singhiozza disperata e Cristina piange in silenzio. Meredith e Cristina ritrovano Derek e lo portano al loro accampamento provvisorio. Cala la notte e si fa il riassunto della situazione: Meredith e Cristina hanno solo ferite superficiali, Arizona ha una gamba rotta, Mark ha delle ferite interne gravi e Derek si \u00e8 ferito la mano nel tentativo di liberarsi dai rottami. Il corpo di Lexie giace poco lontano. I sopravvissuti rimarranno nei boschi per quattro giorni prima di essere trovati dai soccorsi.\nNona stagione.\nAll'inizio della stagione, Meredith \u00e8 strutturato di chirurgia generale. I nuovi specializzandi la chiamano \"Medusa\", a causa della sua freddezza. Cristina, dopo l'incidente aereo, ha abbandonato il Seattle Grace lasciando Meredith senza la sua migliore amica, anche se le due continuano a sentirsi tramite Skype. I traumi del disastro aereo non sono del tutto passati e Meredith, insieme ai superstiti, fa fatica ad andare avanti con normalit\u00e0. Viene aperta un'inchiesta sull'incidente che non si risolver\u00e0 con il risarcimento stabilito all'inizio per tutti i medici. All'inizio Meredith \u00e8 favorevole, ma Derek insiste per proseguire con le indagini, per fare chiarezza sull'incidente che ha tolto la vita a Lexie e Mark. Un brutto incidente stradale che ha coinvolto una giovane donna le fa rivivere il dolore per la perdita della sorella, alla quale non ha mai avuto occasione di dire addio. Intanto, Cristina torna a Seattle. L'inchiesta per l'incidente prosegue e Meredith, insieme agli altri medici, decide di fare causa all'ospedale per negligenza, cosa che creer\u00e0 molti problemi per la sopravvivenza dello stesso. Una sera, lascia a Derek una busta che si rivela una bella sorpresa: nella busta c'\u00e8 una maglietta per Zola che recita \"la miglior sorella maggiore\", confessando al marito di essere incinta di tre settimane. Inizialmente Meredith decide per scaramanzia di mantenere il segreto almeno fino al raggiungimento dei tre mesi. Il giorno del matrimonio della Bailey con il Dott. Warren si rivela un giorno molto triste per Meredith: Adele, la moglie di Richard, muore anch'essa a causa dell'Alzheimer. I due condividono un momento molto toccante in cui si stringono l'uno all'altra con le lacrime agli occhi mentre guardano la Bailey ballare con Warren. La denuncia all'ospedale ha portato alla bancarotta: cominciano le negoziazioni che condurranno Meredith e i suoi colleghi a comprare l'ospedale grazie anche all'appoggio della Fondazione Harper Avery. Il nuovo ospedale si chiamer\u00e0 Grey + Sloan Memorial Hospital, in onore di Lexie e Mark. Alla fine della stagione, Meredith partorisce il piccolo Derek Bailey Shepherd, ma non senza complicazioni: dopo essere caduta dalla scale senza aver recato alcun danno al bambino, comincia ad avere le prime contrazioni in piena situazione di emergenza. Una tempesta, infatti, ha lasciato l'ospedale senza elettricit\u00e0 e con diversi deficit. Per questo motivo deve subire un cesareo al buio. La recente caduta le ha danneggiato gravemente la milza e rischia di morire dissanguata sul tavolo operatorio. Miranda Bailey, che non operava da settimane a causa di un'infezione passata che ha causato la morte di tre suoi pazienti, si sblocca sapendo Meredith in pericolo e le salva la vita eseguendo una splenectomia di emergenza. Per questo motivo Meredith decide di dare al figlio il cognome di Miranda Bailey, in onore suo onore per averle salvato la vita.\nDecima stagione.\nI primi mesi con il nuovo arrivato sono insieme piacevoli e difficili. Tornata dalla maternit\u00e0, Meredith si impegna in una ricerca ispirata dagli appunti della madre. Il suo sogno \u00e8 stampare vene porta tridimensionali. La sua stampante, per\u00f2, viene usata da Cristina che le ruba la gloria ricevendo anche una nomination per l'Harper Avery. Sebbene le due entrino inizialmente in conflitto, dal momento che Cristina mette in discussione l'impossibilit\u00e0 per Meredith di dedicarsi totalmente alla chirurgia ora che \u00e8 mamma di due bambini, alla fine le due finiranno per fare pace e sostenersi nel momento del bisogno. Meredith sosterr\u00e0 Cristina per la nomination, sebbene quest'ultima non vincer\u00e0 per evidenti problemi di \"conflitto di interessi\" dal momento che la Fondazione che concede il prestigioso premio \u00e8 co-proprietaria dell'ospedale dove la stessa lavora. Alla fine Cristina abbandoner\u00e0 per sempre Seattle, divenendo la direttrice di una facoltosa clinica di chirurgia cardiotoracica a Zurigo. Intanto, cominciano i primi litigi con Derek che riceve un'importante commissione da parte del presidente degli Stati Uniti sulla mappatura del cervello. Lui vuole che la loro famiglia si trasferisca nella capitale, ma Meredith tentenna. Nel giorno dell'addio con Cristina, le due ballano insieme come i vecchi tempi e, andando via, Cristina saluta Meredith con queste parole: \"Tu sei un chirurgo di talento, con una mente speciale, non lasciare che i suoi desideri eclissino i tuoi. Lui \u00e8 un sognatore, ma non \u00e8 lui il sole. Il sole sei tu\".\nUndicesima stagione.\nVenuta a conoscenza dell'esistenza di un'altra sorella, figlia del dott. Richard e cardiochirurgo che prender\u00e0 il posto di Cristina, Meredith dovr\u00e0 far fronte a diverse difficolt\u00e0, prima tra tutte i continui litigi con il marito: questi, dopo il rifiuto della moglie a lasciare Seattle, aveva rinunciato alla ricerca a Washington D.C., ma Meredith non voleva questo perch\u00e9 da una parte era un'opportunit\u00e0 troppo importante, dall'altra \u00e8 consapevole che un sacrificio del genere condizioner\u00e0 troppo il loro rapporto; di rimando, Derek \u00e8 furioso che lei non lo appoggi nonostante lui abbia, di fatto, scelto lei sopra ogni altra cosa. Le loro litigate si fanno sempre pi\u00f9 frequenti, ma alla fine si risolvono quando Derek viene invitato nuovamente a Washington e Meredith, stavolta, gli dice di andare, perch\u00e9 hanno giurato di amarsi anche quando le cose sarebbero state difficili, quindi i due continueranno ad amarsi e a far funzionare il loro matrimonio. Questa decisione ha anche l'effetto insperato di far capire a Meredith il proprio valore, poich\u00e9 nei mesi senza il marito scopre di non aver bisogno di lui per vivere, anche se, ovviamente, non vuole per questo lasciarlo poich\u00e9 lo ama e non vuole vivere senza di lui nonostante sarebbe in grado, e condividere la rispettiva felicit\u00e0. Purtroppo tutto ha fine con la morte di Derek nell'episodio 21. Numerosi in questo episodio i flashback di momenti migliori passati con il marito deceduto, ma anche dell'incidente aereo, avvenuto nel finale dell'ottava stagione e costato la vita alla sorella Lexie e Mark Sloan, in seguito ad un avvenimento analogo nel ventesimo episodio. Nel ventiduesimo episodio decider\u00e0 di lasciare per un breve periodo di tempo la casa costruita con Derek a causa dei troppi ricordi passati di momenti felici; chiuder\u00e0 ogni rapporto con i suoi pi\u00f9 vecchi amici tra cui il dott. Karev e decider\u00e0 di prendersi una pausa dal lavoro in modo tale da poter avere tutto il tempo necessario per elaborare il lutto insieme ai due figli. La ritroviamo il giorno del Ringraziamento dell'anno successivo, incinta, quando entra in travaglio e sviene sul pavimento in una pozza di sangue, da questo momento si alternano scene parallele relative al presente e flashback di quando da piccola dovette chiamare il 911 per salvare la madre che aveva tentato il suicidio, e successivamente in ospedale in compagnia di Alex mentre un'infermiera le porge una neonata, sua figlia Ellis e Meredith afferma di essere riuscita a sconfiggere la morte perch\u00e9, d'ora in poi, ovunque andr\u00e0 con lei ci sar\u00e0 sempre qualcosa di Derek. Qualche mese dopo decide di tornare al lavoro riprendendo cos\u00ec la sua quotidianit\u00e0.\nDodicesima stagione.\nDopo la nomina della dott.ssa Bailey a Capo di Chirurgia, Meredith deve gestire tutti i pazienti di questa, avendo molte difficolt\u00e0 nel destreggiarsi tra operazioni e insegnamento. In seguito Bailey nomina Meredith a Capo di Chirurgia Generale. Un giorno Meredith fa una festa e invita tutti i membri dell'ospedale (tranne i tirocinanti e le infermiere) e quando arriva Callie Torres con la sua nuova fidanzata scopre che la nuova fidanzata \u00e8 Penny, la ragazza che era di turno quando Derek \u00e8 morto. Dopo pochi giorni incontra Nathan Riggs e subito quest'ultimo chiede a Meredith in ascensore se voleva uscire con lui ma lei lo secca con un \" Sono un'amica di Owen Hunt \" (perch\u00e9 i due hanno avuto una discussione in precedenza e quindi nell'ospedale lo odiano tutti).\nMeredith verr\u00e0 picchiata da un paziente malato, e saranno molti i mesi di riabilitazione dovuti a un numero irragionevole di contusioni e malesseri.\nNon cede del tutto alle avance del dottor Riggs poich\u00e9 ama ancora Derek. A fine stagione, dopo essersi arrabbiata con Amelia che le aveva \"rubato\" il lavoro di Derek e l'ex-marito di Cristina (Owen, con cui Amelia si sta per sposare) inizia una relazione solo sessuale con Nathan\nTredicesima stagione.\nAl matrimonio di Owen e Amelia, Meredith scopre che Maggie ha un debole per Nathan e quindi lo lascia, non volendo ferire i sentimenti della sorellastra. Obbliga per\u00f2 Riggs a rifiutare le avances di Maggie e cos\u00ec questo fa, rompendo anche la loro amicizia sperando che Meredith torni con lui ma lei non fa cos\u00ec. La Grey difende Alex dall'accusa dello specializzando Andrew De Luca di tentato omicidio (Karev picchi\u00f2 De Luca convito che fosse l'amante della sua fidanzata Jo), in seguito ritirata e difende Richard quando la Bailey lo rimpiazza come istruttore degli specializzandi con Eliza Minnick. Questo le coster\u00e0 la sospensione per qualche puntata finch\u00e9 Webber stesso la sprona a tornare al lavoro. Tornata al lavoro torna anche con Nathan ma non lo dice a Maggie per la morte di Diane Pierce, madre adottiva di Maggie. Lo lascia nuovamente quando capisce che Maggie \u00e8 molto triste e decide di non dirgli niente. Dopo una tempesta in aereo dove Meredith e Nathan stavano andando a un congresso. Riggs capisce che Meredith ama ancora Derek e la aiuta a dimenticarlo definitivamente. Meredith torna con Nathan e Maggie li scopre ma alla fine li perdona. La Grey sceglie di presentare a Nathan i suoi figli ma non riesce a causa di un'esplosione in ospedale. Da Amelia, Meredith scopre che Megan, (sorella di Owen creduta morta in Iraq ed ex fidanzata di Riggs) \u00e8 viva e lo dice a quest\u2019ultimo. Dopo numerosi tentennamenti e spinto da Meredith, Nathan sceglie di tornare con Megan e va a vivere insieme a lei e a suo figlio, chiudendo definitivamente la storia con la Grey.\nQuattordicesima stagione.\nIn questa stagione Meredith esegue un intervento prestigioso e riuscir\u00e0 finalmente a vincere l'Harper Avery. Meredith si mostra protettiva nei confronti di Jo quando Paul si presenta al Grey-Sloan, e vuole aiutare Alex e Jo quando Paul rimane gravemente ferito in un incidente, che lo porter\u00e0 alla morte. In seguito, decide di partecipare al contest dell'ospedale con Jo e la nuova specializzanda Helm per vincere il primo premio e riuscire a creare dei mini-fegati. Inizialmente, pensa di aver bisogno del polimero per far crescere i mini-fegati, e la donna che ha il polimero si scopre essere amica di Ellis Grey, Marie Cerone. La Cerone per\u00f2 in realt\u00e0 ha un secondo fine, lei e Ellis erano amiche inizialmente, poi per\u00f2 Ellis ha tagliato fuori Marie da un progetto che \u00e8 valso a Ellis il suo secondo Harper Avery e che \u00e8 chiamato \"Il metodo Grey\". Marie chiede a Meredith di cambiare il nome in \"Il metodo Grey-Cerone\" in cambio del polimero, ma Meredith si rifiuta e Marie dice che user\u00e0 l'idea di Meredith e ci metter\u00e0 il suo nome. Successivamente, Meredith scopre che non ha bisogno del polimero per far crescere i mini-fegati, e il suo progetto pu\u00f2 quindi continuare. Jackson viene a scoprire dalla madre Catherine che suo nonno (Harper Avery) trent'anni prima aveva molestato tredici donne, Meredith \u00e8 la prima dell'ospedale a cui Jackson, Catherine, Miranda e Richard rivelano l'accaduto e tra le tredici donne c'\u00e8 anche Marie Cerone. Ellis non ha potuto pubblicare la procedura come \"metodo Grey-Cerone\" perch\u00e9 Marie aveva firmato un contratto di non divulgazione e che non poteva lavorare con gli ospedali finanziati dagli Avery.\nQuindicesima stagione.\nDurante il matrimonio di Jo e Alex, Meredith viene baciata da un ubriaco Andrew De Luca. Tuttavia, mentre Meredith inizia a uscire di nuovo con l'aiuto della suo paziente matchmaker, Cece, viene inseguita da Andrew, che ha realizzato i suoi sentimenti per lei. Meredith si interessa anche a Link, un nuovo chirurgo ortopedico, e si ritrova brevemente in un triangolo amoroso. Durante il suo dilemma romantico, suo padre Thatcher, ormai in fin di vita muore, anche se sono in grado di fare la pace prima della sua morte. Alla fine, Meredith sceglie Andrew, e i due iniziano una relazione. Meredith batte il record dell'ospedale per il singolo intervento chirurgico pi\u00f9 lungo e quindi inizia la ricerca su un dispositivo diagnostico ingeribile. Mentre cura Gabby Rivera, una bambina affetta da cancro la cui famiglia \u00e8 stata divisa al confine, Meredith commette frodi assicurative per aiutare il padre di Gabby a pagare l'intervento in quanto loro non hanno l'assicurazione. Quando l'ospedale inizia a indagare sul caso, Andrew prende le accuse in modo che Meredith non venga mandata in prigione e separata dai suoi figli. Meredith visita Andrew in prigione, dicendogli che lo ama e lo far\u00e0 uscire.\nSedicesima stagione.\nMeredith si consegna e viene condannata al servizio della comunit\u00e0, mentre la sua licenza medica, sebbene non revocata, viene messa a repentaglio. Manca a un appuntamento in tribunale e trascura di svolgere alcune ore, venendo quindi messa temporaneamente permanenza in prigione. L'udienza \u00e8 tenuta da una commissione di cui fa parte anche il dottore che, con la propria incompetenza, provoc\u00f2 la morte di suo marito, quindi quando l'uomo, che al contrario non si ricorda chi sia Meredith per lui, comincia a mettere in dubbio non solo la sua competenza come medico ma anche come madre, la dottoressa non riesce pi\u00f9 a trattenersi e ne rivela pubblicamente l'identit\u00e0. Mentre la dottoressa sfoga la sua rabbia, l'uomo sviene a causa di un'emorragia cerebrale da cui non riesce a salvarsi. L'udienza rischia quindi di saltare, ma grazie ad Alex, che porta a testimoniare molti dei suoi pazienti e legge lettere di raccomandazione da parte di tutti i medici che hanno collaborato con lei, e la Bailey che, pur essendo inizialmente stata contraria al comportamento della Grey, decide di testimoniare anche lei a suo favore, Meredith \u00e8 in grado di mantenere la sua licenza ed \u00e8 riassunta al Grey-Sloan. Al suo primo giorno, incontra Cormac Hayes, il nuovo capo di pediatria, che apprende in seguito che le \u00e8 stato inviato da Cristina. Mentre Hayes e Meredith si avvicinano, avendo in comune la perdita di un coniuge, Andrew inizia a mostrare segni di mania, probabilmente causati da malattia bipolare, e rompe con Meredith quando questa esprime preoccupazione. Intanto il suo migliore amico Alex lascia l'ospedale per andare a vivere con Izzie, da cui l'uomo ha scoperto avere due figli grazie agli embrioni congelati a seguito del cancro di quest'ultima. Meredith cerca di curare Richard, il quale mostra evidenti segni di Alzheimer e dopo svariati tentativi di ricerca con il suo ormai ex compagno Andrew riescono a trovare la malattia di Richard: una protesi deteriorata di cobalto. L'operazione va a buon fine e Meredith accetta la proposta di Hayes di uscire insieme a fine turno, ma al termine di questo la donna incontra DeLuca che piange, avendo capito di avere qualcosa che non va, e cos\u00ec Meredith lo accompagna a casa.\nDiciassettesima stagione.\nMeredith trascorre le sue giornate in terapia intensiva . A fine turno non si sente bene e ha un malore nel parcheggio dell'ospedale, viene soccorsa da Hayes e va in coma a causa dell'infezione. Richard quindi, dopo che Meredith \u00e8 rimasta in coma una settimana, durante la quale ha sognato Derek, Mark, Lexie e George, convince Teddy a somministrarle una cura sperimentale che \u00e8ffettivamente la fa svegliare. Di nuovo cosciente, la dottoressa scopre che anche Koracik ha preso il COVID-19 e si apprestano a soccorrere una donna che era andata in arresto proprio mentre le infermiere erano impegnate altrove: la donna si salva, ma Meredith sviene nelle braccia di Helm e torna in coma perch\u00e9 lo sforzo compiuto per rianimare la donna le ha danneggiato i polmoni, gi\u00e0 fortemente stressati.\nDopo qualche settimana, Meredith si risvegla, ma poi comincia ad alternare periodi di veglia ad alcuni di sonno profondo, durante i quali incontra anche Andrew, del quale, quindi, capisce la triste sorte, per poi risvegliarsi definitivamente. Gi\u00e0 poco tempo dopo il risveglio, Meredith deve salutare anche ad un'altra persona: Jackson, ispirato dai recenti avvenimenti, ha deciso di prendere le redini della Fondazione Catherine Fox, della quale utilizzer\u00e0 le risorse per aiutare sia in ambito professionale che sanitario le classi pi\u00f9 disagiate e per cui dovr\u00e0 trasferirsi a Boston assieme alla figlia ed April, con la quale sembra essere all'inizio di un riavvicinamento, dopo che questa si \u00e8 separata dal marito; Meredith \u00e8 l'unica del gruppo di specializzandi formatosi pi\u00f9 di dieci anni prima a lavorare ancora al Grey-Sloan Memorial Hospital. Dopo essere tornata al lavoro, Meredith si rende conto che, per quanto sia ormai fuori pericolo, l'infezione da COVID-19 ha lasciato un danno potenzialmente definitivo ai suoi polmoni, che potrebbe compromettere la sua carriera chirurgica, pertanto, per aiutarla, Bailey le assegna l'incarico di Direttore del Programma di Specializzazione. Nei mesi successivi, inoltre, lei e Cormac iniziano a passare sempre pi\u00f9 tempo insieme mentre la sorella Maggie si sposa con il fidanzato, Winston."}
{"id": "858427", "revid": "141301", "url": "https://it.wikipedia.org/wiki?curid=858427", "title": "The Kingdom 2 - Il Regno 2", "text": ""}
{"id": "858429", "revid": "141301", "url": "https://it.wikipedia.org/wiki?curid=858429", "title": "The Kingdom 2 - Il Regno II", "text": ""}
{"id": "858431", "revid": "141301", "url": "https://it.wikipedia.org/wiki?curid=858431", "title": "The Kingdom II - Il Regno II", "text": ""}
{"id": "858434", "revid": "2149408", "url": "https://it.wikipedia.org/wiki?curid=858434", "title": "MOR", "text": ""}
{"id": "858435", "revid": "45927", "url": "https://it.wikipedia.org/wiki?curid=858435", "title": "Pulcino (sport)", "text": ""}
{"id": "858443", "revid": "1948791", "url": "https://it.wikipedia.org/wiki?curid=858443", "title": "Sfiatatoio", "text": "In biologia lo sfiatatoio \u00e8 l'organo respiratorio dei cetacei con funzione simile alle narici da cui prende origine e con cui \u00e8 quindi omologo. Si trova all'apice del capo per permettere all'animale di poter meglio respirare quando si trova in superficie. Una volta emerso, l'animale espelle forzatamente l'aria. Poich\u00e9 questa \u00e8 rilasciata dal corpo dell'animale all'atmosfera, in un ambiente quindi a pi\u00f9 bassa pressione e pi\u00f9 freddo, il vapore acqueo condensa, formando uno \"spray\". Questo \u00e8 chiamato \"soffio\" ed \u00e8 spesso visibile da molto lontano. Poco prima dell'immersione, lo sfiatatoio viene chiuso da una potente muscolatura.\nProduzione del suono.\nAlcune sacche aeree presenti poco sotto lo sfiatatoio permettono ai Cetacei di produrre suoni per la comunicazione o l'ecolocalizzazione, in quelle specie che la utilizzano. Queste sacche sono riempite di aria che viene poi rilasciata per produrre il suono, in modo simile a quello che succede rilasciando l'apertura di un palloncino pieno d'aria.\nAnatomia.\nNei Misticeti lo sfiatatoio \u00e8 composto da due aperture, mentre negli Odontoceti da una sola. Il Capodoglio, essendo un Odontocete, presenta una singola apertura, ma, a differenza degli altri, ha due condotti per l'aria.\nLo sfiatatoio \u00e8 collegato solo alla trachea e non all'esofago, come avviene negli altri mammiferi. Per questo motivo, non c'\u00e8 il rischio che il cibo finisca accidentalmente nelle vie aeree, provocando il soffocamento.\nLa forma e la posizione variano da specie a specie e spesso assumono valore sistematico"}
{"id": "858447", "revid": "125261131", "url": "https://it.wikipedia.org/wiki?curid=858447", "title": "Monastero di Montserrat", "text": "Il monastero di Santa Maria de Montserrat (\"Monasterio de Montserrat\" in spagnolo, \"Monestir de Montserrat\" in catalano) \u00e8 un monastero benedettino che si trova ad un'altitudine di 720 m s.l.m. sulla montagna di Montserrat, nel comune di Monistrol de Montserrat della comunit\u00e0 autonoma della Catalogna, di cui rappresenta un simbolo, nonch\u00e9 un importante sito di pellegrinaggio e di visita per i turisti.\nStoria.\nL'origine del monastero \u00e8 incerta. Si sa che, intorno al 1011, un monaco proveniente dal monastero di Santa Maria di Ripoll raggiunse la montagna di Montserrat per incaricarsi di dirigere il monastero di Santa Cecilia di Montserrat, per cui quest'ultimo sarebbe passato agli ordini dell'abate Oliba di Ripoll. I monaci del monastero di Santa Cecilia non accettarono la situazione e allora l'abate decise di fondare il monastero di Santa Maria di Montserrat nel luogo dove esisteva gi\u00e0 un antico eremo con lo stesso nome nel 1025. A partire dal 1082 Il monastero di Santa Maria ebbe un proprio priore e smise di dipendere da quello di Ripoll.\nQuesto eremo rapidamente divenne il pi\u00f9 importante fra quelli presenti su quella montagna grazie all'immagine della Madonna venerata fin dall'880 e si trasform\u00f2 in un santuario, per cui ebbe accesso a un maggior numero di donazioni che gli permisero una crescita costante in dimensioni ed importanza. Alla fine del XII secolo il reggente sollecit\u00f2 le autorit\u00e0 ecclesiastiche ad aumentare il numero di monaci a 12 unit\u00e0, minimo richiesto per poter considerare il santuario un'abbazia.\nNel XIII secolo inizi\u00f2 la lotta del monastero per ottenere la piena indipendenza da quello di Ripoll: durante lo Scisma d'Occidente infatti il priorato di Montserrat era fedele al papa di Roma Urbano VI nonostante quello di Ripoll appoggiasse Benedetto XIII, perci\u00f2 il re Martino consigli\u00f2 Benedetto XIII di promuovere Montserrat ad abbazia ed a porre come abate Marco di Villalba, che era abate di Ripoll dal 1408.\nL'11 marzo 1409 una bolla papale di papa Benedetto istitu\u00ec l'abbazia di Montserrat, nonostante Ripoll continuasse comunque a mantenere alcuni privilegi su Montserrat, finch\u00e9 il papa Eugenio IV lo liber\u00f2 completamente con una bolla datata 11 marzo 1431.\nNel 1493 per\u00f2 l'abbazia perse di nuovo l'autonomia in quanto re Ferdinando II invi\u00f2 al monastero quattordici monaci dalla citt\u00e0 di Valladolid e Montserrat pass\u00f2 a dipendere dalla congregazione di questa citt\u00e0 della Castiglia. Nei secoli seguenti vi fu un alternarsi di abati catalani e castigliani. Proprio nel 1493 Bernat de Bo\u00efl, un monaco del monastero, accompagn\u00f2 Cristoforo Colombo in uno dei suoi viaggi in America.\nNel corso del XIX secolo il monastero di Montserrat fu incendiato e saccheggiato per ben due volte dalle truppe napoleoniche, nel 1811 e 1812. Poi, nel 1835, i monaci dovettero abbandonare il monastero in seguito alla Desamortizaci\u00f3n di Mendiz\u00e1bal, una sorta di asta pubblica per ridistribuire i terreni non coltivati che spesso erano di propriet\u00e0 della Chiesa.\nL'esclaustrazione comunque dur\u00f2 poco e gi\u00e0 dal 1844 i monaci si ristabilirono nel monastero, ormai senza pi\u00f9 ingerenze da parte della congregazione di Valladolid, del resto sciolta anch'essa. Nel 1862 Montserrat ader\u00ed alla congregazione sublacense dell'Ordine di San Benedetto, alla quale tuttora appartiene. Gli edifici andati distrutti vennero rifatti.\nAttualmente la comunit\u00e0 monastica \u00e8 formata da un'ottantina di monaci; inoltre abitano nel monastero i ragazzi che compongono la Scuola di Canto di Montserrat (chiamata \"Escolania de Montserrat\" in catalano), ritenuta la pi\u00f9 antica d'Europa poich\u00e9 risalente al XIII secolo.\nIl monastero.\nIl complesso \u00e8 costituito da due blocchi di edifici: da una parte la basilica con le dipendenze dei monaci, dall'altra gli edifici destinati ad accogliere i pellegrini e i visitatori: ristoranti, negozi e un albergo.\nLa basilica.\nLa basilica di Montserrat fu ricostruita completamente nel XIX secolo ed \u00e8 ad una sola navata, attorno alla quale sono disposte diverse cappelle. La navata \u00e8 sostenuta da colonne centrali, con intagli in legno dello scultore Josep Llimona.\nAd un'estremit\u00e0 \u00e8 posto l'altare maggiore e il coro. Il crocifisso d'avorio dell'altare, proveniente dall'Italia, \u00e8 stato attribuito recentemente a un giovane Michelangelo (finora era stato attribuito al Ghiberti).\nProprio sopra l'altare maggiore c'\u00e8 la stanza nella quale \u00e8 situata la statua della Vergine Moreneta de Montserrat, a cui si accede dopo aver attraversato un portale in alabastro scolpito con scene della Bibbia.\nIl chiostro.\nIl chiostro, opera dell'architetto Josep Puig i Cadafalch, \u00e8 costituito da due piani sostenuti da colonne di pietra. Il piano inferiore comunica con il giardino che dispone di una fonte nella parte centrale. Lungo le pareti del chiostro si vedono \"peces\" antiche, alcune del X secolo.\nIl refettorio.\nIl refettorio \u00e8 del XVII secolo ma fu restaurato nel 1925 da Josep Puig i Cadafalch: nella parte centrale un mosaico rappresenta il Cristo, mentre nella parte opposta si pu\u00f2 vedere un trittico con scene della vita di san Benedetto.\nAltre strutture.\nIl monastero dispone di un museo diviso in tre sezioni: quella preistorica, nella quale sono esposti diversi ritrovamenti di quest'epoca rinvenuti nella montagna circostante; quella dell'Oriente biblico, con materiale archeologico relativo alla Bibbia e, infine, la Pinacoteca, con opere dal 1500 ai giorni nostri, fra le quali opere di Dal\u00ed, Picasso e El Greco ed uno dei capolavori della maturit\u00e0 di Caravaggio, il San Girolamo in meditazione.\nLe piazze.\nNella parte esterna dell'edificio sono presenti diverse piazze che servono per assestare il congiunto dell'edificio con l'orografia della montagna. La principale \u00e8 la Piazza Santa Maria, opera anch'essa di Puig i Caldafach. Dalla piazza si pu\u00f2 osservare la nuova facciata costruita su progetto di Francesc Folguera con pietra proveniente dalla montagna stessa, alla cui destra si possono osservare i resti dell'antico \"claustrum\" gotico.\nNella piazza dell'Abate Oliba sono situati gli edifici che servono ad alloggiare i pellegrini e i turisti fra cui un albergo. Nella piazza vi \u00e8 una statua dedicata al fondatore del monastero, opera del 1933 dello scultore Manuel Xucl\u00e0.\nInfine la piazza di Santa Croce dedicata a San Michele, il cui nome \u00e8 dovuto alla croce opera dello scultore Josep Maria Subirachs.\nLa Madonna di Montserrat.\nSecondo la leggenda, la prima immagine della Vergine (in catalano \"La Mare de D\u00e9u de Montserrat\") fu ritrovata da alcuni bambini che accudivano un gregge dentro una grotta nell'880, dopo aver visto una luce sulla montagna. Quando il vescovo seppe del ritrovamento cerc\u00f2 di far trasportare la piccola statua a Manresa, ma non gli fu possibile perch\u00e9 la statua divenne troppo pesante. Perci\u00f2 il vescovo interpret\u00f2 questo segnale come il desiderio della Vergine di rimanere nei pressi del luogo del ritrovamento e perci\u00f2 ordin\u00f2 la costruzione del santuario.\nLa statua di Maria attualmente venerata \u00e8 una scultura lignea romanica del XII secolo. Misura circa 95\u00a0cm di altezza e rappresenta la Beata Vergine Maria con il Bambin Ges\u00f9. Nella mano destra la Madonna regge una sfera che simboleggia l'universo, mentre Ges\u00f9, sempre con la mano destra, benedice e nella sinistra regge una pigna.\nAd eccezione dei volti e delle mani, l'immagine \u00e8 dipinta d'oro, mentre la Vergine \u00e8 rappresentata con volto di carnagione scura, cosa che le ha valso il soprannome popolare di \"moreneta\". Una sua copia \u00e8 venerata a Sassari ed \u00e8 patrona del gremio dei sarti e sotto questo titolo la Vergine Maria \u00e8 da secoli intensamente venerata anche nel resto della Sardegna. Il 9 febbraio 2012 l'abate del monastero di Montserrat ha benedetto la cappella della Mare de D\u00e9u de Montserrat nella cattedrale di Alghero dove la \"moreneta\" \u00e8 venerata dagli abitanti.\nL'11 settembre 1881, ricorrenza della Festa nazionale della Catalogna, papa Leone XIII dichiar\u00f2 ufficialmente la Madonna di Montserrat patrona della Catalogna, oltre a beneficiarla di poter tenere una propria festivit\u00e0 nel calendario, il 27 aprile.\nLeggende legate al monastero.\nIl monastero \u00e8 al centro della leggenda del Sacro Graal: nell'opera di Wolfram von Eschenbach, il Graal fu messo in salvo nel castello di Munsalvaesche (\"mons salvationis\") o Montsalvat, affidato a Titurel, il primo re del Graal. Alcuni hanno identificato il castello con il monastero di Montserrat; Richard Wagner dice al suo \"Parsifal\" che Montsalvat \u00e8 \"nelle montagne del nord della Spagna\". Nel 1940, Himmler fece una breve visita al monastero per domandare dati in merito alla possibilit\u00e0 che vi fosse stato custodito il Graal.\nQuesta leggenda non ha tradizione a Montserrat; la tradizione ispanica del Graal lo situa nel monastero di San Juan de la Pe\u00f1a e, successivamente, al palazzo di Barcellona e infine nella cattedrale di Valencia, dove si troverebbe tuttora.\nLa visita di Ignazio di Loyola.\n\u00c8 invece storicamente provata la visita al monastero nel marzo del 1522 da parte di sant'Ignazio di Loyola che proprio qui matur\u00f2 la sua conversione, lasciando la sua spada ai piedi della Madonna di Montserrat.\nCome arrivarci.\nLa montagna di Montserrat \u00e8 a circa un'ora e mezza da Barcellona. \u00c8 possibile raggiungere in treno o in automobile l'apposita stazione di Aeri Montserrat e da qui prendere la funivia detta \"Aeri\" che in pochi minuti arriva nei pressi del monastero, oppure raggiungere la stazione di Montserrat ove \u00e8 possibile il collegamento mediante treni a cremagliera. \u00c8 altres\u00ec possibile raggiungere il sito direttamente in automobile previo pagamento di un pedaggio, oppure a piedi grazie all'antico sentiero che comunica con il fondovalle (circa 1h45)."}
{"id": "858450", "revid": "486946", "url": "https://it.wikipedia.org/wiki?curid=858450", "title": "Avex Trax", "text": ""}
{"id": "858452", "revid": "474984", "url": "https://it.wikipedia.org/wiki?curid=858452", "title": "Francisco de Quevedo", "text": "Biografia.\nDi famiglia nobile (suo padre copre la carica di segretario della regina Anna d'Austria, sua madre, gi\u00e0 al servizio della regina, passa poi a far parte della corte dell'infanta Isabella Clara), comp\u00ec i primi studi presso i Gesuiti, prosegu\u00ec con quelli classici all'Universit\u00e0 di Alcal\u00e1 de Henares e studi\u00f2 teologia a Valladolid. Non bello e afflitto da una grave miopia, amico di Pedro T\u00e9llez-Gir\u00f3n terzo duca di Osuna, lo segu\u00ec prima a Palermo e poi a Napoli e, quando il duca vi fu nominato Vicer\u00e9, ebbe la segreteria delle Finanze.\nQuevedo fu accolto nell'Accademia degli Oziosi, fondata quattro anni prima dall'allora vicer\u00e9 della citt\u00e0, il conte di Lemos, e strinse amicizia con il poeta neo-latino Giulio Cesare Stella (1564-1624), con il cardinale Giannettino Doria, Filippo Paruta, Mart\u00edn Lafarina, Ercole Branciforte e Mariano Valguarnera, umanista e amico intimo di Papa Urbano VIII, che, su esortazione di Quevedo, tradusse dal greco in italiano le \"Odi\" di Anacreonte.\nTornato in Spagna nel 1634, si spos\u00f2 con una vedova, Esperanza de Mendoza, dalla quale per\u00f2 si separ\u00f2 poco tempo dopo. Pur desiderando un amore ideale, disprezzava le donne e di fatto non ebbe mai una relazione duratura.\nEsplic\u00f2 importanti missioni diplomatiche, in particolare presso la Repubblica di Venezia (fu tra l'altro accusato di essere coinvolto in una congiura contro quest'ultima). Fu poi segretario del re a corte, ma ebbe a soffrire varie persecuzioni politiche: dapprima a causa dell'alterna fortuna del suo mecenate, indi a causa di un memoriale contro il re a lui attribuito.\nImprigionato per quattro anni dal 1639, mor\u00ec due anni dopo aver riacquistato la libert\u00e0.\nOltre ad avere un'ottima formazione umanistica, Quevedo conosceva perfettamente l'italiano, il francese, il latino, il greco, l'arabo e l'ebraico. Quando fu sospettato di aver preso parte ad una congiura contro Venezia, riusc\u00ec a fuggire travestito da mendicante senza essere riconosciuto grazie al suo perfetto accento italiano.\nPensiero e stile.\nQuevedo \u00e8 forse l'ingegno pi\u00f9 vigoroso, inquieto e complesso della letteratura spagnola. \u00c8 considerato inoltre una delle figure pi\u00f9 significative del barocco europeo.\nDella letteratura barocca egli rappresenta l'ala concettista, come Luis de G\u00f3ngora ne rappresenta l'ala culterana, sebbene le due correnti, fieramente contrapposte nelle personalit\u00e0 rivali dei due principali esponenti e per molto tempo considerate separatamente, finiscano per confondersi e comporsi nella superiore unit\u00e0 della poetica barocca: ora tesa ad astruse e problematiche scalate concettuali, ora ad ermetiche e desuete forme metaforiche.\nCerto \u00e8 che Quevedo, nella sua vasta e assai variegata opera, ha lasciato un'orma inconfondibile della sua acuta sensibilit\u00e0 morale che, di fronte alla crisi dei valori, alla corruzione dei costumi ed alla decadenza politica (del regno di Filippo IV), prende via via l'aspetto di aspra critica, di rivolta, di amarezza o disinganno.\nOpere in poesia.\nPoeta di altissime qualit\u00e0 intellettuali e visionarie, Quevedo diede il meglio di s\u00e9 nei sonetti: alcuni di tema ascetico, altri d'intento dottrinale, altri a sfondo politico e altri ancora di ispirazione amorosa.\nL'opera poetica fu raccolta e pubblicata postuma ne \"El Parnaso espa\u00f1ol\" (1648; Il Parnaso spagnolo) e ne \"Las tres ultimas musas castellanas\" (1670; Le tre ultime muse castigliane).\nBuona parte delle restanti composizioni di Quevedo hanno carattere satirico con chiari riflessi di Giovenale, Marziale e Petronio, ma profondamente originali per la variet\u00e0 di temi e per le audacie stilistiche del suo concettismo.\nOpere in prosa.\n\"Il Pitocco \".\nTra le opere in prosa spiccano il romanzo picaresco \"La vida del Busc\u00f3n\" noto anche con il titolo \"La Historia de la vida del Busc\u00f3n llamado Don Pablos\" (Vita del Pitocco oppure \"La storia della vita del pitocco chiamato Don Paolo\": scritta verso il 1603 e pubblicata nel 1626) che, nell'arco tracciato da quella particolare letteratura, raggiunge l'estremo limite della rappresentazione cruda e grottesca dell'umana miseria.\n\"Sue\u00f1os y discursos\".\n\"Sue\u00f1os y discursos\" (1627; Sogni e discorsi), \u00e8 una serie di stupende narrazioni satirico-morali, per lo pi\u00f9 in forma di dialogo alla maniera di Luciano di Samosata, nelle quali, valendosi dell'espediente del sogno, e della visione, Quevedo passa in rassegna vizi, falsit\u00e0 e meschinit\u00e0 della vita del suo tempo, con grande profondit\u00e0 di pensiero e paradossali descrizioni dai contrasti violenti.\nAltre opere.\nInfine, oltre ad un gruppo di entremeses di carattere burlesco, che testimoniano l'interesse di Quevedo per il teatro, vanno ricordate di lui le numerose opere di carattere politico, tra cui \"Politica de Dios, gobierno de Cristo y tiran\u00eda de Satan\u00e1s\" (Politica di Dio, governo di Cristo e tirannia di Satana; scritta nel 1617 e pubblicata nel 1635) e la vita di \"Marco Bruto\" del 1644, commento all'opera di Plutarco: dove viene tracciata una linea politica antimachiavellica e storico-cristiana.\nLo stoicismo di Seneca, che influ\u00ec notevolmente su Quevedo, \u00e8 alla base dei suoi scritti di carattere ascetico e dottrinale, fra i quali ricordiamo \"La Providencia de Dios\" (Provvidenza di Dio), del 1641 e \"La vida de San Pablo\" (La vita di San Paolo) del 1644.\nInoltre anche gli scritti di carattere filosofico come \"La cuna y la sepultura\" del 1635 e \"Las quatro pestes del mundo y los cuatro fantasmas de la vida\" (I quattro flagelli del mondo e i quattro fantasmi della vita), pubblicato postumo nel 1651, in cui il pessimismo e la concezione negativa della vita si risolvono nell'idea della morte, tema dominante dell'opera di Quevedo."}
{"id": "858455", "revid": "465169", "url": "https://it.wikipedia.org/wiki?curid=858455", "title": "Parabola dei talenti", "text": "La parabola dei talenti \u00e8 una parabola di Ges\u00f9 narrata nel \"Vangelo secondo Matteo\" ; una parabola simile, detta \"parabola delle mine\", si trova nel \"Vangelo secondo Luca\" . \nParabola dei talenti.\nLa parabola parla di un signore che parte per un viaggio e affida i suoi beni ai suoi servi. A un servo affida cinque talenti, a un secondo due talenti e a un terzo un talento. I primi due, sfruttando la somma ricevuta, riescono a raddoppiarne l'importo; il terzo invece va a nascondere il talento ricevuto e lo sotterra. Quando il padrone ritorna apprezza l'operato dei primi due servi e condanna, invece, il comportamento dell'ultimo.\nParabola delle mine.\nIn questa parabola il padrone \u00e8 un principe che deve partire per ricevere l'incoronazione e affida ai suoi servi importi uguali. Un'altra differenza \u00e8 che la mina aveva un valore molto pi\u00f9 piccolo del talento."}
{"id": "858457", "revid": "92723", "url": "https://it.wikipedia.org/wiki?curid=858457", "title": "Chiesa di San Gregorio al Celio", "text": "La chiesa dei Santi Andrea e Gregorio al Monte Celio, o anche San Gregorio Magno al Celio, \u00e8 un luogo di culto cattolico del centro storico di Roma. Si trova sul Celio, di fronte al Palatino ed accanto al Circo Massimo.\nStoria.\nIn epoca imperiale l'area era intensamente urbanizzata e percorsa da diverse strade. Il \"clivus Scauri\", che ne era l'asse principale, era tagliato dal \"Vicus Trium Ararum\"; lungo questo percorso si aprivano \"tabernae\", i cui resti sono sotto l'attuale oratorio di Santa Barbara (ed \u00e8 curioso che le tre are antiche siano state sostituite nei secoli da tre oratori).\nNel tempo la zona, inizialmente popolare e caratterizzata da \"insulae\" con botteghe al pianterreno, fu trasformata in quartiere residenziale alla fine del III secolo con la costruzione di \"domus\" signorili al posto delle precedenti insulae.\nIn queste case degli Anici cominciarono ad essere fondati gi\u00e0 dagli inizi del IV secolo luoghi privati di culto cristiano, finch\u00e9 sopra di essi venne fondata la basilica dei Santi Giovanni e Paolo, sotto la quale \u00e8 ancora visibile la parte meglio conservata degli antichi edifici.\nNel VI secolo papa Gregorio I, di famiglia anicia, costru\u00ec dall'altra parte del Clivus un monastero, in cui visse a lungo, e nel 575 una piccola chiesa dedicata a sant'Andrea, da cui il nome \"Monastero di Sant'Andrea\". Dopo la morte di Gregorio I il monastero fu abbandonato. Papa Gregorio II (715-731) fece ripristinare il monastero e costruire l'edificio attuale.\nFu in questa chiesa che la mattina del 14 febbraio 1130 si riun\u00ec, sotto la guida del cardinale e cancelliere Aymery de la Ch\u00e2tre, la commissione cardinalizia incaricata dal Sacro Collegio di scegliere il successore di papa Onorio II, deceduto la notte precedente. Nella mattinata stessa i cardinali ivi convocati elessero al Soglio Pontificio il cardinale Gregorio Papareschi che prese il nome di Innocenzo II.\nNel 1633 il cardinale Scipione Caffarelli-Borghese fece costruire il portico e la facciata su progetto di Giovanni Battista Soria.\nNel 1725 la chiesa fu nuovamente restaurata in base ai progetti di Giuseppe Antonio Soratini e di Francesco Ferrari. Un altro restauro fu effettuato nel 1830 a spese del cardinale Giacinto Zurla.\nDurante la seconda guerra mondiale nell'adiacente monastero camaldolese furono reclusi dai nazifascisti alcuni importanti personaggi della vita pubblica presenti a Roma, tra cui il senatore Alberto Bergamini e Roberto Suster, protagonisti di una celebre evasione il 28 gennaio 1944.\nIl 10 marzo 2012, memoria del transito di papa Gregorio I, sono stati celebrati nella chiesa da papa Benedetto XVI i Primi Vespri in occasione del millenario della fondazione della casa madre della Congregazione Camaldolese. Ai vespri ha partecipato Rowan Williams, Arcivescovo di Canterbury.\nDescrizione.\nLa chiesa \u00e8 parte di un pi\u00f9 vasto complesso chiesa-convento. Il convento \u00e8 attualmente gestito dalle \"Missionarie della Carit\u00e0\" di Madre Teresa di Calcutta, che vi hanno la sede legale.\nEsterno.\nL'aspetto attuale \u00e8 quello datogli da Giovanni Battista Soria nel 1629-1633; Francesco Ferrari (1725-1734) ha progettato l'interno.\nDavanti alla chiesa si trova una lunga scalinata che sale da Via di San Gregorio, la strada che separa il Celio dal Palatino. La facciata, per stile e materiale utilizzato, ricorda quella di San Luigi dei Francesi; essa precede un cortile porticato sul quale si affaccia la chiesa vera e propria con una seconda facciata.\nIl portico ospita alcune tombe che inizialmente si trovavano all'interno e che furono spostate qui quando il cardinale Borghese fece costruire il portico. Tra queste tombe una volta c'era anche quella della famosa cortigiana Imperia, amante del banchiere senese Agostino Chigi (1511) ma, un secolo dopo, al suo posto fu messa la tomba di un canonico di Santa Maria Maggiore, Lelio Guidiccioni.\nLa chiesa segue la tipica pianta basilicale, con una navata centrale divisa da quelle laterali da 10 antiche colonne di granito e da pilastri.\nInterno.\nL'interno \u00e8 a tre navate con un profondo presbiterio in corrispondenza di quella centrale.\nIl pavimento cosmatesco \u00e8 del XIII secolo; il soffitto della navata centrale \u00e8 ornato da un affresco realizzato nel 1727 da Placido Costanzi e raffigurante il \"Trionfo di San Gregorio Magno\".\nLa decorazione comprende gli stucchi di Ferrari (1725). Sopra l'altare maggiore si trova una \"Madonna con i santi Andrea e Gregorio\" (1734) di Antonio Balestra (1734).\nIl secondo altare sulla sinistra ha la \"Madonna in trono con Santi e Beati della famiglia Gabrielli di Gubbio\", celebre opera di Pompeo Batoni (1739). Alla fine della navata, l'altare ha un bassorilievo di Luigi Capponi. Alla fine della navata si trova l'altare di San Gregorio Magno\" con tre bassorilievi della fine del XV secolo.\nIn fondo alla navata sinistra si trova la \"Cappella Salviati\", su progetto di Francesco da Volterra e terminata da Carlo Maderno nel 1600: include un antico affresco rappresentante la Madonna che secondo la tradizione parlava a san Gregorio, ed un altare di marmo di Andrea Bregno ed allievi (1469).\nSulla cantoria in controfacciata si trova l'organo a canne, costruito nel secondo quarto del XX secolo dalla ditta organaria Balbiani-Vegezzi-Bossi. A trasmissione elettro-pneumatica, ha due tastiere di 61 note ciascuna ed una pedaliera di 32.\nOratori.\nAccanto a questa cappella \u00e8 l'oratorio di papa Gregorio I dove si conserva ancora la sedia marmorea sulla quale sedette quel pontefice.\nA sinistra della chiesa, strette intorno a un giardino, ci sono tre oratori commissionati dal cardinale Cesare Baronio all'inizio del XVII secolo, a memoria del monastero di san Gregorio.\nL'area dei tre oratori comprende anche i resti della Biblioteca di Agapito e alcune sottostrutture del periodo dell'Impero romano che forse sono semplicemente delle \"tabernae\", ma uno di questi locali mostra caratteristiche che vi hanno fatto ipotizzare un punto d'incontro dei primi cristiani ed una vasca battesimale.\nNella cultura di massa.\nPer la sua importanza e antichit\u00e0, la Chiesa di San Gregorio al Celio \u00e8 una delle chiese pi\u00f9 venerate dal popolo romano, e il suo nome ricorre anche in due modi di dire tradizionali che vale la pena di citare.\nCollegamenti e dintorni.\nNel raggio di 500 metri si trovano:"}
{"id": "858464", "revid": "124834896", "url": "https://it.wikipedia.org/wiki?curid=858464", "title": "Il seme sotto la neve", "text": "Il seme sotto la neve \u00e8 il terzo romanzo di Ignazio Silone, scritto fra il 1939 e il 1940 durante il suo esilio in Svizzera e pubblicato in lingua tedesca a Zurigo nel 1941. Nel 1942 fu pubblicato anche in italiano in Svizzera, ma censurato da tagli e modifiche per intervento della censura militare svizzera.\nCome per altri suoi romanzi, Silone rivide pi\u00f9 volte il testo apportandovi ingenti modifiche. Dopo una prima edizione in Italia nel 1945, l'opera usc\u00ec nel 1950 per Arnoldo Mondadori Editore, quando l'autore vi oper\u00f2 una profonda revisione del testo; la versione definitiva corretta fu pubblicata sempre per Mondadori nel 1961. \u00c8 il seguito del romanzo \"Vino e pane\".\nTrama.\nPietro Spina, un intellettuale comunista gi\u00e0 protagonista del precedente romanzo \"Vino e pane\", continua le sue peripezie in una societ\u00e0 dittatoriale. Per Silone, tuttavia, anche sotto il peso della tirannide, la vita resiste e sopravvive, analogamente a quel seme che, ricoperto dalla neve, non muore e che sar\u00e0 pronto a spuntare. \nLa nonna, Donna Maria Vincenza, cerca di salvare Pietro: tornato al suo paese natale, dopo essersi scontrata col rifiuto del figlio Don Bastiano, l'anziana chiede aiuto al notabile della contrada, Don Coriolano, affinch\u00e9 si rechi a Roma a chiedere il perdono governativo per il ribelle. Ma Pietro, uomo integro e impegnato moralmente, respinge la grazia. Dopo aver vissuto a lungo in una spelonca dove ha ricevuto aiuto dal sordomuto Infante, egli va a vivere ospite di Simone. I due, assieme a Infante, nel frattempo rintracciato da Pietro e condotto a vivere presso di loro, intrecciano un forte legame di amicizia basato sulla vita a contatto con la natura e ai margini della societ\u00e0. Nel timore che il suo nascondiglio venga rivelato dalla famiglia avversaria degli Spina, Pietro ripara nel paesino di Acquaviva, alloggiando sotto mentite spoglie in un albergo; qui nasce l'idillio con Faustina, giovane donna gi\u00e0 conosciuta in giovent\u00f9 e oggetto del suo amore segreto. Frattanto, Infante \u00e8 arrestato perch\u00e9 ritenuto colpevole di aver contraffatto con punti interrogativi le scritte inneggianti al regime fascista presenti sui muri del paese. Pietro si mette alla sua ricerca, nonostante l'intervento di Don Severino lo preghi di accogliere nuovamente con s\u00e9 Faustina per poi mettersi con lei in viaggio e coronare il loro sogno d'amore rifacendosi una vita all'estero. Ma l'attaccamento per la sorte dello sventurato cafone sordomuto prevale e, raggiunto Infante, nel frattempo uscito di galera, lo consegna al padre Giustino emigrante rientrato dall'America. \nL'epilogo \u00e8 tragico. Pietro scopre Infante quale autore del parricidio e, in un gesto estremo di sacrificio e altruismo, si consegna ai Carabinieri in vece del reo consentendogli la fuga, si autoaccusa del delitto che non ha commesso."}
{"id": "858468", "revid": "154639", "url": "https://it.wikipedia.org/wiki?curid=858468", "title": "Metaetica", "text": "Il termine metaetica, entrato in uso corrente nel vocabolario filosofico anglofono nel corso del XX secolo, \u00e8 usato per indicare la riflessione sulla natura e sullo status dell'etica stessa. Se l'etica \u00e8 il discorso di primo ordine che articoliamo tipicamente con frasi come \"questo \u00e8 buono\", \"dovresti agire cos\u00ec\", \"uccidere \u00e8 sbagliato\", \"mantenere le promesse \u00e8 giusto\", la metaetica \u00e8 un discorso di secondo ordine che ha come oggetto il discorso di primo ordine. In questo senso, la metaetica si occupa delle questioni filosofiche relative al discorso di primo ordine, senza fornire una risposta diretta a quesiti genuinamente morali. Non si chiede quali cose sono buone, ma si chiede cosa significa asserire che alcune cose sono buone.\nSi possono individuare quattro aree di competenza della metaetica. Essa pu\u00f2 interrogarsi circa la semantica delle espressioni morali. Si chiede, per esempio, quale oggetto di pensiero possa designare la parola 'buono' (G. E. Moore 1903). In secondo luogo, essa pu\u00f2 interrogarsi sullepistemologia morale. Pu\u00f2 chiedersi per esempio se sappiamo che uccidere \u00e8 sbagliato sulla base dell'osservazione empirica o sulla base di una forma di intuizione \"a priori\". In terzo luogo, si pone problemi di filosofia della mente. Che stati mentali esprimiamo attraverso l'uso di frasi contenenti espressioni etiche? Quando dico che 'torturare gli animali \u00e8 sbagliato' sto esprimendo una credenza che pu\u00f2 essere vera o falsa oppure sto dando espressione o uno stato conativo (desiderio) che gli animali non vengano torturati? Infine, essa si interroga sulla metafisica delle espressioni morali. Esistono delle propriet\u00e0 morali nel mondo, indipendenti dal punto di vista umano, che possono giustificare la correttezza di alcuni giudizi morali rispetto ad altri (realismo) oppure le espressioni morali non fanno altro che proiettare entit\u00e0 fittizie in un mondo costituito solo di propriet\u00e0 non-valutative (anti-realismo)? \nLa metaetica va distinta dall'etica normativa, che si occupa di fornire dei metodi di giustificazione o dimostrazione dei giudizi etici veri e propri. Secondo la tripartizione classica, le maggiori opzioni normative risultano il \"deontologismo\", l'\"utilitarismo\" e letica delle virt\u00f9.\" L'etica normativa deve essere a sua volta distinta dall'etica applicata\"' che, sebbene condivida con la prima la natura di discorso di primo ordine, si occupa di quesiti etici particolari, la risposta ai quali pu\u00f2 essere cercata attraverso il riferimento a uno dei metodi generali offerti dall'etica normativa."}
{"id": "858472", "revid": "125631124", "url": "https://it.wikipedia.org/wiki?curid=858472", "title": "Premio Lunezia", "text": "Il Premio Lunezia \u00e8 un riconoscimento che si svolge tra Aulla e La Spezia ed \u00e8 impegnato nella valorizzazione musicale-letteraria delle canzoni italiane. Dal 2011 al 2017 si \u00e8 interamente tenuto a Marina di Carrara. Ideato dallo spezzino Stefano De Martino, nacque ad Aulla nel 1996, con il battesimo artistico di Fernanda Pivano e Fabrizio De Andr\u00e9. \nIl primo patrocinio ministeriale \u00e8 stato concesso nel 2008, anche nel 2021 il Ministro della Cultura Dario Franceschini ha confermato il patrocinio. \nIl nome della manifestazione fa riferimento alla ipotizzata regione fisico-politica Lunezia. Oltre 250 big della musica leggera italiana si sono esibiti sul palco del Premio Lunezia. \nCon la tesi della \"musical-letterariet\u00e0\" (redatta dal critico Paolo Talanca) e con formule di ascolto come il \"Repican\" (acronimo di recita-piano-canto) il Premio Lunezia \u00e8 impegnato nella valorizzazione dell'arte-canzone secondo le precisazioni accademiche della musical-letteratura (vedi sito) e del documento \"La Canzone: l'arte orizzontale\". Dal 2001 la sezione Nuove Proposte, oggi seguita da Radio RAI, \u00e8 diretta da Loredana D'Anghera, mentre dal 2016 la Direzione Artistica della Sezione Big \u00e8 stata affidata a Beppe Stanco.\nStoria.\nIl premio nasce nel 1996 dalle ceneri di \"Festivalando\", tra i primi concorsi italiani ad assegnare un riconoscimento ai testi delle canzoni, svoltosi a La Spezia dal 1990 al 1995. Ideato dal patron Stefano De Martino.\nIl premio \u00e8 stato concepito sin dalla sua prima edizione come un vero e proprio spettacolo, nel quale si alternano momenti di melodia orchestrale, la recita dei testi premiati e le esibizioni dal vivo degli artisti.\nLa prima edizione del Premio Lunezia si svolse nel 1996 ad Aulla e vide il supporto di Radio Italia solomusicaitaliana che coinvolse gli ascoltatori nella scelta delle canzoni da candidare. Ugo Pagliai e Paola Gassman recitarono dieci testi dal dopoguerra ad oggi, tra i quali \"Caruso\" di Lucio Dalla e \"La donna cannone\" di Francesco De Gregori. La serata fu presentata da Francesco Cataldo, conduttore di Radio Italia.\nA partire dalla seconda edizione il premio acquist\u00f2 maggiore valenza e la direzione artistica venne affidata a Luciana Damiano, precedentemente impegnata con Radio Rai. Dal 2001 la direzione artistica pass\u00f2 a Loredana D'Anghera, che ancora oggi dirige la sezione \"Nuove Proposte\". \nLa commissione giudicatrice cambia la propria composizione ad ogni edizione. Tra gli altri, vi hanno fatto parte Fernanda Pivano nel 1997, nel 1998 e nel 1999 e Dario Salvatori sino al 2022. La decima edizione (2005) \u00e8 stata presentata da Pippo Baudo. Altre edizioni sono state condotte da Gabriella Carlucci nel 2000 e 2001, Fabrizio Frizzi nel 2006 e nel 2007 e da Riccardo Benini dal 2008 al 2011 anno in cui la manifestazione si trasferisce interamente a Marina di Carrara.\nIl Premio ha ospitato e fatto esibire pi\u00f9 di 250 interpreti della musica italiana. Tra essi: Ligabue, Vasco Rossi, Ivano Fossati, Fabrizio De Andr\u00e9, Claudio Baglioni, Laura Pausini, Elisa, Pooh, Mauro Pagani, Gianni Morandi, Negramaro, Andrea Bocelli, Charles Aznavour, Vinicio Capossela, Edoardo Bennato, Lucio Dalla, Gianna Nannini e molti altri.\nLa manifestazione programma inoltre appuntamenti collaterali alle edizioni denominati \"Premio Lunezia Story\" o \"I salotti del Premio Lunezia\", eventi che ripercorrono la storia e i vincitori dalla prima edizione ai nostri giorni, facendo parallelismi tra la letteratura delle canzoni e la letteratura tradizionale.\nDal 2001 il Festival presenta la sezione Nuove Proposte, diretta da Loredana D'Anghera. I finalisti del Lunezia, sezione Nuove Proposte, sono stati promossi anche da Rai Radio 1. Alcune edizioni recenti hanno ricevuto le attenzioni di Rai Cultura (per Rai Uno e Rai Tre) e di Rai 5. La XVIII edizione ha ottenuto la presenza e la collaborazione di Rai Radio Uno, Rai 5, Rai News e Rai Cultura. Dal 2016 la manifestazione ha confermato il Patrocinio del Ministero della Cultura, la partnership con la \"Nazionale Italiana Cantanti\" e la promozione delle nuove proposte a Rai IsoRadio, collaborazioni ancora in atto per il 2022. \nSempre in anni recenti, nell'ambito del Festival di Sanremo, vengono assegnati 2 \"Premi Lunezia per Sanremo\", uno destinato ai big e uno alle nuove proposte, premi poi resi noti sul sito del Festival Sanremese, su \"Sorrisi e Canzoni Tv\" e da molti altri media. \nDal 2018 la manifestazione \u00e8 tornata ad Aulla (MS), con serate anche a La Spezia, alla luce di una nuova collaborazione culturale tra Comuni di diverse regioni (Toscana e Liguria), ma tutti facenti parte della Lunigiana.\nNel 2020 il \"Premio Lunezia per Sanremo Big\" \u00e8 stato conferito nella Sala Stampa del Palafiori a Diodato, risultato poi vincitore della 70\u00aa edizione (notizia anticipata in esclusiva da Rai News). \nPer quanto riguarda le otto Nuove Proposte sanremesi 2020, il Comitato D\u2019Ascolto ha scelto il brano \"Nel bene e nel male\" di Matteo Faustini.\nMentre al Festival di Sanremo 2021 le attenzioni al contenuto delle Canzoni in gara, per quanto riguarda la sezione Big, hanno eletto Madame, come si evince dai comunicati del Premio Lunezia e dell'artista premiata. \nSempre nel 2021 il Premio Lunezia \u00e8 stato promotore di un'iniziativa inedita: ad Aulla, infatti, \u00e8 stata inaugurata nel mese di giugno la piazza Smisurata Preghiera, in onore del brano di Fabrizio De Andr\u00e9 vincitore del Premio Lunezia 1997.\nAlbo d'oro.\n2004 - IX edizione.\nPremi consegnati tra il 21 luglio 2004 e il 24 luglio 2004:\n2005 - X edizione.\nPremi consegnati tra il 21 luglio 2005 e il 22 luglio 2005:\n2006 - XI edizione.\nPremi consegnati tra il 19 luglio 2006 e il 22 luglio 2006:\n2007 - XII edizione.\nPremi consegnati tra il 18 luglio e il 21 luglio 2007:\n2008 - XIII edizione.\nPremi consegnati tra il 23 luglio e il 26 luglio 2008:\n2009 - XIV edizione.\nPremi consegnati tra il 23 luglio 2009 e il 26 luglio 2009:\n2010 - XV edizione.\nPremi consegnati tra il 22 luglio 2010 e il 25 luglio 2010:\n2011 - XVI edizione.\nConsegna premi: Marina di Carrara il 21, 22 e 23 luglio. Artisti premiati:\n2012 - XVII edizione.\nPremi consegnati tra il 20 il 22 luglio 2012 a Marina di Carrara:\nPremi consegnati ad Aulla il 1\u00ba dicembre 2012"}
{"id": "858474", "revid": "12290", "url": "https://it.wikipedia.org/wiki?curid=858474", "title": "Episodi di Kingdom Hospital", "text": ""}
{"id": "858475", "revid": "44638", "url": "https://it.wikipedia.org/wiki?curid=858475", "title": "Enialio", "text": ""}
{"id": "858476", "revid": "125359735", "url": "https://it.wikipedia.org/wiki?curid=858476", "title": "Radoaldo di Benevento", "text": "Terzogenito maschio del duca del Friuli Gisulfo II e di Romilda, nel 610 fu fatto prigioniero insieme ai fratelli (Caco, Tasone e Grimoaldo) dagli Avari che progettarono di sterminarli dopo averne ucciso il padre. I quattro riuscirono a fuggire e Caco e Tasone divennero coreggenti del trono ducale. Dopo che furono uccisi a Oderzo, per mano bizantina, divenne duca il loro zio Grasulfo II. Non volendo sottostare al parente, Radoaldo e il suo fratello minore Grimoaldo ripararono a Benevento presso il duca Arechi, che li accolse come figli. Alla morte di Arechi il ducato di Benevento pass\u00f2 prima a suo figlio Aione e poi, dopo che quest'ultimo cadde in combattimento per mano dei pirati slavi sbarcati a Siponto, a Radoaldo."}
{"id": "858482", "revid": "6923", "url": "https://it.wikipedia.org/wiki?curid=858482", "title": "Teodoreto di Cirro", "text": "Biografia.\nTeodoreto nacque ad Antiochia di Siria intorno al 393. In seguito, disse di se stesso che la sua nascita fu una risposta alle preghiere del monaco Macedonio. Per un voto fatto da sua madre, infatti, fu dedicato fin dalla nascita al servizio di Dio. Si occuparono della sua educazione ed istruzione i monaci Macedonio e Pietro. Ad un'et\u00e0 molto precoce fu ordinato lettore. I suoi studi teologici furono incentrati principalmente sulle opere di Diodoro di Tarso, Giovanni Crisostomo e Teodoro di Mopsuestia. Teodoreto studi\u00f2 anche filosofia e letteratura. Comprendeva sia il siriaco che il greco, ma non conosceva n\u00e9 l'ebraico n\u00e9 il latino. All'et\u00e0 di ventitr\u00e9 anni, dopo la morte dei genitori, divise la sua fortuna fra i poveri e divenne monaco nel convento di Nicerte, vicino Apamea. Qui visse per sette anni, dedicandosi alla preghiera ed allo studio.\nIntorno al 423, contro la sua volont\u00e0, fu nominato vescovo di Cirro. La sua diocesi includeva quasi ottocento parrocchie ed era suffraganea di Hierapolis. Erano alle sue dipendenze anche un gran numero di conventi e di romitori, tuttavia, nonostante ci\u00f2, all'interno dei suoi confini, c'erano molti pagani ed eretici. Teodoreto convert\u00ec molti di costoro, fra cui pi\u00f9 di mille Marcioniti e distrusse non meno di duecento copie del \"Diatessaron\" di Taziano, che era in uso in quel distretto. Per adempiere ai suoi doveri apostolici e visitare tutte le sue parrocchie corse spesso grandi rischi. La sua fama di predicatore era cos\u00ec vasta che i suoi servigi come oratore erano molto ricercati, anche al di fuori della sua diocesi; per questo motivo si rec\u00f2 ad Antiochia ben 26 volte. Teodoreto si prodig\u00f2 anche per il benessere materiale degli abitanti della sua diocesi. Senza accettare donazioni fu in grado di costruire molte chiese, ponti, portici, acquedotti ecc..\nVerso la fine del 430 Teodoreto fu coinvolto nella controversia nestoriana. Insieme a Giovanni di Antiochia implor\u00f2 Nestorio di non rigettare l'espressione \"Theot\u00f3kos\" come eretica. Tuttavia, insiemi agli altri antiocheni, appoggi\u00f2 fermamente Nestorio e, da ultimo, rifiut\u00f2 di riconoscere che Nestorio insegnava la dottrina delle due persone in Cristo. Da quel momento e fino al Concilio di Calcedonia del 451 fu il campione letterario del partito antiocheno. Al Concilio di Efeso (431) Teodoreto parteggi\u00f2 con Giovanni di Antiochia e Nestorio, e pronunzi\u00f2 insieme a loro la formula di deposizione di Cirillo e l'anatema contro lui. Fu anche membro della delegazione di \"Orientali\" che avrebbe dovuto perorare la causa di Nestorio di fronte all'imperatore, ma non fu ammesso alla presenza imperiale una seconda volta. Lo stesso anno partecip\u00f2 ai sinodi di Tarso e di Antiochia, in entrambi i quali Cirillo fu nuovamente deposto e sottoposto ad anatema. Teodoreto, dopo il suo ritorno a Cirro, continu\u00f2 ad opporsi a Cirillo sia con i discorsi che con gli scritti. Il simbolo (Credo) che pose le basi per la riconciliazione (circa 433) di Giovanni di Antiochia ed altri con Cirillo sembra fosse stato predisposto da Teodoreto stesso che, comunque, non rientr\u00f2 nell'accordo perch\u00e9 non era disposto a condannare Nestorio come chiedeva Cirillo. Teodoreto, tuttavia, non si riconcili\u00f2 con Giovanni di Antiochia fino al 435 e lo fece solamente perch\u00e9 non fu obbligato ad accettare la condanna di Nestorio. Nel 436 pubblic\u00f2 una \"Anatrop\u00e9\" (Confutazione) degli Anatemi di Cirillo, alla quale questi rispose con un'Apologia. In essa Teodoreto ribad\u00ec la dualit\u00e0 della natura di Cristo e accus\u00f2 Cirillo di mescolare le due nature di Cristo per formare una singola natura divina. La disputa con Cirillo eruppe nuovamente quando, nel 437, quest'ultimo convoc\u00f2 Diodoro di Tarso e Teodoro di Mopsuestia, qualificandoli quali padri dell'eresia di Nestorio. L'acredine con la quale si susseguirono queste polemiche \u00e8 dimostrata sia dalla lettera che dal discorso di Teodoreto declamato quando questi venne a conoscenza della morte, nel 444, del Patriarca di Alessandria.\nL'episcopato di Dioscoro di Alessandria, il successore di Cirillo, fu un periodo molto burrascoso per Teodoreto. Dioscoro, grazie alla mediazione di Eutiche e dell'influente Crisafio, ottenne un editto imperiale che proibiva a Teodoreto di lasciare la sua diocesi. Inoltre, Teodoreto fu anche accusato di nestorianesimo; proprio per difendersi da questo attacco scrisse la sua pi\u00f9 importante opera polemica, intitolata \"Eranistes\" (\"Il mendicante\"), in cui attaccava il Monofisismo accusandolo di che lo avevano preceduto. Teodoreto fu anche considerato il primo promotore della condanna di Eutiche da parte del patriarca Flaviano. Per questo, nel 449, Dioscoro ottenne una delibera imperiale in virt\u00f9 della quale a Teodoreto fu impedito di prendere parte al Secondo concilio di Efeso (chiamato \"latrocinio di Efeso\" da papa Leone I). Alla terza sessione, grazie agli sforzi di Dioscoro, Teodoreto fu accusato di Nestorianesimo e condannato insieme a tutti i teologi della scuola antiochena (Domno di Antiochia, Eusebio di Dorileo ed Iba di Edessa). In seguito alla sua condanna fu deposto e l'imperatore gli ordin\u00f2 di rientrare nel suo antico monastero, vicino ad Apamea, dichiarando, al contempo, ortodosso il Monofisismo insegnato da Eutiche. Tempi migliori, comunque, giunsero poco dopo. Teodoreto piacque a papa Leone, che annull\u00f2 le decisioni del concilio, anche se l'imperatore, diversamente dal papa, continuava a ritenerle valide.\nFortunatamente per Teodoreto, la morte dell'imperatore Teodosio II e la condanna alla pena capitale del protettore di Eutiche, il ministro eunuco Crisafio, gli permisero, con il beneplacito papale, di rientrare nella sua diocesi. Inoltre, grazie all'interessamento dell'imperatrice Pulcheria e dell'imperatore Marciano, venne convocato per l'ottobre del 451 un nuovo concilio da tenersi a Calcedonia. Nonostante l'opposizione violenta del partito alessandrino, Teodoreto fu ammesso quale membro regolare alle sessioni del Concilio di Calcedonia, ma gli venne inibito il diritto di voto. All'ottava sessione (26 ottobre 451), dopo l'accettazione dell'anatema contro Nestorio, fu riammesso a pieno titolo; probabilmente Teodoreto, per\u00f2, intese questo accordo in un solo senso: in caso Nestorio avesse realmente professato l'eresia imputatagli. In questo concilio vennero condannati sia il monofisismo sia il nestorianesimo.\nNon \u00e8 sicuro se Teodoreto pass\u00f2 gli ultimi anni di vita sua nella citt\u00e0 di Cirro, o nel monastero dove aveva vissuto precedentemente. L\u00e0, comunque, esiste ancora una lettera scritta da papa Leone I poco dopo il concilio di Calcedonia, nella quale incoraggiava Teodoreto a cooperare senza tentennamenti alla vittoria di Calcedonia. Quasi un secolo dopo la sua morte, l'imperatore Giustiniano, nel suo editto contro i Tre Capitoli (544), associ\u00f2 Teodoreto, Teodoro di Mopsuestia e Iba di Edessa al nestorianesimo e ne condann\u00f2 gli scritti. In seguito, durante il secondo concilio di Costantinopoli del 553, Teodoreto fu dichiarato eretico in virt\u00f9 della fortissima pressione esercitata da Giustiniano su papa Vigilio, che fu trattenuto contro la sua volont\u00e0 finch\u00e9 non accondiscese ad accettare le decisioni del concilio e a comminare la scomunica postuma a Teodoreto stesso.\nOpere.\nLe sue numerose opere spaziano in quasi tutti i campi sapienziali dell'epoca e dimostrano la grande preparazione di Teodoreto, ottimo conoscitore della letteratura classica e di varie lingue (il suo greco fu, successivamente, lodato anche da Fozio). Molte opere, per\u00f2, sono andate perdute in seguito alla condanna postuma operata dal secondo concilio di Costantinopoli. Di queste siamo a conoscenza solo grazie ad alcuni riferimenti presenti sia in altre opere di Teodoreto, sia in opere di altri scrittori.\nOpere storiche.\nL'opera di Teodoreto di Cirro quale storiografo fu molto importante, anche se in questi scritti, come nel resto della sua produzione, il suo scopo pi\u00f9 recondito era quello apologetico e ci\u00f2 lo port\u00f2, molto spesso, a trascurare l'esattezza storica di determinati avvenimenti per mantenere in primo piano la salvaguardia dell'ortodossia contro gli eretici.\nEpistole.\nLe epistole di Teodoreto sono di molto valore, sia per la sua storia personale sia per quella della sua epoca. (Sakkelion \"Quarantotto Lettere di Teodoreto di Cirro\", Atene 1885).\nDottrina.\nNell'ermeneutica Teodoreto segu\u00ec i principi della scuola antiochena, ma evit\u00f2 le deviazioni di Teodoro di Mopsuestia. Nella sua Cristologia segu\u00ec invece le orme di Diodoro e Teodoro, inoltre vide negli insegnamenti di Cirillo una rivisitazione dell'Apollinarismo. Non ammise mai che gli insegnamenti di Nestorio presupponevano l'accettazione di due persone in Cristo o, come credeva Cirillo, necessariamente conducevano l\u00ec."}
{"id": "858487", "revid": "767487", "url": "https://it.wikipedia.org/wiki?curid=858487", "title": "Yazoo (gruppo musicale)", "text": "Gli Yazoo (Yaz per il mercato statunitense) sono un duo musicale synthpop/new wave inglese.\nStoria.\nFu costituito alla fine del 1981 da Vince Clarke ed Alison Moyet a Basildon, in Inghilterra.\nClarke fino allo stesso anno era stato l'autore di testi e musiche dei Depeche Mode, anch'essi originari di Basildon, che avevano registrato un album e tre singoli per Mute Records, tra cui le hit \"New Life\" e Just Can't Get Enough.\nClarke conobbe la sconosciuta Moyet tramite un annuncio su una rivista specializzata. Il nome del gruppo, secondo Moyet, venne dalle etichette dei vecchi album blues della \"Yazoo Records\". Appena sbarcati negli Stati Uniti si ritrovarono chiamati in causa per 3,5 milioni di sterline da parte dell'etichetta discografica stessa, inoltre un gruppo rock minore americano aveva lo stesso nome. Fu cos\u00ec che decisero di rinominarsi Yaz sul mercato americano.\nIl 15 marzo 1982 usc\u00ec il singolo di esordio, \"Only You\", seguito il 3 luglio da \"Don't Go\", entrambi diventarono hit nelle classifiche del periodo.\nL'album di esordio, sempre del 1982, s'intitolava \"Upstairs at Eric's\" e venne premiato con il disco di platino in Gran Bretagna dove raggiunse il secondo posto in classifica.\nIl secondo e ultimo album usc\u00ec nel 1983: \"You and Me Both\", esord\u00ec al secondo posto della classifica britannica, per salire al primo la settimana seguente. Al termine del 1989, a quasi sette anni dall'uscita, aveva venduto oltre un milione di copie.\nIl duo si sciolse dopo i due album per divergenze sugli orientamenti musicali. Alison Moyet intraprese quindi una carriera solista mentre Vince Clarke, dopo varie esperienze, fin\u00ec per fondare nel 1985 il duo degli Erasure.\nA distanza di 25 anni il duo ha deciso di riformarsi per una serie di concerti tenutisi nell'estate del 2008 nel Regno Unito. La loro etichetta storica, la Mute Records, ha deciso di pubblicare il 16 maggio 2008 un cofanetto retrospettivo dedicato alla band e intitolato \"In Your Room\" contenente i due album incisi nel 1982 e 1983 rimasterizzati (pubblicati anche in edizione separata) pi\u00f9 un cd di remix ed un DVD con tutti i video promozionali e le apparizioni televisive nelle edizioni di Top of the Pops dei primi 80."}
{"id": "858488", "revid": "104458", "url": "https://it.wikipedia.org/wiki?curid=858488", "title": "Rodoaldo di Benevento", "text": ""}
{"id": "858492", "revid": "183694", "url": "https://it.wikipedia.org/wiki?curid=858492", "title": "Massimiliano Aloisi", "text": "Biografia.\nLaureatosi in medicina all'Universit\u00e0 di Firenze nel 1932, inizi\u00f2 la sua attivit\u00e0 di ricerca nell'Istituto di anatomia diretto da Giulio Chiarugi.\nIn seguito divenne allievo del patologo Giulio Vernoni, seguendo il maestro quando questi si trasfer\u00ec alla direzione dell'istituto di patologia generale dell'Universit\u00e0 di Roma.\nLa sua formazione scientifica fu completata con il soggiorno in importanti centri universitari esteri, come l\"'Institut fur Zellphysiologie\" di Berlino-\"Dahlem\", diretto da \"Otto Warburg\" e come il dipartimento di biochimica della \"Postgraduate Medical School dell'Hammersmith Hospital\" diretto da E.J. King.\nNel 1948 divenne professore di patologia generale all'Universit\u00e0 di Ferrara, nel 1951 si trasfer\u00ec all'Universit\u00e0 di Modena e nel 1959 all'Universit\u00e0 di Padova, dove rimase fino alla nomina a professore emerito.\nNel 1954 assunse la direzione del Centro di Studio per la Biologia e Fisiopatologia muscolare del Consiglio Nazionale delle Ricerche, sviluppando una ricerca di livello internazionale sulla fisiopatologia del tessuto muscolare.\nAutore di numerose pubblicazioni scientifiche con contributi originali e fondamentali in embriologia, biochimica, \"istopatologia\" e di \"biologia, biochimica e fisiopatologia muscolare\".\nNel 1954 ha vinto il Premio Feltrinelli dell'Accademia Nazionale dei Lincei.\nSi \u00e8 autorevolmente interessato anche a problemi di metodologia della scienza e di epistemologia.\nScienziato italiano di punta nelle discipline biomediche, fu un autentico \"caposcuola\" e molti dei suoi allievi sono stati e sono attualmente alla direzione di cattedre in prestigiose universit\u00e0 italiane e straniere.\nAntifascista, nel 1946 fu uno dei grandi accusatori nel processo contro Nicola Pende, che aveva preteso di fornire un supporto scientifico alle leggi razziali fasciste del 1938.\nDi cultura marxista, si dimise dal Partito Comunista Italiano nel 1956 in segno di protesta per i fatti di Ungheria, come da lui stesso dichiarato in un articolo apparso sul numero 42 della rivista \"Belfagor\" (1987).\nOnorificenze.\nFu membro delle seguenti accademie e istituzioni scientifiche:"}
{"id": "858495", "revid": "709565", "url": "https://it.wikipedia.org/wiki?curid=858495", "title": "Mena Suvari", "text": "Biografia.\nMena Suvari nasce a Newport, nel Rhode Island, il 13 febbraio del 1979, figlia di Ando Ivar S\u00fcvari, uno psichiatra estone originario di P\u00e4rnu (nella contea di P\u00e4rnumaa), e di Candice Chambers, un'infermiera statunitense di origini greche. Inizia la carriera di modella nel 1991, all'et\u00e0 di dodici anni. Nel 1995 appare nelle serie televisive \"Crescere, che fatica!\" e \"E.R.\", esordendo nel 1997 in una pellicola cinematografica, \"Ecstasy Generation\" (\"Nowhere\"), diretta da Gregg Araki.\nLa notoriet\u00e0 giunge nel 1999, nel ruolo della giovane e conturbante \"Angela\" in \"American Beauty\", al fianco di Kevin Spacey. L'interpretazione le fa ottenere una candidatura ai BAFTA come miglior attrice non protagonista. Nello stesso anno interpreta il ruolo di Heather nella commedia adolescenziale \"American Pie\". Sempre nel 1999 appare anche nel video di \"Teenage Dirtbag\" dei Wheatus.\nIn seguito al successo ottenuto in questo film, Mena Suvari appare in molte produzioni hollywoodiane come coprotagonista, recitando ad esempio in film come \"American Pie 2\" e \"American School\". Nel 2004 interpreta il ruolo di una poetessa lesbica nella serie \"Six Feet Under\" e nel 2006 interpreta una delle ragazze della Factory nel controverso \"Factory Girl\". Nel 2011 viene scelta da Ryan Murphy per interpretare il ruolo della Dalia Nera nella prima stagione della serie antologica \"American Horror Story: Murder House\".\nVita privata.\nMena Suvari \u00e8 stata sposata dal 2000 al 2005 con il direttore della fotografia Robert Brinkmann. Nel 2007 conosce il produttore musicale canadese d'origine italiana Simone Sestito, che sposa in Citt\u00e0 del Vaticano il 26 giugno del 2010. La coppia divorzia nell'ottobre del 2012. \u00c8 vegana dal 2017 e promotrice di prodotti cosmetici e d'abbigliamento ecologici e \"cruelty-free\".\nDoppiatrici italiane.\nNelle versioni in italiano dei suoi lavori, Mena Suvari \u00e8 stata doppiata da:"}
{"id": "858497", "revid": "729019", "url": "https://it.wikipedia.org/wiki?curid=858497", "title": "John Schank", "text": "Versatile progettista meccanico e navale, venne soprannominato \"Vecchia Puleggia\" per il suo progetto di branda sospesa regolabile direttamente, attraverso un meccanismo di pulegge, dalla persona in essa ospitata.\nDurante la Rivoluzione Americana fu responsabile, con il grado di tenente, della costruzione della flotta inglese nella regione dei Grandi Laghi (1776).\nNel 1783, con il grado di capitano, present\u00f2 all'Ammiragliato britannico il progetto di una deriva basculante intesa a diminuire il pescaggio delle imbarcazioni e permetterne un maggiore avvicinamento a riva.\nLa soluzione, testata con successo, venne applicata dall'Ammiragliato su diverse imbarcazioni, la pi\u00f9 celebre delle quali fu la Lady Nelson con cui vennero effettuate numerose missioni esplorative in Australia.\nRiferimenti letterari.\nSchank appare nel romanzo di Patrick O'Brian \"La nave corsara\" del ciclo Aubrey/Maturin."}
{"id": "858499", "revid": "1745361", "url": "https://it.wikipedia.org/wiki?curid=858499", "title": "Comica", "text": ""}
{"id": "858504", "revid": "1494169", "url": "https://it.wikipedia.org/wiki?curid=858504", "title": "MPH", "text": ""}
{"id": "858511", "revid": "94902", "url": "https://it.wikipedia.org/wiki?curid=858511", "title": "Cipride", "text": ""}
{"id": "858532", "revid": "1372005", "url": "https://it.wikipedia.org/wiki?curid=858532", "title": "Ermentrude d'Orl\u00e9ans", "text": "Origine.\nFiglia del conte d'Orleans, Oddone I, e della sua seconda moglie, la sorella di Adalardo il Siniscalco, Engeltrude, figlia del conte di Fezensac, Liutardo (?- dopo l'812), che era uno dei conti guasconi di Ludovico il Pio, re d'Aquitania e di Grimilde. Da parte di madre forse discendente di Carlo Martello.\nBiografia.\nIl 13 dicembre dell'842, secondo gli \"Annales Bertiniani\", nel \"Carisiacum palatium\" di Quierzy, Ermentrude spos\u00f2, su ordine dello zio materno Adalardo (il padre era morto quando lei aveva circa quattro anni) il re dei Franchi occidentali e re titolare di Aquitania, Carlo il Calvo.Ermentrude fu incoronata regina nell'abbazia di San Medardo di Soissons, nell'agosto dell'866.\nNell'867, Ermentrude si separ\u00f2 da Carlo, senza per\u00f2 esserne ripudiata, e, dopo la separazione si ritir\u00f2 in convento. Nell'abbazia di Hasnon, vicino a Valenciennes.\nErmentrude, sempre secondo gli \"Annales Bertiniani\", mor\u00ec nel convento di San Dionigi, il 6 ottobre 869, all'et\u00e0 di 44 anni. Al seguito del corteo funebre vi era il figlio di Bivin di Vienne, Bosone I di Provenza, conte della Borgogna Cisgiurana, che invi\u00f2 un messaggio alla madre che la sorella, Richilde delle Ardenne, raggiungesse subito Carlo, per esserne la concubina. Richilde divenne la concubina del re.L'anno dopo (870), Carlo spos\u00f2 la sua concubina Richilde.\nDiscendenza.\nErmentrude diede a Carlo nove figli:"}
{"id": "858533", "revid": "834", "url": "https://it.wikipedia.org/wiki?curid=858533", "title": "Microsoft Network", "text": ""}
{"id": "858535", "revid": "125811031", "url": "https://it.wikipedia.org/wiki?curid=858535", "title": "Paolo Graziosi", "text": "Biografia.\nDopo aver esordito sul grande schermo nel 1962 ne \"Gli arcangeli\" diretto da Enzo Battaglia, l'anno successivo fu notato da Franco Zeffirelli che lo diresse, in teatro, nel \"Romeo e Giulietta\", scegliendolo per il ruolo di Mercuzio.\nDa quel momento in poi egli si dedic\u00f2 in maniera particolare al teatro, senza mai per\u00f2 abbandonare del tutto il cinema e la televisione.\nTra le sue molteplici rappresentazioni teatrali, campeggia quella de \"La lezione\", tratta da uno scritto di Eug\u00e8ne Ionesco, che \u00e8 una delle opere del genere del teatro dell'assurdo. Prese anche parte al riallestimento di \"Der Park,\" con la regia di Peter Stein.\nPaolo Graziosi \u00e8 morto il 1\u00b0 febbraio 2022 all'ospedale San Bortolo di Vicenza per complicazioni legate al Covid-19, all'et\u00e0 di 82 anni."}
{"id": "858536", "revid": "287204", "url": "https://it.wikipedia.org/wiki?curid=858536", "title": "Buoysel", "text": ""}
{"id": "858549", "revid": "46291", "url": "https://it.wikipedia.org/wiki?curid=858549", "title": "Artemisia filifolia", "text": "L'Artemisia filifolia \u00e8 una pianta della famiglia delle Asteracee, originaria degli Stati Uniti occidentali, dove \u00e8 nota con il nome comune di sand sagebrush.\nMorfologia.\nSi presenta come un arbusto legnoso molto ramificato che pu\u00f2 raggiungere 1,5 m di altezza. Le foglie di colore argenteo-grigio possono essere intere o pennate, suddivise in segmenti filiformi, e hanno una lunghezza di 3\u20138\u00a0cm. Fiorisce da agosto a met\u00e0 settembre producendo fiori di colore giallo. I frutti sono acheni ovoidali di circa 1\u00a0mm.\nDistribuzione e habitat.\nL\"'A. filifolia\" cresce in terreni sabbiosi ed \u00e8 diffusa negli Stati Uniti occidentali, prevalentemente in Utah, Colorado, Nuovo Messico e Arizona, e nello stato messicano di Chihuahua."}
{"id": "858552", "revid": "22475", "url": "https://it.wikipedia.org/wiki?curid=858552", "title": "MSN (disambigua)", "text": ""}
