{"id": "777622", "revid": "107569772", "url": "https://it.wikipedia.org/wiki?curid=777622", "title": "Brigata della Gherardesca", "text": "Biografia.\nNino della Gherardesca, di famiglia pisana ghibellina, venne imprigionato nella Torre della Muda nel 1288.\nNel celeberrimo episodio narrato nell'Inferno di Dante Alighieri (XXXIII, 1-78) egli vien presentato come uno dei quattro figli di Ugolino (in verit\u00e0 ve ne erano soltanto due, ed egli era figlio di suo figlio Guelfo) e Dante immagina che tutti siano fanciulli per accrescere il senso tragico della storia (mentre forse lo era solo Anselmuccio).\nLa sua fine per le colpe del nonno, quindi da innocente, fece scrivere a Dante la crudissima invettiva contro Pisa \"vituperio delle genti\"."}
{"id": "777625", "revid": "36426", "url": "https://it.wikipedia.org/wiki?curid=777625", "title": "Lapo della Gherardesca", "text": ""}
{"id": "777626", "revid": "36426", "url": "https://it.wikipedia.org/wiki?curid=777626", "title": "Jacopo della Gherardesca", "text": ""}
{"id": "777627", "revid": "36426", "url": "https://it.wikipedia.org/wiki?curid=777627", "title": "Iacopo della Gherardesca", "text": ""}
{"id": "777629", "revid": "2110845", "url": "https://it.wikipedia.org/wiki?curid=777629", "title": "Pierre Arpaillange", "text": "Eminenza grigia al ministero della Giustizia.\nEntrato in magistratura nel 1949, dopo essere stato giudice e sostituto procuratore della Repubblica in vari tribunali, divent\u00f2 funzionario del ministero della Giustizia nel 1965, all'interno del quale avr\u00e0 ruoli di grosso rilievo (direttore di gabinetto del ministro, direttore degli affari penali e di grazia, eccetera). In pratica era lui a dirigere il ministero da dietro le quinte, e questo indipendentemente dal fatto che le sue idee politiche, notoriamente progressiste, non coincidessero sempre con quelle del ministro in carica. Lasci\u00f2 il Ministero nel 1974, anno in cui venne promosso consigliere di cassazione.\nProcuratore generale della cassazione.\nNel maggio 1981 sostenne la candidatura alla presidenza della Repubblica di Marie-France Garaud, ex eminenza grigia di Georges Pompidou e di Jacques Chirac. Una volta eletto Fran\u00e7ois Mitterrand, questi lo nomin\u00f2 procuratore generale di Parigi nel 1981 e procuratore generale della cassazione nel 1984.\nMinistro della Giustizia di Mitterrand.\nDal 12 maggio 1988 fu Guardasigilli, Ministro della Giustizia, nel primo e nel secondo governo di Michel Rocard. Si trover\u00e0 ad affrontare momenti durissimi, a causa dell'entrata in stato di agitazione della magistratura e del personale penitenziario, e anche del dilemma della portata dell'amnistia da concedere ai politici colpevoli del reato di finanziamento illecito.\nPrimo presidente della Corte dei conti.\nSi dimise dal governo il 1\u00ba ottobre 1990, per essere nominato il giorno successivo primo presidente della Corte dei conti, di cui avrebbe contribuito allo svecchiamento di molte procedure. Lascer\u00e0 l'incarico il 13 marzo 1993, per raggiunti limiti di et\u00e0. Da allora fu primo presidente onorario. Venne insignito di numerose decorazioni, fra cui quella di grande ufficiale della Legion d'onore.\nMorte.\nMuore in una casa di riposo all'et\u00e0 di 92 anni, l'11 gennaio 2017."}
{"id": "777630", "revid": "287204", "url": "https://it.wikipedia.org/wiki?curid=777630", "title": "La gemma di Kaiburr", "text": "La gemma di Kaiburr (\"Splinter of the Mind's Eye\") \u00e8 un romanzo ambientato nell'Universo espanso di \"Guerre stellari\" scritto da Alan Dean Foster e pubblicato inizialmente nel 1978 da Del Rey Books. \u00c8 ambientato nel periodo compreso tra \"Una nuova speranza\" e \"L'Impero colpisce ancora\". In Italia \u00e8 uscito nel 1979 edito da Mondadori nella collana Oscar Fantascienza.\nI personaggi principali sono Luke Skywalker, la principessa Leila, D-3BO, C1-P8, e Dart Fener.\nTrama.\nLuke e Leila, assieme a C1-P8 e D-3BO, stanno viaggiando verso Circarpous IV per convincere gli abitanti ad unirsi sotto la bandiera dei Ribelli. L'Y-Wing di Leila e l'X-Wing di Luke riscontrano dei problemi e una strana e colorata tempesta di energia li costringe ad atterrare in modo brusco su un pianeta desolato e paludoso, Circarpous V (chiamato anche Mimban). Dopo un breve viaggio nella foresta locale giungono ad una citt\u00e0 e scoprono che \u00e8 invasa dagli assaltatori Imperiali; riescono a rifugiarsi in una locanda, dopo aver rubato degli indumenti da minatori, e l\u00e0 fanno la conoscenza di Halla, una vecchia donna sensibile alla Forza che parla loro della mitica \"gemma di Kaiburr\", un cristallo custodito nel tempio del dio Pomojema con la capacit\u00e0 di assorbire la Forza. Usciti dalla locanda, Leila e Luke vengono attaccati da dei balordi e, a seguito di una colluttazione, vengono tutti arrestati dagli assaltatori e condotti alla prigione locale, supervisionata dallo spregevole capitano sovrintendente imperiale Grammel. Con l'aiuto di due Yuzzum prigionieri, Kee e Hin, e di Halla, Luke e Leila riescono a fuggire nella foresta e decidono di raggiungere il tempio di Pomojema. Durante il viaggio s'imbattono nei nativi Coway, in una grotta, e a seguito di un combattimento tra Luke e uno degli indigeni, gli assaltatori imperiali guidati da Dart Fener e Grammel li attaccano. A seguito della battaglia, i nostri eroi giungono al tempio: un mostro gigantesco protegge l'ingresso al luogo sacro ma Luke riesce ad ucciderlo, rimanendo per\u00f2 bloccato da un masso. Nel frattempo Fener, deluso per la fuga dei Ribelli, uccide Grammel tagliandolo brutalmente in due e raggiunge il tempio, disattivando C1 e 3BO e uccidendo Kee e Hin. Appare poi dinanzi a Luke e Leila e quest'ultima, in preda alla rabbia, decide di affrontare il Sith con la spada laser di Luke ma esce dallo scontro ferita e malconcia. Un morente Hin arriva in tempo per liberare Luke dal masso e questi affronta per la prima volta Fener, riuscendo, dopo essersi concentrato, a tagliargli il braccio destro. Proprio mentre Fener sta per riprendere a combattere il terreno sotto di lui cede e il Sith precipita in un baratro, permettendo ai Ribelli di salvarsi. Luke e Leila riescono a salvarsi dalla morte con il potere della gemma di Kaiburr e fuggono assieme ad Halla e i due droidi."}
{"id": "777631", "revid": "1305772", "url": "https://it.wikipedia.org/wiki?curid=777631", "title": "Apostrophe (')", "text": "Apostrophe (') \u00e8 il sesto album da solista di Frank Zappa, pubblicato nel 1974.\nDescrizione.\nPubblicato nel marzo 1974 in formato stereo e quadrifonico, \"Apostrophe (')\" \u00e8 ricordato come l'album dell'immensa discografia zappiana ad avere ottenuto il miglior risultato nelle classifiche americane, arrivando fino alla posizione numero dieci ed alla numero sei in Norvegia. Oltre a ci\u00f2, il pezzo \"Don't Eat the Yellow Snow\", canzone che apre l'album, \u00e8 ricordato come il primo singolo zappiano in assoluto ad entrare nelle classifiche discografiche, raggiungendo la posizione numero 86."}
{"id": "777632", "revid": "1543377", "url": "https://it.wikipedia.org/wiki?curid=777632", "title": "L'Avvenire dei lavoratori", "text": "L'Avvenire dei Lavoratori, o AdL, \u00e8 un quotidiano socialista, attualmente disponibile online, di lingua italiana pubblicato a Zurigo.\nIl giornale, fondato nel 1899 da esponenti socialisti dell'emigrazione italiana in Svizzera, \u00e8 edito dalla Societ\u00e0 cooperativa Italiana di Zurigo e la sua storia \u00e8 legata a doppio filo a quella del Ristorante Cooperativo, da sempre luogo di incontro dell'emigrazione italiana e della sinistra europea nella citt\u00e0 svizzera.\nNel corso di oltre un secolo di storia il giornale si \u00e8 giovato della collaborazione di molti celebri esponenti del socialismo italiano, come Matteotti, Turati, Serrati, Colorni, Saragat, Pertini, Nenni, Balabanoff, e Silone, o ticinese come, Guglielmo Canevascini, Ezio Canonica e Dario Robbiani.\nAttualmente il giornale \u00e8 pubblicato sotto forma telematica come newsletter gratuita e attraverso una collana di saggi denominata \"Quaderni trimestrali\".\nIl direttore \u00e8 Andrea Ermano, condirettore l'ex senatore DS (divenuto poi esponente del Partito Socialista) Felice Besostri.\nAnni '20, '30 e '40.\nIl giornale e la casa editrice omonima, hanno seguito, nel corso di oltre un secolo, le evoluzioni e la storia della sinistra italiana, a partire da quella dell'emigrazione politica, divenendo al contempo un punto di contatto tra questa e i movimenti operai e socialisti del resto d'Europa.\nNegli anni del \"ventennio\" l\"'AdL\" rappresent\u00f2 una delle poche voci di una stampa italiana libera da censure, e concentr\u00f2 il suo impegno essenzialmente nella lotta culturale e politica contro il fascismo e quel particolare clericalismo sviluppatosi, in alcuni ambienti, sull'onda del Concordato\nDal ritorno alla democrazia all'europeismo.\nDopo il ritorno della democrazia in Italia la linea del giornale assunse progressivamente elementi caratterizzanti diversi. Fin dagli anni '50 fu in particolare rilevante il contributo che \"AdL\" offr\u00ec a sostegno del Manifesto di Ventotene, dei suoi autori, e dell'ideale da essi sostenuto degli Stati Uniti d'Europa.\nL'adesione a questa campagna, che in realt\u00e0 risale addirittura al periodo in cui il giornale fu diretto da Ignazio Silone, che la lanci\u00f2 gi\u00e0 nel 1944, vide anche l'avvicinarsi alla testata zurighese di alcuni dei padri dell'europeismo, compreso lo stesso Altiero Spinelli.\nFu sempre dalle colonne dell\"'AdL\" che Silone lanci\u00f2 anche quell'idea di un \"socialismo umanitario\" destinata ad essere tema ricorrente nelle future discussioni sul ruolo del socialismo nello sviluppo di un'Europa libera da guerre e unita politicamente.\nEzio Canonica e James Schwarzenbach.\nLa storia del giornale negli anni sessanta e settanta fu segnata dalla battaglia condotta dal dirigente socialista ticinese Ezio Canonica contro le posizioni xenofobe e anti italiane dell'estrema destra zurighese, rappresentate in quel momento da James Schwarzenbach.\nAlla fine degli anni '60 Schwarzenbach aveva avviato una campagna dai toni fortemente discriminatori contro gli immigrati italiani nella Svizzera tedesca, giungendo, nel 1970 a proporre una legge d'iniziativa popolare tendente a limitare fortemente le possibilit\u00e0 di integrazione delle comunit\u00e0 straniere in Svizzera.\nDalla sua posizione di dirigente tanto del Partito Socialista Svizzero, quanto del sindacato e della Societ\u00e0 Cooperativa italiana, Canonica avvers\u00f2 con una lunga battaglia politica, che ebbe nell\"'AdL\" il suo principale strumento, la deriva che le proposte di Schwarzenbach sembravano in grado di imprimere alla politica elvetica.\nLa vittoria referendaria del 1970 rimane ancora oggi una delle pagine di cui i rappresentanti dell\"'AdL\" vanno pi\u00f9 fieri. Anche per questo contributo, la sala conferenze del Ristorante Cooperativo e quella dell'adiacente sede centrale dell'Unione sindacale svizzera sono intitolate alla memoria di Ezio Canonica.\nLa linea moderna del giornale.\nCon gli anni '90 il giornale si \u00e8 dovuto confrontare con l'evoluzione politica italiana e con la scomparsa del PSI che hanno lasciato il giornale privo di un elemento di riferimento politico culturale, inducendo la direzione a porsi l'obiettivo di combattere \"l'eclissi dell'idea socialista\".\nLa linea politica del giornale si \u00e8 in seguito maggiormente marcata sulla riflessione rivolta alla globalizzazione, spesso giocata in contrapposizione al tradizionale valore dell'internazionalismo, visto come alternativa democratica e progressista al fenomeno giocato in semplice chiave economica all'idea liberista; da questa risoluzione nascono, logicamente, l'appoggio concesso tanto al Partito Socialista Svizzero e all'Unione sindacale svizzera, quanto alle forze politiche italiane che, a vario titolo, si richiamino all'ideale Socialista Democratico e l'esplicita opposizione alla nascita, in seno a queste forze, di un partito semplicemente democratico e non aderente all'Internazionale Socialista.\nL\"'AdL\" comunque non ha mai indebolito la sua attenzione verso le realt\u00e0 politiche e sociali dell'emigrazione italiana all'estero, cos\u00ec come non ha mai evitato di impegnarsi, pur rivolgendole in chiave internazionalista, in alcune battaglie sociali e politiche della vita pubblica italiana, come ad esempio nelle dinamiche dell'immigrazione in Italia, o nella battaglia contro la mafia. Nel dicembre 2006 la redazione del giornale ha infatti collaborato a organizzare presso il Ristorante Cooperativo una tappa svizzera della Carovana antimafia, promossa da ARCI e Libera che, in quell'occasione, portarono anche un riconoscimento dell'associazionismo italiano (oltre alle gi\u00e0 menzionate aderirono anche ACLI, UISP, Legambiente, Legacoop e diverse associazioni locali, specialmente del varesotto) alla scelta in favore di rapporti sociali basati su legalit\u00e0 e giustizia che ritenevano rappresentati dal periodico zurighese e dalla realt\u00e0 del \"Coopi\", portando nel contempo solidariet\u00e0 al Ristorante Cooperativo che rischiava in quel momento lo sfratto."}
{"id": "777634", "revid": "125493906", "url": "https://it.wikipedia.org/wiki?curid=777634", "title": "Strada statale 330 di Buonviaggio", "text": "La strada statale 330 di Buonviaggio (SS 330), classificata per 18 anni \"strada provinciale 330 di Buonviaggio (SP 330)\" in Liguria e \"strada provinciale 70 di Buonviaggio (SP 70)\" in Toscana, \u00e8 una strada statale italiana. Inizia alla periferia est della Spezia, nel quartiere di Migliarina, e termina a Caprigliola.\nPercorso.\nIl punto di partenza \u00e8 segnato dall'incrocio tra la via Sarzana e via del Canaletto (strada statale 1 Via Aurelia) e rappresenta la direttrice per \"via ordinaria\" verso Parma. Dopo aver attraversato il quartiere del Felettino, la strada s'inerpica sul passo di Buonviaggio e, dopo averlo sorpassato, si lancia verso la Val di Magra, attraversando Bottagna di Vezzano Ligure, Ceparana di Bolano e Albiano Magra. Il suo percorso attraversa il fiume Magra sul Ponte di Caprigliola e termina nella localit\u00e0 Caprigliola innestandosi nella strada statale 62 della Cisa (che prosegue per Parma - Verona).\nIl Ponte di Caprigliola tra Albiano Magra e il innesto con SS 62 \u00e8 crollato alle 10:14 del giorno 8 aprile 2020 per cause ancora da appurare. A causa del ridotto volume di traffico al momento dell'incidente, in conseguenza delle restrizioni alla circolazione dovute all'epidemia di Covid-19, sono rimasti coinvolti nel crollo solo due conducenti, che hanno riportato ferite lievi. La viabilit\u00e0 della SS 330 \u00e8 stata interrotta nel tratto tra Albiano Magra (fine centro abitato) con l'innesto con la SS 62.\nGestione.\nIn seguito al decreto legislativo n. 112 del 1998, dal 2001 la gestione del tratto toscano \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Massa e Carrara; la gestione del tratto ligure \u00e8 invece passata alla Regione Liguria che ha provveduto al trasferimento dell'infrastruttura al demanio della Provincia della Spezia.\nSeguendo il Decreto del Presidente del Consiglio dei Ministri il 20 febbraio 2018, la gestione del intero tratto \u00e8 tornata ad ANAS che la riclassificher\u00e0 per l'intero percorso SS 330 di Buonviaggio. Dopo la riclassificazione, la strada ha una lunghezza di ."}
{"id": "777645", "revid": "106908", "url": "https://it.wikipedia.org/wiki?curid=777645", "title": "Gualandi", "text": "I Gualandi sono un'antica famiglia di Pisa.\nStoria.\nPromotori della spedizione contro le Baleari, nel medioevo appoggiarono la parte guelfa ma anche la parte ghibellina difatti furono tra le famiglie che l'arcivescovo Ruggieri degli Ubaldini aizz\u00f2 contro Ugolino della Gherardesca, facendolo catturare durante una sommossa popolare, prima di essere rinchiuso a morire di fame nella Torre della Muda con altri quattro suoi discendenti (1289).\nQuesta famiglia \u00e8 citata con quella dei Lanfranchi e dei Sismondi da Dante Alighieri a proposito della caccia sognata dal Conte e raccontata durante il suo episodio nell'Inferno (XXXIII, 32)."}
{"id": "777648", "revid": "1315817", "url": "https://it.wikipedia.org/wiki?curid=777648", "title": "Sismondi", "text": "Quella dei Sismondi \u00e8 un'antica famiglia di Pisa, in passato assimilata alla famiglia degli Asmundo (\"Sigismondo\" e \"Sismondo\"). \nStoria familiare.\nTradizionalmente, Sigismondo era un dignitario longobardo, giunto a Pisa dalla Germania; nel 774 divenne priore della Repubblica di Pisa. \nNel corso di recenti studi, si \u00e8 scoperto il nome del capostipite della famiglia: un Pandolfo, detto \u2018Contulino\u2019 dal 1034, vissuto nel secolo XI, figlio di un altro Pandolfo notaio e fratello di Guglielmo e di Andrea detto \u2018Signorello\u2019. A sua volta, Andrea \u00e8 stato di recente riconosciuto quale capostipite della famiglia dei Pandolfi.\nDa donna Contilda, appartenente ad una stirpe di rango comitale, e da Pandolfo/Contulino nacquero quattro figli maschi (Guglielmo, Sismondo I, Guinizzo e Guido), che al loro volta diedero origine a due linee familiari, distinte per zona topografica: a) il ramo di Guinizzo, domiciliato in Oltrarno, nella cappella di Santa Cristina del quartiere \"di Chinzica\"; b) il ramo di Guido (ebbe 3 figli maschi, di cui il maggiore fu Sismondo II, Enrico di Guinizzo, fra i consoli alla guida della spedizione balearica del 1113-1115, definito \"Sigimundiade Vinithone creatus\", nel V canto del Liber maiolichinus, e Uberto), insediato sulla sponda opposta del fiume, nella cappella di San Salvatore in Porta Aurea, oggi scomparsa. Da Uberto potrebbe derivare la famiglia dei Del Cane con il figlio Lamberto, soprannominato 'Cane'. Da aggiungere inoltre le diramazioni, sorte fra l\u2019inizio del 1200 e i primi del secolo XIV, con i rami autonomi dei \"Guinizzelli\", dei \"Buzzaccarini\" e dei \"Benetti\".\nAppartenne a questa famiglia la famosa Kinzica de' Sismondi. \nImprigionato Museto, come attest\u00f2 Lorenzo Bonincontro di S. Miniato, i Sismondi divennero giudici del Giudicato d'Agugliastra (Ogliastra), in Sardegna.\nNel medioevo appoggi\u00f2 la Parte ghibellina e fu tra le famiglie che l'arcivescovo Ruggieri degli Ubaldini aizz\u00f2 contro Ugolino della Gherardesca, facendolo catturare durante una sommossa popolare, prima di essere rinchiuso a morire di fame nella Torre della Muda con altri quattro suoi discendenti (1289).\nQuesta famiglia \u00e8 citata con quella dei Lanfranchi e dei Gualandi da Dante Alighieri a proposito della caccia sognata dal Conte e raccontata durante il suo episodio nell'Inferno (XXXIII, 32)."}
{"id": "777649", "revid": "729019", "url": "https://it.wikipedia.org/wiki?curid=777649", "title": "Strada statale 331 di Lerici", "text": "La ex strada statale 331 di Lerici (SS 331), ora \"strada provinciale 331 di Lerici (SP 331)\", \u00e8 una strada provinciale italiana. Inizia nella zona est della Spezia e termina a Romito Magra di Arcola.\nPercorso.\nIl punto di partenza \u00e8 segnato dall'incrocio tra viale Italia (strada statale 1 Via Aurelia) e viale San Bartolomeo e rappresenta la direttrice per raggiungere la piana del Magra attraverso il levante del golfo spezzino. Dopo aver attraversato i quartieri del Canaletto, Fossamastra e del Muggiano, e le zone portuali, industriali e artigianali del capoluogo, raggiunge il territorio comunale di Lerici attraverso un tunnel. Superato un altro tunnel la strada svalica per la volta della Val di Magra e dopo aver percorso un tratto tortuoso, raggiunge l'abitato di Romito Magra e si raccorda in una rotonda con la strada statale 432 della Bocca di Magra che conduce in direzione di Ameglia - Bocca di Magra. Percorrendo il rond\u00f2 a sinistra, la Statale 331 prosegue per un paio di chilometri fino a raggiungere uno svincolo che la raccorda con la Statale Aurelia che si dirama in direzione nord (La Spezia) e direzione sud (Sarzana - strada statale 62 della Cisa).\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia.\nVariante.\nDa alcuni anni \u00e8 stata realizzata una superstrada, quale variante della \"vecchia statale\", che connette il capoluogo a Lerici, mediante l'utilizzo di due lunghi tunnel raccordati allo svincolo autostradale \"La Spezia - Porto Est\". Questa superstrada non \u00e8 altro che un primo tronco di quella che nel futuro sar\u00e0 una vera e propria tangenziale della costa di levante del golfo della Spezia."}
{"id": "777652", "revid": "1696163", "url": "https://it.wikipedia.org/wiki?curid=777652", "title": "Lanfranchi", "text": "I Lanfranchi sono un'antica famiglia della consorteria \"bergolina\" della Repubblica di Pisa.\nStoria familiare.\nLa storiografia pisana tramanda che i Lanfranchi fossero originari di San Casciano in Val di Pesa e discendessero dal guerriero Lanfranco, vissuto nel IX secolo e sceso in Italia insieme a Ottone I di Sassonia. \nNel periodo della Repubblica Pisana, ebbero a ricoprire le pi\u00f9 alte cariche comunali, distinguendosi per le loro gloriose imprese nelle guerre per l'indipendenza di Pisa. Furono attivi mercanti della fazione Bergolina con interessi e banchi in Sicilia ed in tutto il mediterraneo Aragonese.\nLa fazione Bergolina insieme alla consorteria dei \"Raspanti\" costituirono quindi la fazione ghibellina pisana. Fu quindi tra le famiglie che l'arcivescovo Ruggieri degli Ubaldini aizz\u00f2 contro Ugolino della Gherardesca, facendolo catturare durante una sommossa popolare, prima di essere rinchiuso a morire di fame nella Torre della Muda con altri quattro suoi discendenti (1289). I suoi membri s'inserirono tra gli esponenti della classe dirigente di Pisa anche sotto la dominazione fiorentina. Nel XVI-XVII secolo i Lanfranchi praticarono con successo attivit\u00e0 commerciali che ebbero un largo raggio d'affari dall'Italia alle Fiandre. Nel 1581 venne aperta ad Anversa la \"Maurizio Lanfranchi-Fabio Agostini e c.\", un'esperienza che vedeva due delle pi\u00f9 importanti famiglie pisane unite nella compravendita di stoffe, tessuti e filati di pregio. Poco dopo, il 1\u00ba giugno 1590, Orazio e Muzio Lanfranchi insieme a Fabio Agostini (che aveva sposato Maria Lanfranchi) tentarono insieme nuovi investimenti nel settore. Al 9 settembre 1754 risale l'ascrizione al patriziato di Pisa.\nQuesta famiglia \u00e8 citata con quella dei Sismondi e dei Gualandi da Dante Alighieri a proposito della caccia sognata dal Conte e raccontata durante il suo episodio nell'Inferno (XXXIII, 32).\nI Lanfranchi si suddivisero in numerose consorterie caratterizzate dal medesimo blasone che ha la parte superiore in rosso e la parte inferiore caratterizzata da un elemento distintivo: un dragone per i Lanfranchi dei Chioccoli, un cervo per i Lanfranchi dei Brocci, una cervia per i Lanfranchi dei Rossi, un leone per i Lanfranchi del Barbiere (legati a Palazzo Azzopardi), ecc. e sono ricordati come una delle sette fare dei \"longobardi pisani\". Si ricordano inoltre i rami dei Pellai, Gualterotti, Maleppi, Zeni, Mangianti, Sossi, Maccaroni. Un ramo del casato si trasfer\u00ec, alla fine del XV secolo, a Napoli, uno nel Bresciano e un altro in Spagna. Un loro componente spos\u00f2 l'ultima discendente dei Pitti nel 1783, quindi la famiglia vendette Palazzo Temple Leader dei Pitti a Francesca Margery.\nTra i personaggi pi\u00f9 illustri si ricordano: "}
{"id": "777654", "revid": "1442080", "url": "https://it.wikipedia.org/wiki?curid=777654", "title": "Tanga (disambigua)", "text": ""}
{"id": "777659", "revid": "1784425", "url": "https://it.wikipedia.org/wiki?curid=777659", "title": "Pierre Joxe", "text": "Biografia.\nEra figlio di Louis Joxe (1901 - 1991), eminente diplomatico e uomo politico francese vicino al generale Charles De Gaulle, che fu ambasciatore a Mosca e ministro dell'Educazione nazionale, degli Affari algerini, della Riforma burocratica e della Giustizia. Suo nonno materno \u00e8 Daniel Hal\u00e9vy.\nLaureato in giurisprudenza, dopo gli studi all'\u00c9cole nationale d'administration (ENA), Pierre Joxe entra nella Corte dei conti. Nel corso degli anni Sessanta entra a far parte della cerchia di Fran\u00e7ois Mitterrand, e nel 1970 \u00e8 vice segretario generale della Convenzione delle istituzioni repubblicane (CIR), una formazione politica fondata dal futuro presidente della Repubblica.\nNel 1971 partecipa al congresso di Epinay, nel corso del quale Fran\u00e7ois Mitterrand prende in mano il Parti Socialiste (PS). \u00c8 eletto deputato all'Assembl\u00e9e Nationale nel 1973, e da allora \u00e8 rieletto quasi ininterrottamente fino alle elezioni legislative del 1988 incluse. Presidente della regione Borgogna dal 1979 al 1982.\nDopo l'elezione di Fran\u00e7ois Mitterrand alla presidenza della Repubblica il 10 maggio 1981 \u00e8 per un mese ministro dell'Industria. Capogruppo del PS all'Assembl\u00e9e Nationale dal giugno 1981 al 1984. Ministro e dell'Interno e del decentramento dal 1984 al 1986. Di nuovo capogruppo dal 1986 al 1988. \u00c8 ancora ministro dell'Interno dal 1988 al 1991. Dal 1991 al 1993 \u00e8 ministro della Difesa. Prende il posto di Jean-Pierre Chev\u00e8nement, dimessosi a causa di dissensi con il primo ministro Michel Rocard e con il presidente della Repubblica Mitterrand sulla conduzione della guerra contro l'Iraq.\nPierre Joxe si dimette dal governo il 10 marzo 1993, alla vigilia delle elezioni legislative, per essere nominato da Fran\u00e7ois Mitterrand e dal governo uscente di Pierre B\u00e9r\u00e9govoy primo presidente della Corte dei conti.\nLascia la Corte dei conti nel marzo 2001, giacch\u00e9 \u00e8 nominato dal presidente dell'Assembl\u00e9e Nationale Raymond Forni membro del Consiglio costituzionale. Il suo mandato \u00e8 scaduto il 12 marzo 2010. Da allora esercita la professione di avvocato, dedicandosi esclusivamente alla giustizia minorile e accettando solo incarichi di difensore d'ufficio.\n\u00c8 presidente del consiglio di amministrazione dell'Orchestre National de Paris.\n\u00c8 autore di saggi di politica.\nAppassionato di musica classica, Pierre Joxe ha imparato a suonare il violoncello a 60 anni, e nel 2009 si \u00e8 sposato in quarte nozze con Laurence Fradin, consigliere della Corte dei conti e membro della Cour de justice de la R\u00e9publique (CJR)."}
{"id": "777660", "revid": "1855146", "url": "https://it.wikipedia.org/wiki?curid=777660", "title": "Ente teatrale italiano", "text": "L'Ente teatrale italiano (ETI) \u00e8 stato un ente senza fini di lucro nato nel 1942 con lo scopo di promuovere e diffondere le attivit\u00e0 teatrali di prosa, musica e danza attraverso una politica di valorizzazione e scambi del patrimonio culturale nei limiti delle direttive imposte dal Ministero dei beni culturali in materia. L'Ente \u00e8 stato soppresso dal decreto legge n. 78 del 31 maggio 2010.\nTra i compiti dell'ente \u2014 dichiarati all'art. 1 dello statuto \u2014 rientravano il coordinamento delle attivit\u00e0 teatrali, la programmazione di spettacoli, anche tramite la gestione diretta di teatri di propriet\u00e0, la promozione del teatro nell'Italia meridionale e insulare, nonch\u00e9 di iniziative italiane all'estero e straniere in Italia.\nStoria.\nL'ETI nacque con la legge n. 365 del 19.3.1942 nell'ambito delle realt\u00e0 operanti nel settore dello spettacolo che facevano direttamente riferimento al Minculpop.\nAll'atto della istituzione, il capitale dell'Ente fu costituito dalle partecipazioni di:\nOrgani dell'ETI erano il consiglio di amministrazione e il collegio dei revisori dei conti. In particolare, il consiglio di amministrazione era composto da un presidente, dal direttore generale per il teatro e la musica presso il MinCulPop, da un delegato del Partito nazionale fascista e da un consigliere per ciascuno degli enti partecipanti al capitale.\nNegli anni, a seguito dei cambiamenti del panorama culturale italiano e della normativa legale in materia di spettacolo, cambi\u00f2 pi\u00f9 volte scopi e mansioni, mantenendo per\u00f2 principalmente quelli di organo parastatale di diffusione e promozione delle attivit\u00e0 teatrali. Fuori dal suo campo d'azione rimasero le attivit\u00e0 legate alla rappresentazione di opere liriche e quelle legate a forme spettacolari come il circo o lo spettacolo viaggiante.\nPrima della soppressione dell'Ente nel maggio del 2010, ad esso era anche preposta la gestione di quattro teatri in tutta Italia: il Valle e il Teatro Quirino a Roma, il teatro Duse a Bologna ed il teatro della Pergola a Firenze. Alla produzione dei teatri si affiancava la redazione di una testata editoriale e l'organizzazione di festival e rassegne.\nIl decreto legge n. 78 del 31 maggio 2010 recante \"Misure urgenti in materia di stabilizzazione finanziaria e di competitivit\u00e0 economica\" ha soppresso l'Ente teatrale italiano. I relativi compiti e attribuzioni sono passati al Ministero per i beni e le attivit\u00e0 culturali, specificamente alla Direzione generale Spettacolo."}
{"id": "777665", "revid": "2184720", "url": "https://it.wikipedia.org/wiki?curid=777665", "title": "Uncyclopedia", "text": "Uncyclopedia, l'enciclopedia \"Libera dai contenuti\" (\"The content-free encyclopedia\") \u00e8 una wiki in lingua inglese, fondata nel 2005, contenente articoli umoristici. Nata come parodia di Wikipedia, si pone lo scopo di fare ironia su ogni soggetto enciclopedico.\nOriginariamente nella sola lingua inglese, sono state create oltre 50 wiki parallele in altre lingue, con oltre 100.000 pagine totali, tra cui l'italiana Nonciclopedia.\nIl sito ha ben presto attirato le critiche per i suoi articoli negativi verso luoghi e citt\u00e0 e la sua somiglianza, funzionale e grafica, con Wikipedia, attirando addirittura un avviso ufficiale del ministro della Sicurezza Interna della Malesia.\nIl suo logo \u00e8 una patata, chiamata Sophia, la dea gnostica, come parodia del globo di Wikipedia.\nStoria.\nUncyclopedia \u00e8 stata lanciata il 5 gennaio 2005 da Jonathan Huang, noto online come \"Chronarion\", e un partner noto solo con lo pseudonimo \"Stillwaters\". L'idea di Uncyclopedia nacque dalla pagina, ora inesistente, della Wikipedia inglese \"Scherzi cattivi e altri nonsense eliminati\" che vedevano come divertente, ma inadatta ad essere contenuta nell'enciclopedia.\nNato come progetto a s\u00e9 stante, ben presto crebbe oltre le possibilit\u00e0 offerte dall'host. Quattro mesi dopo la sua creazione il suo database occupava 90 Megabyte dei 100 disponibili, spingendo Huan a cercare una nuova soluzione. Il 26 maggio 2005 Angela Beesley, vice presidente di Wikia, Inc., annunci\u00f2 che Wikia avrebbe ospitato Uncyclopedia senza cambiare la licenza e il nome del dominio.\nIl 10 giugno 2006, comunque, Huan pass\u00f2 il dominio Uncyclopedia.org al dominio Wikia.com. Wikia afferm\u00f2 che il motivo di questo cambio fu che gli utenti di Wikia volevano crearne versioni in altre lingue, il che era difficile da gestire col vecchio dominio di primo livello.\nTuttavia, Uncyclopedia \u00e8 tuttora contenuta fisicamente in server a parte da quelli delle altre wiki, pur mantenendo la stessa nomenclatura. Approssimativamente met\u00e0 di Uncyclopedia \u00e8 contenuta dai server Wikia ed esistono due server dedicati a Caledonia, nell'Ontario, che contengono le versioni nei vari linguaggi di Uncyclopedia. Per coordinare le versioni (l'Uncyclomedia Babble Project) \u00e8 nata nel 2006 una Un-Meta wiki.\nLogo.\nIl logo di Uncyclopedia \u00e8 una patata, chiamata Sophia come la divinit\u00e0 gnostica, parodia del globo di Wikipedia. La maggior parte delle versioni in lingua ha adottato questo simbolo, talvolta apportandovi delle modifiche minori mentre altre versioni, come quella in italiano, hanno dei loghi molto differenti.\nContenuto.\nLicenza.\nIl contenuto di Uncyclopedia e delle wiki derivate \u00e8 sotto la licenza Creative Commons, e come tutte le wiki di Wikia il suo database \u00e8 liberamente scaricabile.\nArticoli.\nI suoi articoli contengono informazioni modificate, false o parodiate in maniera tale che alla fine rimanga ben poco di vero. Come Wikipedia ha i \"cinque pilastri\", Uncyclopedia ha le \"cinque pinze\", un gioco di parole basato sull'assonanza, in inglese, tra le due parole \"pillars\" e \"pliers\", contenente in particolare il \"Satyrical Point of View\", ispirato al \"Neutral Point of View\".\nCiononostante, Uncyclopedia ha due regole di base, ossia \"Sii divertente e non solo stupido\" e \"Non fare l'idiota\" (\"Be funny and not just stupid, Don't be a dick.\").\nLa wiki ha un sistema per revisionare gli articoli per quanto riguarda il loro umorismo, la grammatica, l'uso delle immagini e l'aspetto, chiamato \"Pee Review\" (Revisione a Urina), anche questo parodia del \"Peer Review\" (Revisione Paritaria) di Wikipedia, e gli utenti mettono i loro nuovi articoli, se lo ritengono opportuno, nella pagina del progetto, allo scopo di farli revisionare.\nUn'altra caratteristica comune degli articoli sono le citazioni, generalmente attribuite a persone sbagliate, modificate o anche totalmente inventate.\nUno dei temi pi\u00f9 ricorrenti \u00e8 l'attribuzione di citazioni a Oscar Wilde, tormentone nato da un articolo che dichiarava che \"Attribuire citazioni a Oscar Wilde \u00e8 lo sport nazionale dell'Inghilterra\".\nGli amministratori hanno a che fare con un'enorme quantit\u00e0 di articoli che non rispettano gli standard di Uncyclopedia. Come Wikipedia, infatti, non sono permesse le pagine riguardanti persone o cose conosciute solo dall'autore o da una sua ristretta cerchia di conoscenti. Inizialmente erano autorizzate in quanto divertenti, ma a seguito della frequente degenerazione in flamewar la loro creazione \u00e8 stata vietata.\nEdizioni in lingua.\nCome Wikipedia, Uncyclopedia ha versioni (indipendenti) in molte altre lingue, e quella in italiano \u00e8 stata creata il 3 novembre 2005. In totale sono presenti 65 versioni, di cui 9 sono dei babel sull'Uncyclopedia in inglese; la versione con pi\u00f9 voci \u00e8 quella inglese, con oltre 24.000 voci. Dei 9 babel, 4 sono ufficiali, con la possibilit\u00e0 di avere un interwiki funzionante, mentre gli altri 5 sono in corso di ufficializzazione. L'iter per la creazione di una nuova lingua ha solitamente le 2 tappe di babel, prima generico e poi ufficiale. Fra i babel generici su en. ve ne sono anche alcuni in pseudolingue, che solitamente ironizzano su \"slang\" tipici della rete (come quello dei blog, dello spam sulle e-mail o delle \"edit war\" sulle wiki), ma anche sul linguaggio ipotetico di alcuni gruppi sociali, come ad esempio quello dei pirati, del regime nord-coreano o della \"Hitlerjugend\".\n10.000+ articoli\n1.000+ articoli\n100+ articoli\n10+ articoli\n1+ articoli\nInterprogetti.\nCos\u00ec come contiene molti articoli che ironizzano sui contenuti di Wikipedia, Uncyclopedia contiene dei progetti secondari, noti come \"UnProjects\", che sono le parodie di progetti di Wikipedia e altri siti o servizi sul web.\nSono molto diffuse le citazioni attribuite ad Oscar Wilde. \u00c8 presente addirittura un intero progetto dedicato all'artista che raccoglie centinaia di citazioni.\nFra gli altri interprogetti sviluppati finora in lingua inglese, vi sono \"UnTunes\" (parodia di iTunes e raccolta di canzoni inascoltabili), \"UnMeta\" (parodia di Meta-Wiki) ed \"Uncycloversity\" (la parodia della Wikiversit\u00e0 per l'apprendimento universitario dell'ironia).\nControversie.\nPoich\u00e9 Uncyclopedia contiene satira rivolta contro personaggi religiosi o politici, partiti, chiese e associazioni di ogni tipo, sono quotidiane le critiche e i tentativi di vandalismo da parte di visitatori che si sentono offesi dal contenuto, che generalmente in questi casi viene cancellato e talvolta anche sostituito da lamentele. Essendo i vandalismi molto frequenti pi\u00f9 che su Wikipedia, vengono adottati metodi pi\u00f9 rapidi, come il rollback disponibile a tutti gli utenti che abbiano un certo numero di edit o il ban diretto da parte degli amministratori senza una votazione preliminare.\nTuttavia, in alcuni casi le critiche sono state fatte da persone in rilievo e per via ufficiale.\nNel maggio 2006, il \"The New Zealand Herald\" riport\u00f2 delle critiche da parte di membri del Ministero dell'Istruzione, che affermava che Uncyclopedia e Bebo erano minacce di bullismo virtuale, dopo che un messaggio offensivo rivolto ad una studentessa della \"Epsom Girls' Grammar School\" era stato pubblicato nei due siti accompagnato dal suo nome e numero di cellulare, senza che lei lo sapesse. Il direttore aggiunse che gli studenti solevano pubblicare foto e nomi alle loro pagine, favorendo e dando risonanza ai fenomeni di bullismo. In seguito a ci\u00f2 vennero vietate le pagine dedicate a persone non di pubblica importanza."}
{"id": "777667", "revid": "682976", "url": "https://it.wikipedia.org/wiki?curid=777667", "title": "Melanippo", "text": ""}
{"id": "777668", "revid": "339392", "url": "https://it.wikipedia.org/wiki?curid=777668", "title": "Arsen Kotsoyev", "text": ""}
{"id": "777672", "revid": "39256", "url": "https://it.wikipedia.org/wiki?curid=777672", "title": "Tha Row", "text": ""}
{"id": "777673", "revid": "27767", "url": "https://it.wikipedia.org/wiki?curid=777673", "title": "Joseph Jacquard", "text": ""}
{"id": "777676", "revid": "92723", "url": "https://it.wikipedia.org/wiki?curid=777676", "title": "Giovanni I d'Ungheria", "text": "Nacque dal conte Palatino Istv\u00e1n Z\u00e1polya e dalla principessa Hedvig di Cieszyn (Slesia). Dopo la morte di Luigi II capeggi\u00f2 un gruppo di nobili ungheresi che, nel raduno degli aristocratici di R\u00e1kos, sostennero che nessuno straniero poteva ambire al trono d'Ungheria. Il pretendente straniero era l'arciduca d'Austria Ferdinando I d'Asburgo, cognato del defunto re e fratello dell'imperatore Carlo V. Giovanni fu incoronato l'11 novembre 1526 dalla maggior parte dei nobili ungheresi, che ritenevano che il dominio degli Asburgo, da tempo in guerra con i Valois, non avrebbe portato nessun aiuto nelle guerre contro gli Ottomani; anzi avrebbe potuto coinvolgerli in uno dei fronti di guerra in occidente. In dicembre Ferdinando fu incoronato a sua volta re di Boemia e l'anno successivo cerc\u00f2 di conquistare l'Ungheria, sconfiggendo Giovanni nella battaglia di Tokaj.\nQuesto conflitto diede l'occasione al magnifico Solimano per intervenire sconfiggendo gli Asburgo e saccheggiando la capitale ungherese Buda. Negli anni successivi cerc\u00f2 anche due volte di conquistare Vienna, nel 1529 e 1533. Poco dopo fu stabilita la spartizione dell'Ungheria, lasciando l'occidente agli Asburgo e l'oriente a Giovanni I, ormai diventato di fatto un vassallo della Sublime Porta.\nNel 1538, con il trattato di Gran Varadino, Giovanni I e Ferdinando stabilirono di portare entrambi il titolo di re d'Ungheria, ma Giovanni, allora senza eredi, si impegn\u00f2 a lasciare il suo regno a Ferdinando dopo la sua morte.\nIl 23 febbraio 1539, per\u00f2, spos\u00f2 Isabella Jagellona, figlia del re di Polonia, che partor\u00ec un figlio poco prima della morte del marito; l'accordo con Ferdinando non fu quindi eseguito. Isabella assunse la reggenza, mentre il figlio venne eletto re con il titolo di Giovanni II d'Ungheria.\nGiovanni I fu sepolto a Sz\u00e9kesfeh\u00e9rv\u00e1r (detta anche Albareale), dove avevano luogo le incoronazioni e si trovavano le tombe dei re ungheresi."}
{"id": "777677", "revid": "729019", "url": "https://it.wikipedia.org/wiki?curid=777677", "title": "Strada statale 370 Litoranea delle Cinque Terre", "text": "La ex strada statale 370 Litoranea delle Cinque Terre (SS 370), ora \"strada provinciale 370 Litoranea delle Cinque Terre (SP 370)\" nel tratto tra La Spezia e Manarola e \"strada provinciale 370 dir/B Litoranea delle Cinque Terre (SP 370 dir/B)\" nel tratto tra Monterosso al Mare e Chiesanuova, \u00e8 una strada provinciale italiana che attraversa il parco nazionale delle Cinque Terre. La strada risulta essere composta da due tronchi distinti, i soli realizzati del progetto iniziale che prevedeva una strada di collegamento tra La Spezia e Sestri Levante.\nPercorso.\nIl primo tratto, lungo 14,547\u00a0km e classificato oggi come SP 370, inizia alla periferia ovest della Spezia, nel quartiere di Fabiano Basso, e termina a Manarola, frazione di Riomaggiore, nel cuore delle Cinque Terre.\nIl punto di partenza \u00e8 segnato dall'incrocio tra il viale Nicol\u00f2 Fieschi (ex strada statale 530 di Portovenere) e il quartiere di Fabiano (zona stadio). La strada inizia subito ad inerpicarsi lungo le alture cittadine, superando la frazione di Coregna, e sfiorando quella di Biassa, donando al viaggiatore notevoli scorci sul golfo, sulla citt\u00e0 e sulle vallate verdi che la circondano.\nSi giunge ad un lungo tunnel che consente di portarsi sul versante delle Cinque Terre e di godere del paesaggio dello splendido litorale di questo tratto di riviera ligure. Dopo un altro e pi\u00f9 breve tunnel si giunge al bivio per Riomaggiore. Dopo il viadotto che attraversa la vallata del Rio Finale, la statale giunge al suo termine all'uscita del terzo tunnel nei pressi dell'abitato di Manarola (raggiungibile attraverso una bretella di collegamento) per proseguire come strada provinciale 51 \"dei Santuari\" alla volta degli altri borghi delle Cinque Terre.\nIl secondo tratto, classificato ora come SP 370 dir/B di lunghezza pari a circa 4\u00a0km, ha inizio alle porte dell'abitato di Monterosso al Mare e procede in direzione nord fino a giungere nei pressi di Chiesanuova, frazione di Levanto.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia.\nStrada statale 370 dir Litoranea delle Cinque Terre.\nLa ex strada statale 370 dir Litoranea delle Cinque Terre (SS 370 dir), ora \"strada provinciale 370 dir/A Litoranea delle Cinque Terre (SP 370 dir/A)\", \u00e8 una strada provinciale italiana di breve lunghezza che si trova in provincia della Spezia.\nRappresenta la diramazione che dalla SS 370, all'altezza del termine del primo tratto da cui era composta, raggiunge l'abitato di Manarola.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia."}
{"id": "777693", "revid": "287204", "url": "https://it.wikipedia.org/wiki?curid=777693", "title": "Kazimierz Nowak", "text": "Biografia.\nFotografo, viaggiatore e corrispondente, dopo la prima guerra mondiale visse a Pozna\u0144. Dal 1931 al 1936 viaggi\u00f2 in solitaria attraverso l'Africa spostandosi esclusivamente in bicicletta o a piedi, coprendo una distanza di 40.000\u00a0km. Probabilmente fu il primo uomo al mondo a compiere una simile impresa.\nNacque l'11 gennaio 1897 nella citt\u00e0 di Stryj nell'attuale Oblast' di Leopoli. Dopo la prima guerra mondiale si trasferisce a Pozna\u0144 ed inizia a lavorare in una compagnia di assicurazioni. In questo stesso periodo intraprese numerose gite in bicicletta attraversando tutta la Polonia per coltivare la sua passione di viaggiatore e fotografo. Il 19 marzo 1922, spos\u00f2 \"Maria Gorcik\" e nello stesso anno nacque la loro figlia Elisabetta. Il secondogenito Romualdo nacque nel gennaio del 1925.\nUn interminabile viaggio in bici.\nA causa di una grave crisi economica, nel marzo 1925, Nowak decise di lasciare il paese per guadagnarsi da vivere come giornalista e fotografo. Intraprese cos\u00ec diversi viaggi in tutta Europa viaggiando in bicicletta, ed attraversando Ungheria, Austria, Italia, Belgio, Paesi Bassi, Romania, Grecia, Turchia. Nel 1928 raggiunse la Tripolitania in Nord Africa, allora in guerra. Problemi di salute e scarsit\u00e0 di denaro lo costrinsero a tornare in Polonia, ma giur\u00f2 a se stesso che in futuro avrebbe attraversato l'intero continente africano da nord a sud ed in bicicletta. Nel frattempo continu\u00f2 ad attraversare in bici la Polonia, recandosi in Francia, e preparando nel contempo, il suo prossimo viaggio in Africa.\nObbiettivo : Africa.\nAlla fine del mese di ottobre 1931, raggiungendo prima in treno Roma, e arrivando poi in bicicletta fino a Napoli, attravers\u00f2 il Mar Mediterraneo ed il 26 novembre 1931 giunse nuovamente sul continente nero. Nel giro di sette anni part\u00ec da Tripoli in direzione del Capo Agulhas, percorrendo in bicicletta pi\u00f9 di 12\u00a0000 chilometri verso sud. Quando raggiunse l'oasi di \"Maradah\", il Sabato Santo del 1932, gener\u00f2 il panico tra gli ufficiali in servizio presso la sede di zona. Nessuno riusciva a capire come un ciclista dalla Polonia fosse finito l\u00ec nel bel mezzo del deserto. A causa della situazione turbolenta in Cirenaica, le autorit\u00e0 italiane ordinarono a Nowak di cambiare il suo itinerario di viaggio ed attraversare Bengasi e Alessandria d'Egitto. Cos\u00ec Nowak si diresse ancora verso sud. Lungo il Nilo ed il percorso della regione dei Grandi Laghi africani si \u00e8 trasferito al centro del continente brulicante in una zona ancora inesplorata. Gli echi degli eventi mondiali lo raggiunse da lontano, la Grande Depressione, o il fascismo in Europa sembrava cos\u00ec irreale di fronte alle epidemie che infuriavano sul continente, o le nubi sinistre che coprivano il cielo. Viaggiando in solitaria, si trovava a suo modo a visitare un villaggio indigeno, a scambiare del cibo o ascoltare leggende africane. \nL'incontro con diversi popoli esotici.\nNovak ha incontrato tuareg, fallah egiziani che abitavano le paludi, gli Shilluk, il fiero popolo dei Watussi, i Pigmei, i Boeri del Transvaal, gli Ottentotti, i Boscimani, il popolo di nani babinga, i selvaggi Abasalampasu, gli Hausa e molti altri popoli esotici del continente, che hanno condiviso la stessa sorte di lottare per sopravvivere in un ambiente dominato dalla fauna selvatica e da difficilissime condizioni ambientali. Ed ogni volta decise di continuare il viaggio, accompagnato dal ritmo dei tamburi tom-tom trasmesso verso altri insediamenti con l'insolito messaggio di un singolo uomo bianco che viaggiava su uno strano veicolo.\nL'egoismo e l'imperialismo europei.\nHa incontrato la simpatia e l'incoraggiamento solo tra la diaspora polacca e le missioni della chiesa in africana. Ma quando raggiunse gli insediamenti di esploratori bianchi, il senso di solitudine sembrava aumentare. Notava come la sua indole fosse cos\u00ec differente dai funzionari, dagli ufficiali dell'esercito, dai geologi e dai cacciatori giunti in Africa solo per fare profitto, carriera, strappare trofei o attirati dal piacere e dalla dissolutezza. Sensibile ai sentimenti umani a al pieno rispetto verso la natura, Novak ha riconosciuto l'atteggiamento egoistico e da dominatori degli europei in Africa, e lo ha riconosciuto in modo critico, coraggioso e indipendente, un'osservazione non comune per l'epoca. Non aveva fretta vedere le luci di un'altra citt\u00e0 lungo il percorso. Preferiva fermarsi in un campo per trascorrere le notti il pi\u00f9 lontano possibile da insediamenti umani, nel bel mezzo della sua amata natura africana, incontaminata dalla civilt\u00e0.\nContrariamente alle aspettative dei rappresentanti della Lega marittima e coloniale, Nowak non condivideva le ambizioni coloniali dello Stato polacco; probabilmente fu questo il motivo per cui non riusc\u00ec ad ottenere adeguati aiuti materiali dalla Polonia, ma solo gli pneumatici per le biciclette, regalati dalla fabbrica polacca \"Stomil\". Nowak ottenne il sufficiente sostegno finanziario per s\u00e9 e la sua famiglia grazie ai report e alle foto che inviava ai giornali polacchi e tedeschi. Ricevette la Contax 35\u00a0mm, acquistata presso il laboratorio fotografico Greger Kazimierz a Pozna\u0144, quando era gi\u00e0 in Africa. La macchina fotografica gli permise, nel corso del viaggio, di scattare pi\u00f9 di 10.000 fotografie. Il suo peregrinare venne riportato anche nella stampa locale africana. Nell'aprile 1934 raggiunse la punta meridionale dell'Africa, Capo Agulhas.\nIl ritorno.\nUna volta a Citt\u00e0 del Capo, decise di tornare a casa, scegliendo un percorso diverso, ma ancora una volta in solitaria, attraversando tutto il continente africano.\nNonostante gli attacchi di malaria e la permanente carenza finanziaria, decise di partire immediatamente. Nel bel mezzo del deserto Sud-Occidentale la sua bicicletta si ruppe. Nowak per poter continuare il viaggio ricevette da una famiglia polacca, i Mieczyslaw Wisniewski residenti nel campo Gumchab, in dono, due cavalli, il primo di nome Lince (Lynx), il secondo Gatto selvatico (Wildcat). Lynx era il suo cavallo da sella, mentre Wildcat, chiamato Cowboy, venne utilizzato per trasportare il bagaglio. Cos\u00ec Nowak fece altri 3.000 chilometri in sella. Dopo una visita alla fazenda del conte Zamoyski in Angola, prosegu\u00ec, privo del suo compagno a quattro zampe.\nDa ciclista e cavaliere a marinaio.\nQuando raggiunse il fiume, decise di trasformarsi da ciclista e cavaliere a marinaio. In una barca, alla quale diede il nome, \"Pozna\u0144 io\", ha viaggiato lungo il fiume. In un incidente avvenuto nei pressi della cascata Kaveve perse la sua imbarcazione. Costretto a viaggiare a piedi per centinaia di chilometri, raggiunse una localit\u00e0 dove fu in grado di acquistare un'altra barca, grazie all'intercessione economica di sua moglie, e chiamando la nuova imbarcazione, \"Mary\". I suoi viaggi lungo i fiumi, Lulu, Kassai e Congo, terminarono, dopo due mesi, nel settembre del 1935 a Leopoldville. Il viaggio attorno al lago Ciad percorso ancora una volta in bicicletta. Ma le autorit\u00e0 dei francesi dell'Africa equatoriale gli impedirono di attraversare da solo il deserto del Sahara, raccomandando all'esploratore di proseguire il suo viaggio con una carovana, in tal modo avrebbe potuto assicurarsi sufficienti riserve d'acqua. Nowak acquist\u00f2 un dromedario, assunse un pastore, unendosi ad una carovana. Trascorse altri cinque mesi sulla parte posteriore ed oscillante del suo dromedario, di nome Ueli, fino a raggiungere \"Uargla\". Gli ultimi 1,000 chilometri, da Uargla ad Algeri li percorse in bicicletta, fin sulla costa del Mar Mediterraneo.\nFine del viaggio.\nNowak termin\u00f2 il viaggio di oltre 40,000 chilometri nel mese di novembre 1936. Con gli ultimi risparmi acquist\u00f2 dei vestiti, in Europa era gi\u00e0 autunno, ed un biglietto per un traghetto, destinazione Marsiglia. Da Marsiglia, si \u00e8 recato nei pressi di St. Etienne, dove trascorse due settimane in un insediamento minerario polacco. Invano cerc\u00f2 di ottenere fondi per acquistare un biglietto del treno e pagare il trasporto della sua moto verso la Polonia con la vendita di fotografie del reportage africano e delle foto dei minatori. Si rec\u00f2 a Parigi, dove richiese i visti formali per attraversare il Belgio e la Germania. Grazie all'aiuto della moglie e con la garanzia della fabbrica di pneumatici \"Stomil\", Nowak ottenne un prestito da un consulente polacco, pari a 750 franchi.\nIl ritorno a Poznan e la malattia.\nNella notte del 22 dicembre 1936 attravers\u00f2 il confine polacco, nei pressi di Germantown. A Poznan, tra la folla che lo attendeva riconobbe un gruppo di parenti ed amici. Dopo il suo ritorno a Poznan, Kazimierz Nowak tenne una conferenza stampa presso il Cinema Apollo, presentando gli aspetti etnografici del continente africano, illustrandolo con fotografie. Ha inoltre tenuto lezioni in altre citt\u00e0, tra le quali a Cracovia, presso l'Universit\u00e0 Jagellonica, e a Varsavia, presso la \"Scuola di Commercio\". Nel frattempo prese accordi per la pubblicazione di un libro, in vista un altro viaggio, questa volta in India e nel Sud-Est asiatico. Purtroppo, questi sogni si infransero sulle sue precarie condizioni di salute. Nowak a causa delle frequenti recidive della malaria e di una periostite alla gamba sinistra, aveva la necessit\u00e0 di sottoporsi ad un intervento chirurgico. Durante il soggiorno in ospedale contrasse la polmonite, morendo meno di un anno dopo il suo ritorno a casa, il 13 ottobre, 1937. I suoi diari di viaggio vennero pubblicati in un libro intitolato \"\"Rowerem i pieszo przez Czarny L\u0105d\""}
{"id": "777694", "revid": "1833487", "url": "https://it.wikipedia.org/wiki?curid=777694", "title": "Enrico Cannio", "text": "Biografia artistica.\nIl Maestro Cannio si diplom\u00f2 in pianoforte per poi divenire direttore d'orchestra. Visse sempre a Napoli tra scuole di canto e le orchestre dei principali teatri della citt\u00e0: Eden, Umberto e Trianon.\nScrisse per le maggiori case editrici partenopee: Bideri, La Canzonetta, La Poliphon, Gennarelli di cui fu anche dirigente, Santa Lucia. Collabor\u00f2 con artisti quali Libero Bovio, Ernesto Murolo, Aniello Califano.\nMusic\u00f2 il testo di Aniello Califano di 'O surdato 'nnammurato pubblicata nel 1915 da Edizioni Musicali Emilio Gennarelli, Napoli.\nMusic\u00f2 anche alcuni testi di Libero Bovio, tra questi i pi\u00f9 noti sono \u201cA serenata 'e Pulecenella\u201d, \u201cTarantella luciana\u201d e \u201cCarufanella\u201d.\nL'11 ottobre 2008 a riconoscimento del suo grande contributo alla canzone e alla musica napoletana, gli viene conferito l'\"attestato alla memoria\" dall'ufficio stampa del Comitato del Premio \"Tutore del Patrimonio e delle Tradizioni Napoletane\" dell'A.I.R.H. Associazione Internazionale Regina Elena, ritirato dal figlio Federico.\nVita privata.\nSua figlia Anna diventer\u00e0 un'attrice teatrale arrivando a lavorare nella compagnia di Eduardo De Filippo."}
{"id": "777698", "revid": "1543377", "url": "https://it.wikipedia.org/wiki?curid=777698", "title": "Aosta", "text": "Aosta (pronuncia \"A\u00f2sta\", ; \"Aoste\" in francese, ; \"Ao\u00fbta\" in arpitano sopradialettale; \"O\u00fbta\" o \"Veulla\" in patois valdostano standard, \"Ohta\" nella variante della bassa valle; \"Augschtal\" in walser; \"Osta\" o \"Aosta\" in piemontese); \u00e8 un comune italiano di abitanti, capoluogo della regione autonoma Valle d'Aosta.\nGeografia fisica.\nTerritorio.\nLa citt\u00e0 di Aosta si trova all'incirca nel mezzo della Valle d'Aosta, nella piana in cui scorre il fiume principale della regione: la Dora Baltea. Su Aosta dominano importanti montagne, tra le quali la Becca di Nona, il Monte Emilius, la Pointe de Chaligne e la Becca di Viou.\nLa citt\u00e0 \u00e8 attraversata da nord a sud, all'altezza dell'Arco d'Augusto, dal torrente Buthier, uno dei numerosi affluenti della Dora Baltea.\nTra i capoluoghi di provincia, con 583 metri di altezza sul livello del mare \u00e8 il quinto pi\u00f9 alto d'Italia (dopo Campobasso e prima di Caltanissetta).\nClima.\nAosta \u00e8 situata in un fondovalle completamente circondato dalle montagne. Questo ne causa un clima continentale pi\u00f9 tendente a quello alpino. Infatti gli inverni spesso durano molto, con temperature assai rigide che si possono prolungare fino all'inizio di maggio. Le estati invece sono brevi, ma comunque molto calde. Nei mesi di dicembre e gennaio le temperature minime sono quasi sempre ampiamente sotto lo zero, le massime di norma superano di poco lo zero. Nei periodi di anticiclone delle Azzorre, per\u00f2, subiscono un repentino aumento, arrivando a toccare punte di +9/+10\u00a0\u00b0C, specie in presenza del vento di favonio. In questo periodo, tra dicembre e gennaio, le nevicate possono essere frequenti e a volte intense. Nelle giornate perturbate soffia il vento di bora, che fa scendere le temperature molto al di sotto dello zero. Infatti il record assoluto di freddo ad Aosta \u00e8 di -18\u00a0\u00b0C (gennaio 1956). A febbraio le temperature si mantengono piuttosto rigide, specie nei valori minimi, che spesso permangono ancora sotto lo zero, ma in pieno giorno, specie a fine mese, raggiungono con facilit\u00e0 i +12+13\u00a0\u00b0C. Il record mensile di febbraio appartiene al 2017, quando il 27 febbraio si raggiunsero +19\u00a0\u00b0C. Il 24 febbraio 2020 si sono registrati + 26 gradi grazie a venti molto forti di F\u00f6hn, per poi avere 0 gradi il 26 febbraio con un'abbondante nevicata. Marzo e aprile sono, invece, molto dinamici: talvolta pu\u00f2 pure nevicare abbondantemente, mentre altre volte capitano periodi gi\u00e0 semi-estivi, come il 17 marzo 2014, quando Aosta e Bolzano raggiunsero +28\u00a0\u00b0C. Maggio \u00e8 piuttosto variabile, dato che nei primi giorni del mese spesso le mattinate sono piuttosto fredde, con valori che talvolta possono attestarsi poco sopra lo zero. Tuttavia le temperature massime diurne, specie in presenza di forte sole con anticiclone africano, impennano velocemente verso l'alto, ristagnando nella conca e arrivando a +25/26\u00a0\u00b0C. A giugno e luglio si raggiunge l'apice del caldo, oltre che l'apice di precipitazioni e temporali di calore. Giugno e luglio sono gli unici mesi nei quali gi\u00e0 al mattino si registrano valori miti, sui 15\u00a0\u00b0C, e valori massimi molto elevati, con punte di norma sui 32-33\u00a0\u00b0C, ma che nelle ondate di calore pi\u00f9 violente possono raggiungere anche i +35-36\u00a0\u00b0C. Il record di caldo assoluto di Aosta appartiene al 27 giugno 2019, quando il capoluogo ha raggiunto i 40\u00a0\u00b0C. A fine agosto le temperature subiscono crolli repentini e si verificano gli ultimi temporali di calore. A settembre difficilmente si raggiungono valori massimi diurni di +30\u00a0\u00b0C, e gi\u00e0 al primo mattino i valori minimi si aggirano spesso sui 10\u00a0\u00b0C se non sotto. A ottobre il clima si raffredda notevolmente, con i primi valori sotto zero a met\u00e0 mese, e valori massimi diurni che, eccetto le giornate di forte F\u00f6hn, faticano a superare i +20\u00a0\u00b0C. Il 24 ottobre 2018 Aosta ha raggiunto l'anomala temperatura di +28\u00a0\u00b0C. A novembre i valori minimi si aggirano spesso sotto lo zero, anche abbondantemente, e le nevicate si fanno molto frequenti e intense.\nStoria.\nLa leggenda dell'anno 1158 a.C..\nNarra una leggenda che nell'anno 1158 a.C. venne fondata la citt\u00e0 di Cordelia da Cordelo, capostipite dei Salassi, discendente di Saturno e compagno di spedizione di Ercole.\nL'epoca pre-romana.\nNel territorio della citt\u00e0 era presente gi\u00e0 in tempi protostorici una popolazione di cultura megalitica, come testimonia l'importante ritrovamento di una necropoli con tombe megalitiche e di un'area di culto risalenti al III millennio nella zona dell'attuale quartiere di Saint-Martin-de-Corl\u00e9ans. \nIn seguito ci fu l'insediamento della trib\u00f9 celtica dei Salassi.\nLa dominazione romana.\nAlla fine della Seconda guerra punica, dopo la vittoria di Scipione l'Africano su Annibale nel 202 a.C., Roma rivolse la sua attenzione verso le Alpi, dove i Galli alleati dei Cartaginesi continuavano a costituire una notevole minaccia. La funzione di un accampamento posto in questa valle era principalmente strategica. Era essenziale consolidare il dominio di Roma sulla Pianura Padana e sui territori prealpini, utilizzando le Alpi come baluardo naturale contro le invasioni barbariche. Per questo nacque allo sbocco delle valli alpine un sistema di citt\u00e0 fortificate che controllavano gli accessi alle fertili terre della Pianura Padana.\nTuttavia dal I secolo a.C. la progressiva conquista della Gallia modific\u00f2 l'importanza strategica dei valichi del Piccolo e del Gran San Bernardo ponendo il problema del controllo della valle abitata a quel tempo da una popolazione, i Salassi, ostacolo al passaggio dei soldati e dei mercanti lungo la \"Via delle Gallie\". Dopo una serie di scaramucce e di spedizioni militari e di trattati dall'esito incerto, nel 25 a.C. Cesare Augusto invi\u00f2 contro i Salassi il futuro console Aulo Terenzio Varrone Murena a capo di un esercito consistente. Alla fine, sconfitti, i Salassi vennero probabilmente sterminati o ridotti in schiavit\u00f9.\nDa Aosta, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nLa fondazione di Augusta Pr\u00e6toria Salassorum.\nCitt\u00e0 fortificata, costruita in breve tempo su modello dell'accampamento militare romano, \"Augusta Pr\u00e6toria Salassorum\" nacque all'incrocio delle vie del Grande (\"Mons Iovis\" o \"Summus Poeninus\") e Piccolo San Bernardo (\"Columna Iovis\" o \"Alpis Graia\") presso la confluenza dei fiumi Dora Baltea e Buthier. Un'imponente cinta muraria proteggeva un territorio di 414.128\u00a0m\u00b2, mentre quattro porte davano accesso alla citt\u00e0 costruita sul modello ortogonale cardo-decumanico. La via centrale \"Decumanus Maximus\" (l'attuale Via Porta Pr\u00e6toria, Via Jean-Baptiste de Tillier e Via \u00c9douard Aubert), allora larga nove metri, era la prosecuzione naturale della Via consolare delle Gallie che da Milano arrivava fino al Piccolo San Bernardo. L'accesso alla citt\u00e0 era comunque assicurato da un ponte sul Buthier, di cui oggi \u00e8 visibile solo un'arcata poco distante dal letto del torrente, deviato a causa di un'inondazione. All'interno delle mura sorgevano i quartieri residenziali, il teatro, le terme, il foro e l'anfiteatro, mentre a sud si stendevano i quartieri popolari divisi secondo un modello classico a scacchiera.\nIl popolamento della citt\u00e0 in epoca romana.\nAncora molto controverso \u00e8 il problema sul popolamento della citt\u00e0 prima e dopo la conquista romana. Un incerto documento accenna a 3.000 pretoriani, e della convivenza con gli autoctoni Salassi, in contrasto con la presenza di un anfiteatro progettato per una citt\u00e0 di trenta/quarantamila abitanti. Un'iscrizione risalente al 23 a.C. sembrerebbe smentire le affermazioni degli storici antichi tra cui Strabone, riguardo alle deportazioni in massa dei Salassi e alle loro vendita come schiavi a Augusta Eporedia. Inoltre il linguaggio giuridico al tempo dei romani \"incolae\" indicava gli abitanti di una colonia in possesso di diritti inferiori a quella dei \"cives\". Tali indizi lasciano supporre che la popolazione salassa si sia integrata con i nuovi conquistatori, cos\u00ec come lasciano supporre numerose \"iscrizioni funerarie\" nelle quali appaiono nomi salassi associati ad altri romani, i cui figli nati da matrimoni misti portavano sempre nomi latini. In epoca romana ebbe una grande importanza strategica e militare grazie al controllo esercitato sui due passi del Piccolo e del Gran san Bernardo. Augusta Pr\u00e6toria inizi\u00f2, fin dal I secolo, ad avere connotazioni inequivocabilmente urbane e monumentali, imponendosi come uno dei pi\u00f9 ricchi e popolosi centri abitati dell'Italia Settentrionale.\nIl Medioevo.\nDopo il plurisecolare dominio dell'impero e la sua cristianizzazione la citt\u00e0, grazie alle Alpi ed alle mura, riusc\u00ec a subire poche invasioni. Secondo una leggenda \"Augusta Pr\u00e6toria\" sarebbe stata distrutta dai Saraceni e dai Barbari; in realt\u00e0 la citt\u00e0 romana sub\u00ec i danni maggiori dalla ricostruzione tardo medioevale che utilizz\u00f2 blocchi di pietra delle costruzioni romane per l'edificazione di torri e chiese.\nLa citt\u00e0 divenne sede vescovile verso la fine del IV secolo, appartenendo prima alla vastissima diocesi di Vercelli, poi alla chiesa metropolita di Milano fino all'VIII secolo. Dopo la morte di Odoacre, Aosta divenne parte del Regno ostrogoto di Teoderico. Con la fine guerra gotica, Aosta divenne parte della Prefettura del pretorio d'Italia sino alla conquista da parte delle truppe di Alboino, che l'annessero al Regno longobardo. Approfittando del periodo d'anarchia seguito alla morte di Clefi, il merovingio Gontrano, re dei Franchi d'Orl\u00e9ans, sconfisse i longobardi, annettendosi Aosta e Susa nel 575. Le due citt\u00e0 costituirono sempre un punto debole della difesa della parte settentrionale del Regno longobardo, in quanto importantissimo punto di ingresso in Italia. A seguito della conquista del regno longobardo da parte di Carlo Magno nel 774, Aosta e Susa seguirono le sorti del regno d'Italia. Sotto l'Impero carolingio si svilupp\u00f2 la Via Francigena, percorso di pellegrinaggio dal nord Europa verso Roma, compiuto valicando il colle del Gran San Bernardo. Saint-Rh\u00e9my-en-Bosses, Aosta, Pontey e Pont-Saint-Martin sono tappe menzionate da Sigerico di Canterbury nel 990.\nPer volont\u00e0 di Ottone I di Sassonia, che intendeva garantirsi libero accesso al regno d'Italia, nel 972 Aosta venne assegnata a suo cognato Corrado III di Borgogna e rimase parte del regno di Borgogna fino al 1032. Come conseguenza si consolidarono i rapporti politici, economici e commerciali verso l'altro versante delle Alpi. A lungo andare, in Val d'Aosta si diffusero e svilupparono dialetti francoprovenzali analoghi a quelli parlati in Savoia, nel Delfinato e nell'attuale Svizzera Romanda.\nLa nascita della Contea di Savoia, con capitale Chamb\u00e9ry, comport\u00f2 alla citt\u00e0 di seguirne le sorti fino all'unit\u00e0 d'Italia.\nEpoca moderna e contemporanea.\nAosta ha la particolarit\u00e0 di essere l'unico capoluogo di regione italiano che non \u00e8 contemporaneamente capoluogo di provincia, dal momento che la provincia di Aosta fu ridotta a circondario della provincia di Torino con la legge Rattazzi e infine trasformata in regione autonoma con la costituzione repubblicana e la relativa legge costituzionale di attuazione del 1948, che non prevede province nella regione.\nMonumenti e luoghi d'interesse.\nPreistoria.\nArea di studi archeologici situata vicino alla chiesa di Saint-Martin-de-Corl\u00e9ans, di grande interesse per i ritrovamenti di un antico insediamento sul quale nasce la leggenda che lo accomuna alla citt\u00e0 di Cordelia.\nEpoca romana.\nAosta \u00e8 la seconda citt\u00e0 dopo Roma con il maggior numero di resti romani ancora visibili, non a caso \u00e8 definita \"la Roma delle Alpi\".\nSociet\u00e0.\nStranieri.\nAl 1\u00ba gennaio 2016 gli stranieri residenti in Valle d'Aosta sono . I gruppi pi\u00f9 numerosi sono quelli provenienti da:\nIstituzioni, enti e associazioni.\nAosta \u00e8 sede della Regione Autonoma della Valle d'Aosta.\nAd Aosta ha sede il CELVA, sigla che indica il \"Consorzio degli Enti Locali della Valle d'Aosta\" (in francese, \"Conseil permanent des collectivit\u00e9s locales de la Vall\u00e9e d'Aoste\"), che ricopre il ruolo di delegazione regionale dell'Associazione nazionale dei Comuni Italiani.\nAd Aosta sono presenti due centri ospedalieri:\nCultura.\nIstruzione.\nScuole.\nLe istituzioni scolastiche di base nel comune sono 5, quelle di secondo grado superiore invece comprendono:\nInfrastrutture e trasporti.\nStrade.\nLa citt\u00e0 di Aosta \u00e8 attraversata da Est a Ovest dalla SS 26 che percorre tutta la valle centrale da Pont-Saint-Martin al colle del Piccolo San Bernardo (con una variante da Pr\u00e9-Saint-Didier a Courmayeur). Globalmente la Strada Statale 26 \u00e8 lunga 156,344\u00a0km.\nUn'altra strada statale, la seconda e l'ultima della regione, la SS 27 collega il capoluogo valdostano con il confine svizzero presso il Tunnel (o con il Passo del Gran San Bernardo). Globalmente la Strada Statale 27 \u00e8 lunga 33,910\u00a0km. Tale strada fa parte dell'itinerario internazionale E27 (il numero della statale e dell'itinerario europeo coincidono, ma non intenzionalmente) che da Belfort (Francia) conduce ad Aosta.\nAosta \u00e8 servita anche dall'A5 Torino-Courmayeur.\nFerrovie.\nIl trasporto ferroviario da e per Aosta \u00e8 svolto da Trenitalia nell'ambito del contratto di servizio stipulato per la Regione Valle d'Aosta. La citt\u00e0 \u00e8 servita da due linee a binario unico, una verso Pr\u00e9-Saint-Didier (attualmente non in uso), e l'altra verso Chivasso e Torino Porta Nuova.\nIn citt\u00e0 sono presenti i seguenti impianti:\nImpianti a fune.\nLa Telecabina Aosta-Pila collega Aosta con la localit\u00e0 Pila, posta nel territorio del Comune di Gressan, superando un dislivello di circa 1200 metri.\nAeroporti.\nL'aeroporto regionale Corrado Gex \u00e8 sito nel comune di Saint-Christophe. Ampliata la pista e riprogettata l'aerostazione dall'architetto Gae Aulenti con una spesa di circa 30 milioni di euro, l'aeroporto \u00e8 attualmente inutilizzato per una serie di cause giudiziarie. Chiuso al trasporto di passeggeri e merci, \u00e8 per lo pi\u00f9 frequentato da piccoli aerei da turismo, alianti, elicotteri.\nMobilit\u00e0 urbana.\nI trasporti urbani sono gestiti dalla societ\u00e0 SVAP che serve capillarmente il capoluogo regionale e i comuni della \"plaine\" (la \"piana di Aosta\", comprendente Aosta stessa, Charvensod, Quart, Saint-Christophe, Brissogne, Sarre e Pollein).\nSul territorio \u00e8 attiva anche la societ\u00e0 SAVDA, titolare di una concessione regionale, che collega il centro cittadino con Courmayeur, Chamonix-Mont-Blanc, Torino, Milano.\nEconomia.\nNel comune di Aosta si genera energia idroelettrica. La centrale idroelettrica di Signayes, in gestione alla CVA, sfrutta le acque del torrente Buthier e lo scarico della centrale idroelettrica di Valpelline.\nAmministrazione.\nAosta \u00e8 l'unico capoluogo di regione italiano che non \u00e8 sede di un ente provinciale, poich\u00e9 lo statuto speciale per la Valle d'Aosta prevede che le funzioni proprie della provincia siano espletate in parte dagli organi regionali e in parte direttamente dai comuni.\nAosta fa parte dell'Association internationale des maires francophones (OIMF - \"Associazione internazionale dei sindaci francofoni\").\nGemellaggi.\nAosta \u00e8 gemellata con:\nAosta ha dedicato in onore alle sue citt\u00e0 gemelle: via Kaolack, via Sinaia e piazza Narbonne.\nIl comune di Aosta ha aderito alla Carta dell'Amicizia tra la Valle d'Aosta e il comune di Corleone.\nSport.\nAd Aosta si gioca sia a fiolet sia a rebatta, caratteristici sport tradizionali valdostani. Sul territorio comunale ci sono tre sezioni dell'Association Vald\u00f4taine Fiolet: Aosta, Arpuilles-Excenex e Porossan.\nCiclismo.\nPer tre volte Aosta \u00e8 stata sede di arrivo di tappa del Giro d'Italia:"}
{"id": "777700", "revid": "6434799", "url": "https://it.wikipedia.org/wiki?curid=777700", "title": "Charlie Foiera", "text": ""}
{"id": "777702", "revid": "7", "url": "https://it.wikipedia.org/wiki?curid=777702", "title": "I trolls", "text": ""}
{"id": "777705", "revid": "108559", "url": "https://it.wikipedia.org/wiki?curid=777705", "title": "La Canzonetta", "text": ""}
{"id": "777706", "revid": "108559", "url": "https://it.wikipedia.org/wiki?curid=777706", "title": "Bideri", "text": ""}
{"id": "777708", "revid": "7", "url": "https://it.wikipedia.org/wiki?curid=777708", "title": "Neo Dada", "text": ""}
{"id": "777712", "revid": "1226", "url": "https://it.wikipedia.org/wiki?curid=777712", "title": "Vincenzo Valente", "text": "\u00c8 stato un famoso compositore di canzoni napoletane.\nCompose il suo primo pezzo all'et\u00e0 di soli quindici anni (\"Ntuniella\"), iniziando successivamente una collaborazione con Giambattista de Curtis per il quale music\u00f2 il brano \"A pacchianella\".\nCompose una decina di operette, tra le quali \"I granatieri\" del 1888 e fu l'autore dei testi per l'attore di macchiette, Nicola Maldacea, ma la sua attivit\u00e0 principale consist\u00e9 nel comporre numerose canzoni napoletane; una delle pi\u00f9 famose fu \"Tiempe belle\" del 1916.\nPrese parte alla cosiddetta \"Societ\u00e0 dello Scorfano\", sodalizio artistico che sottolineava ironicamente la bruttezza dei suoi aderenti e che contava nelle sue file, tra gli altri, anche il poeta Ferdinando Russo"}
{"id": "777715", "revid": "3831", "url": "https://it.wikipedia.org/wiki?curid=777715", "title": "Accademia Nazionale d'Arte Drammatica Silvio D'Amico", "text": ""}
{"id": "777718", "revid": "46523", "url": "https://it.wikipedia.org/wiki?curid=777718", "title": "Il diavolo veste prada", "text": ""}
{"id": "777724", "revid": "228587", "url": "https://it.wikipedia.org/wiki?curid=777724", "title": "G.A.S.", "text": ""}
{"id": "777736", "revid": "123379644", "url": "https://it.wikipedia.org/wiki?curid=777736", "title": "Robert Badinter", "text": "Iscritto al partito socialista francese, \u00e8 stato pi\u00f9 volte ministro della Giustizia francese ed \u00e8 conosciuto come uno dei principali portabandiera della campagna politica che port\u00f2 nel 1981 all'abolizione della pena di morte in Francia. Avvocato, \u00e8 stato presidente del Consiglio costituzionale francese. Senatore dal 1995 al 2011. Nelle istituzioni europee ha ricoperto diversi incarichi fra i quali quello di membro supplente della Convenzione Europea (2003-2005).\n\u00c8 considerato una delle personalit\u00e0 pi\u00f9 autorevoli del mondo politico e intellettuale francese. I suoi frequenti interventi sulla stampa (soprattutto sul quotidiano della sera \"Le Monde\") e alla televisione, solitamente per sostenere cause umanitarie, sono sempre seguiti con grande attenzione e rispetto.\nLa sua prima moglie \u00e8 l'attrice francese Anne Vernon. La seconda \u00e8 la saggista e scrittrice francese \u00c9lisabeth Badinter.\nBiografia.\nNasce nel 1928 da una famiglia di commercianti ebrei. Il padre e numerosi parenti, deportati durante l'occupazione nazista di Parigi, perdono la vita nei campi di sterminio.\nStudi e carriera universitaria.\nSi laurea nel 1947 in lettere all'universit\u00e0 della Sorbona di Parigi e nel 1948 in giurisprudenza. Ottiene un diploma di \u00ab Master of Arts \u00bb alla Columbia University nel 1949. Consegue il dottorato in diritto alla facolt\u00e0 di giurisprudenza dell'universit\u00e0 della Sorbona di Parigi nel 1954. Vincitore nel 1965 del concorso a professore \"agr\u00e9g\u00e9\". Ricercatore, e poi professore ordinario nelle facolt\u00e0 di giurisprudenza delle universit\u00e0 di Digione, Besan\u00e7on e Amiens, nel 1974 \u00e8 chiamato all'universit\u00e0 \"Panth\u00e9on-Sorbonne\" di Parigi, dove insegna fino al 1994, anno del collocamento a riposo. Da quella data \u00e8 professore emerito.\nAvvocato.\nDiventa avvocato nel 1951. Alla fine degli anni cinquanta \u00e8 a Roma e collabora con un grosso studio legale italiano, occupandosi soprattutto di cinema e tutela del diritto d'autore. Tornato in Francia, si dedica esclusivamente al campo penale.\nAvversario della pena di morte.\nNel 1975 pronuncia davanti alla corte d'assise di Troyes un'arringa memorabile, nel corso della quale sferra un attacco senza quartiere contro la pena di morte allora in vigore in Francia. Ottiene che l'imputato, l'infanticida Patrick Henry, sia condannato all'ergastolo anzich\u00e9 alla pena capitale richiesta dal pubblico ministero e da gran parte dell'opinione pubblica. \u00c8 il primo passo di una lunga battaglia che si concluder\u00e0 solo nel 1981.\nMinistro della Giustizia di Mitterrand.\nAlle elezioni presidenziali del 1974 e del 1981 sostiene la candidatura del socialista Fran\u00e7ois Mitterrand. Questi \u00e8 eletto il 10 maggio 1981, e il 23 giugno Badinter \u00e8 nominato guardasigilli, ministro della giustizia nel secondo governo di Pierre Mauroy.\nAbolizione della pena di morte.\nAppena insediato, presenta all'Assembl\u00e9e Nationale un disegno di legge che prevede l'abolizione della pena capitale, iniziando il suo discorso con le celebri parole: \"Signori deputati, ho l'onore di chiedere l'abolizione della pena di morte\". La legge \u00e8 approvata il 18 ottobre 1981.\nRiforma del codice penale.\nInsedia anche una commissione di giuristi, con l'incarico di riformare in senso garantista il codice penale del 1810. Dopo la pausa dovuta al ritorno del centrodestra al governo nel 1986, il cammino della riforma \u00e8 ripreso nel 1988 dal guardasigilli Pierre Arpaillange e si conclude nel 1992.\nPresidente del Consiglio costituzionale.\n\u00c8 confermato ministro della giustizia nel governo di Laurent Fabius nel 1984.\nSi dimette il 18 febbraio 1986, un mese prima delle elezioni legislative, giacch\u00e9 nominato da Fran\u00e7ois Mitterrand presidente del Consiglio costituzionale. Resta in carica fino alla scadenza del mandato nel marzo 1995.\nSenatore.\nEletto senatore per il Partito socialista il 24 marzo 1995, \u00e8 rieletto al Senato nel 2004 per un mandato di sei anni (prorogati a sette da una riforma). Nel gennaio 2010 \u00e8 eletto presidente del Comitato di deontologia parlamentare del Senato.\nMembro della Convenzione europea.\n\u00c8 membro supplente della Convenzione Europea dal 2003 al 2005."}
{"id": "777737", "revid": "486946", "url": "https://it.wikipedia.org/wiki?curid=777737", "title": "S.T.A.R.S. Alpha team", "text": ""}
{"id": "777738", "revid": "124355273", "url": "https://it.wikipedia.org/wiki?curid=777738", "title": "Angelo Prini", "text": "Renato Righetti, giornalista e critico d'arte spezzino, definiva \u201cUn antico amore\u201d quello di Prini per il disegno e la grafica e cos\u00ec ricordava l'amico pittore: \nBiografia.\nPrini inizia, giovanissimo, la sua attivit\u00e0 artistica, come caricaturista, e ritrattista, con lo pseudonimo di \"Astra\"; lavora alla Spezia presso uno studio fotografico, ma spesso si trasferisce in Versilia, soprattutto a Viareggio, dove nei locali pi\u00f9 noti durante le serate di gala animate dall'orchestra di Gorni Kramer, con rapidi tratti, ritrae uomini e donne.\nBen presto, all'amore per il disegno si affianca quello per la pittura iniziato quando, ragazzo, seguiva e quasi spiava i pittori pi\u00f9 anziani che dipingevano all'aperto e da loro imparava. La necessit\u00e0 di attrezzarsi meglio e di misurarsi con gli strumenti conoscitivi e tecnico-storici dell'arte lo portano a diplomarsi al Liceo Artistico di Carrara e negli anni che vanno dal 1931 al 1935 circa frequenta a Verona l'Accademia di Belle Arti Cignaroli.\nCon l'inizio della guerra, la sua vita d'artista si fa difficile, racconta nei suoi diari: \u00ab \u2026Mentre prendeva campo il primo inverno di guerra (1940), che ci rendeva ancora pi\u00f9 drammatica la vita fatta di tessere, di bollini, di razionamenti, di autarchia, di fame e di violenze di ogni genere, cercavo di tirare avanti in qualche modo perch\u00e9, con quello che stava succedendo, con l'arte, era difficile procurarsi il pane quotidiano\u2026\u00bb. In questi anni, tra paura, fughe e bombardamenti, pur non abbandonando mai il disegno e la pittura, fa i pi\u00f9 disparati lavori e incontra Bianca, la donna con la quale condivider\u00e0 quaranta anni di vita.\nAbbandonato lo pseudonimo Astra, nell'immediato dopoguerra fonda alla Spezia il sindacato pittori e scultori ed organizza numerose rassegne d'arte e dal 1950 insegna disegno e storia dell'arte negli Istituti Superiori.\nInizia in questi anni un lungo periodo ricco di stimoli e di esperienze; dipinge, studia, insegna e partecipa attivamente a importanti rassegne d'arte nazionali ed internazionali alcune delle quali, le pi\u00f9 significative, vale la pena di ricordare: la VI Quadriennale di Roma, l'Internazionale del mare di Genova, tutte le edizioni del \"Premio Golfo della Spezia\" (di cui \u00e8 stato anche fra i pi\u00f9 attivi promotori), la mostra bolognese sulla Resistenza, il premio repubblica di San Marino, il Suzzara, la biennale parmense. Aderisce al gruppo internazionale \"Artisti d'Avanguardia per la pittura di piccolo formato\", costituito a Roma, con un nutrito gruppo artisti italiani e stranieri, fra i quali: Balla, Brindisi, Burri, Guttuso, Monachesi, Scanavino, Tamburi, e molti altri, per una serie di mostre da tenersi a Roma, Milano, Madrid, Los Angeles, Barcellona.\nL'insegnamento lo porta prima in Calabria poi in Lombardia; in quei luoghi partecipa attivamente alla vita artistica locale e coglie l'occasione per scoprire e studiare motivi compositivi diversi: le reti dei pescatori stese al sole e il paesaggio Silano da una parte, le vallate e le sconfinate pianure lombarde dall'altra.\nNel 1965 riceve la Stella d'argento del premio Europa Arte: Rassegna Internazionale di Arti Figurative diretta da Carlo Emanuele Bugatti. le stelle d'argento sono assegnate a Renato Guttuso (pittura), Yaap Mooy (scultura), Diego Valeri (poesia), Michelangelo Antonioni (cinema), Marco Valsecchi (critica), N.V.C. Londra (gallerie), Le Arti (stampa artistica), Angelo Prini (riservata ad un artista che si sia distinto con modestia e seriet\u00e0 d'impegno in attivit\u00e0 almeno ventennale).\nTornato alla Spezia, in veste di presidente della Pro Loco di Beverino, paese della Val di Vara, promuove tre edizioni del \u201cPremio letterario Beverino\u201d e fa stampare in tre volumi, che illustra, i racconti premiati per una collana di narrativa moderna dedicata alla vallata del Vara.\nOrmai si dedica quasi esclusivamente alla pittura, passa dai verdi che evocano le pianure e le colline, i pioppi e i prati di Beverino agli azzurri e blu pi\u00f9 intensi delle profondit\u00e0 marine, delle luminosit\u00e0 del golfo dei poeti, dei relitti sommersi e delle reti di pescatore. Le partecipazioni a mostre collettive e le personali non si contano, tutte accompagnate da successi e da significativi riscontri critici.\nAlla fine degli anni '70, per un breve periodo, torna prepotentemente il disegno in una serie di opere ironiche e pungenti, ricche di sottili allusioni e sottintesi. \nLo spirito che lo ha sempre guidato in tutti questi anni non \u00e8 ancora attenuato e nel 1986, con altri artisti spezzini, costituisce \u201cL'associazione scultori, pittori e grafici della provincia della Spezia\u201d; dal 1989 al 1991 guida il \u201cLaboratorio delle arti\u201d rivolto a uomini e donne (giovani e meno giovani) che lo seguono con entusiasmo; nel 1989 realizza, e dona al Comune della Spezia, il nuovo stendardo del Palio del Golfo che sostituisce il precedente Palio, firmato dall'amico artista Ercole Salvatore Aprigliano, ormai usurato da 30 anni di vittorie e di gioie delle borgate che partecipano alla gara remiera. Il nuovo \u201cPalio\u201d riproduce, da un lato, gli stemmi dei Comuni della Spezia, Lerici e Portovenere, e dall'altro, un giovane e sorridente San Venerio che sovrasta cinque rematori tesi nello sforzo dell'ultima vogata. Lo stendardo \u00e8 completato da ricami eseguiti dalle abili mani delle suore del Monastero di Marinasco.\nNel 1995 l'ultima mostra, l'antologica di Tellaro, a 83 anni di vita e 65 di lavoro in pittura e grafica.\nGli ultimi anni li trascorre facendo la cosa che pi\u00f9 gli piace: dipingere.\nMuore nel 1999, ha vicino la figlia Elisabetta.\nPersonalit\u00e0 artistica.\n\u00ab...Prini compone sulla base di due contemporanee stimolazioni: la capacit\u00e0 impulsiva di gettarsi a capofitto nelle realt\u00e0 prescelte e l'immediata volutt\u00e0 di trasferire quelle realt\u00e0 in un ambito pi\u00f9 governato dall'immaginazione...In certi momenti ha anche viaggiato (e sostato) nelle infinite e liberissime plaghe dell'astrazione ma se si confrontano quelle opere con alcune di altri cicli (le reti, ad esempio, od i fondali, ma anche i paesaggi (pezzati della Val di Vara) ci si accorge che le differenze sono puramente epidermiche e starei per dire trascurabili, proprio perch\u00e9 \u00e8 uguale la passione cromatica ed \u00e8 costante la ricerca e la conquista degli equilibri compositivi. A proposito di colore poi non si possono non rilevare almeno due persistenze pittoriche precipuamente \u201csue\u201d, quella che si riferisce alle visioni marine e quella che caratterizza le composizioni di figura: la prima si esprime attraverso accordi, spesso stupendi, fra verdi e blu in tensione reciproca ed in vicendevole \u201cdevozione luminosa\u201d; la seconda si fonda su numerosi quanto gradevoli incontri di colori e di tono, fra loro armonizzati certamente ma anche con una buona dose di autonomia. \nAbbiamo parlato finora di figurativit\u00e0 e di astrazione in Prini (c'\u00e8 anche un interessante, e colpevolmente trascurato dalla critica cosiddetta ufficiale, momento espressionista), ma mai tali due moduli sorposti dall'artista in contrapposizione, in conflitto...Non posso tralasciare la sottolineatura delle notevoli capacit\u00e0 di grafico di Angelo Prini che ha iniziato il suo lungo e felice tragitto nel mondo magico delle arti visive facendo il disegnatore gi\u00e0 puntuale e finemente ironico nella caratterizzazione dei lineamenti figurali.\nI disegni mostrano non tanto le sue simpatie per la cultura visiva mitteleuropea (segnatamente espressionista) ma piuttosto una modulazione delineativa singolare, pulita, svelta, senza pentimenti. La caratteristica poi di queste opere \u00e8 la \"filosofia ideativa\", cio\u00e8 la satira di costume, ricca di bonaria ironia e di arguti quanto amabili sottintesi. Circa infine la \"marinata\" di Prini direi che \u00e8 non soltanto il risultato di un rapporto viscerale con la superficie acquea e con i fondali ma anche un vero e proprio strumento pittorico-mentale attraverso cui l'artista getta sulla tela tutti i suoi impulsi, le sue commozioni, insomma quella volutt\u00e0 lirica che \u00e8 sempre \u2013 ripetiamolo ancora una volta \u2013 immediata e trasparente.\nDirei proprio \u2013 e non appaia una forzatura \u2013 che tutto \u00e8 \"mare\" in Prini se per \"mare\" si intende \u2013 forse si dovrebbe intendere ormai almeno in sede intellettiva \u2013non soltanto il verde-azzurro mobile degli sconfinati \"prati\" ad esempio, del nostro Tirreno, del grande territorio agitato del Mediterraneo, ma anche - non sembri un assurdo \u2013 le distese variamente colorate della silente Valle del Vara. Mare cio\u00e8 come vastit\u00e0 ( fissa o mobile non importa), luce, energia e soprattutto come grande contenitore e diuturno \u201cspettacolare\u201d per l'uomo.(Ferruccio Battolini - agosto 1993 Presentazione a catalogo Mostra Antologica Palazzo delle Scuole di Pignone)"}
{"id": "777744", "revid": "117425758", "url": "https://it.wikipedia.org/wiki?curid=777744", "title": "Collaborative filtering", "text": "Per collaborative filtering (inglese per \"filtraggio collaborativo\", spesso abbreviato con le lettere \"CF\") si intende una classe di strumenti e meccanismi che consentono il recupero di informazioni predittive relativamente agli interessi di un insieme dato di utenti a partire da una massa ampia e tuttavia indifferenziata di conoscenza. Il collaborative filtering \u00e8 molto usato nell'ambito dei sistemi di raccomandazione. Una categoria molto nota di algoritmi di tipo collaborativo \u00e8 la matrix factorization.\nL'assunzione fondamentale dietro il concetto di \"collaborative filtering\" \u00e8 che ogni singolo utente che ha mostrato un certo insieme di preferenze continuer\u00e0 a mostrarle in futuro. Un esempio popolare di \"collaborative filtering\" pu\u00f2 essere un sistema di suggerimento dei generi e pezzi musicali a partire da un insieme di conoscenza di base dei gusti e delle preferenze di un dato utente. Da notare che, sebbene tali informazioni siano referenti a un singolo utente, esse derivano dalla conoscenza elaborata su tutto l'arco dell'insieme degli utenti del sistema.\nPoich\u00e9 il collaborative filtering si basa su passate interazioni tra utenti e item \u00e8 soggetto al problema del cold start. Quando un nuovo item o utente \u00e8 aggiunto, esso non \u00e8 associato a nessuna interazione, pertanto un algoritmo collaborativo puro non sar\u00e0 in grado di gestirlo.\nIl concetto di \"collaborative filtering\" \u00e8 stato introdotto nel 1992 dallo staff di ricerca Xerox nell'ambito del progetto Tapestry, un sistema che consentiva agli utenti di rintracciare dei documenti basandosi su commenti lasciati da altri utenti.\nAttualmente, sistemi di \"collaborative filtering\" sono molto diffusi nell'ambito del web, in particolare in ambito commerciale e nei sistemi di social networking.\nSistemi commerciali.\nIn english"}
{"id": "777746", "revid": "741067", "url": "https://it.wikipedia.org/wiki?curid=777746", "title": "Renzo Palmer", "text": "Biografia.\nFiglio adottivo dell'attrice di prosa Kiki Palmer (dalla quale eredit\u00f2 il nome d'arte), esord\u00ec in radio nel 1955 dopo essere stato notato in un provino per cantanti, e lavor\u00f2 per due anni nella Compagnia di prosa di Radio Roma.\nDel 1957 \u00e8 il suo debutto teatrale al Piccolo di Milano nella rivista \"I pallinisti\", cui seguirono a breve \"L'anfitrione\" e \"La locandiera\".\nFu per\u00f2 la televisione a rivelarsi probabilmente il mezzo pi\u00f9 congeniale alle doti dell'attore: \"L'avaro\" di Moli\u00e8re (1958) segn\u00f2 l'inizio di una lunga serie di successi e gli assicur\u00f2 in seguito popolarit\u00e0 e soddisfazioni professionali.\nTra i numerosi sceneggiati televisivi e telefilm cui prese parte vanno ricordati \"Mont Oriol\" (1958), \"Tutto da rifare pover'uomo\" (1960), \"Una tragedia americana\" (1962), \"Questa sera parla Mark Twain\" (1965), \"Vita di Dante\" (1965), \"Vita di Cavour\" (1967), \"Caravaggio\" (1967), alcuni episodi della serie \"Nero Wolfe\" (1969-1971) nel ruolo dell'ispettore Cramer, \"Dedicato a un bambino\" (1971), \"Riuscir\u00e0 il cav. pap\u00e0 Ubu?\" (1971), \"Sul filo della memoria\" (1972), \"Napoleone a Sant'Elena\" (1973), \"Puccini\" (1973), \"L'assassinio dei fratelli Rosselli\" (1974), \"Delitto sulle punte\" (1977), \"Il balordo\", come voce narrante fuori campo, \"Ricatto internazionale\" (1980) e \"Verdi\" (1982), dove, a distanza di 15 anni riprende il personaggio di Cavour.\nPer qualche anno condusse in Rai \"Oggi le comiche\", programma in onda all'ora di pranzo del sabato, che lo rese popolare anche tra i pi\u00f9 giovani. Non abbandon\u00f2 mai, tuttavia, il mezzo che aveva visto i suoi esordi artistici, prendendo parte negli anni a numerosi programmi radiofonici, soprattutto di variet\u00e0: da \"La trottola\" (1964) a \"Passaporto per Eva\" (1964, in cui impersonava Adamo), ad \"Il... senzatitolo\" (1967), ed ancora \"Questo s\u00ec, questo no\" (1970), \"Indianapolis\" (1971), \"Le ballate dell'italiano\" di Jurgens (1972) fino alla \"rivistina della domenica\" \"Il ghiro e la civetta\" (1974).\nAttore versatile, ironico e con una voce all'occorrenza modulabile nei toni pi\u00f9 bonari e divertenti (per la televisione ha doppiato alcuni personaggi dei cartoni animati, come Braccobaldo e Svicolone), Palmer \u00e8 stato in diverse occasioni anche conduttore radiofonico: tra l'altro, nel 1970 e nel 1972 fu ai microfoni di \"Voi e io\", la popolare trasmissione mattutina del Programma Nazionale, nel 1978 sostitu\u00ec Arnoldo Fo\u00e0 alla conduzione del radioquiz \"Il gambero\", mentre nel 1984 present\u00f2, insieme a Patrizia Terreno, \"Dalla A alla Z\", il \"dizionario di situazioni e sentimenti\" di Ermanno Anfossi. Come doppiatore ha prestato la voce a Anthony Quinn.\nPer la televisione Palmer condusse, affiancato da Antonella Consorti, nel 1983 la prima stagione del quiz poliziesco \"Giallo sera\" che riscosse un grande successo di pubblico.\nL'ultima sua apparizione radiofonica fu nel radiodramma \"Un'altra mattina\" \u2014 di Manlio Santarelli (regia di Marco Parodi) \u2014 di cui fu protagonista accanto a Rita Savagnone.\nMor\u00ec a Milano il 3 giugno 1988 a causa di un cancro; venne seppellito nel cimitero Monumentale di Milano."}
{"id": "777754", "revid": "287204", "url": "https://it.wikipedia.org/wiki?curid=777754", "title": "Ariel Besse", "text": "Partecip\u00f2 in giovane et\u00e0 al film \"Ormai sono una donna\", per poi apparire in due altre pellicole cinematografiche, abbandonando il mondo del cinema nel 1982."}
{"id": "777755", "revid": "124099839", "url": "https://it.wikipedia.org/wiki?curid=777755", "title": "Jane March", "text": "Biografia.\nJane March Horwood nasce a Edgware, a Londra. Suo padre Bernard, ha origini inglesi e spagnole, mentre la madre Jane, ha origini cinesi e vietnamite. Negli anni che precedono la sua ascesa nel cinema, Jane debutta come modella a soli 14 anni e con buoni esiti, si fa conoscere al grande pubblico a 19 anni come protagonista del film \"L'amante\" (\"L'amant\") di Jean-Jacques Annaud, ruolo che la vede protagonista di diverse scene esplicite al fianco dell'attore cinese Tony Leung Ka-Fai e che le fa ottenere il premio Bambi come miglior attrice nel 1992.\nCompare poi come protagonista nel film \"Il colore della notte\" (\"Color of Night\", 1994), al fianco di Bruce Willis. Il film viene fatto oggetto di diverse critiche anche a causa di alcune scene di sesso e Jane . Su quel set conosce e sposa il produttore Carmine Zozzora, da cui divorzier\u00e0 pochi anni dopo. Recita inoltre come protagonista in \"Tarzan - Il mistero della citt\u00e0 perduta\" (\"Tarzan and the Lost City\", 1998), al fianco di Casper Van Dien, e, sempre nel ruolo di protagonista, nei panni di una seducente spia nordcoreana in \"La spia - Provocateur\", dello stesso anno.\nNel film TV \"\" (2000), che offre la visione storica del personaggio protagonista di molti dell'orrore, Jane interpreta il ruolo della moglie del conte Dracula. Segue l'interpretazione del film \"Il mercante di pietre\" (\"The Stone Merchant\", 2006), al fianco di Harvey Keitel e con la regia di Renzo Martinelli, film sul terrorismo islamico.\nNel 2010 \u00e8 protagonista del thriller/horror \"Expos\u00e8\", poi rinominato \"Stalker\", del regista Martin Kemp. Nel 2011 prende parte al film \"Will\", diretto da Ellen Perry, dove interpreta il ruolo di una suora. Nello stesso anno recita inoltre in una produzione cinese con regia francese, il film \"Perfect Baby\". Nel 2012 interpreta il ruolo della regina nel film \"Snow White\".\nVita privata.\nHa sposato in prime nozze il produttore cinematografico Carmine Zozzora. Dopo aver divorziato \u00e8 passata a nuove nozze con l'attore Steven Waddington; la coppia ha un figlio maschio.\nDoppiatrici italiane.\nNelle versioni in italiano dei suoi film, Jane March \u00e8 stata doppiata da:"}
{"id": "777777", "revid": "125019", "url": "https://it.wikipedia.org/wiki?curid=777777", "title": "Nikolaj Nikolaevi\u010d Rjumin", "text": "Tre volte campione di Mosca (1931, 1933 e 1934), il suo miglior risultato fu il secondo posto, a soli 23 anni, nel campionato sovietico a Mosca nel 1931. Il vincitore Michail Botvinnik disse di lui: \u00abun degno avversario, corretto, dal gioco imprevedibile e complicato ma efficace, uno dei migliori maestri della nuova generazione\u00bb.\nNel torneo internazionale di Leningrado 1934 fu 2\u00ba a pari merito con P\u00ebtr Romanovskij, a mezzo punto dal vincitore Botvinnik, davanti a nove maestri, tra cui Max Euwe, che l'anno successivo vincer\u00e0 il match di campionato del mondo contro Alechin.\nNel fortissimo torneo di Mosca 1935 (vinto alla pari da Salo Flohr e Botvinnik) si classific\u00f2 dodicesimo su venti concorrenti (+7 \u20137 =5). Si prese la grande soddisfazione di vincere con il grande Jos\u00e9 Ra\u00fal Capablanca.\nNel 1937 cominci\u00f2 ad avere seri problemi di salute e mor\u00ec di tubercolosi a Omsk, in Siberia, dove si era trasferito assieme a molti russi per sfuggire alla guerra, a soli 34 anni nel 1942.\n\u00c8 ricordato per una variante della difesa ovest-indiana che porta il suo nome:\nJurij Averbach, nel suo libro \"Averbach's Selected Games\", ricorda di averlo conosciuto all'inizio della sua carriera e Rjumin gli disse: \u00abSe vuoi diventare un maestro, devi imparare a saper perdere, devi imparare a sopportare una sconfitta, in modo tale da poter giocare la partita successiva come se niente fosse successo!\u00bb"}
{"id": "777781", "revid": "8596", "url": "https://it.wikipedia.org/wiki?curid=777781", "title": "The Painted Veil", "text": ""}
{"id": "777782", "revid": "158913", "url": "https://it.wikipedia.org/wiki?curid=777782", "title": "The Fountain", "text": ""}
{"id": "777790", "revid": "98077", "url": "https://it.wikipedia.org/wiki?curid=777790", "title": "Articolo 21 della Costituzione Italiana", "text": ""}
{"id": "777792", "revid": "98077", "url": "https://it.wikipedia.org/wiki?curid=777792", "title": "Articolo 21 della costituzione italiana", "text": ""}
{"id": "777793", "revid": "287204", "url": "https://it.wikipedia.org/wiki?curid=777793", "title": "\u00c8 troppo facile (romanzo)", "text": "\u00c8 troppo facile \u00e8 un romanzo giallo scritto da Agatha Christie, pubblicato per la prima volta nel 1939.\nTrama.\nLuke Fitzwilliam rientra in Inghilterra dopo anni di assenza. Durante il viaggio in treno incontra un'anziana signorina, Lavinia Pinkerton. La signorina racconta che sta andando a Scotland Yard per riferire che nel villaggio in cui vive stanno avvenendo una serie di delitti. Fitzwilliam non la prende sul serio. Il giorno dopo legge sul Times che la signorina Pinkerton \u00e8 stata investita da un pirata della strada. Inizia allora a pensare che forse non erano tutte sciocchezze quelle che aveva detto in treno. Parte cos\u00ec per Wychwood-under-Ashe ed inizia ad investigare.\nAdattamenti Cinematografici.\nNel 1982 \u00c8 troppo facile venne riambientato negli anni '80. Tra gli interpreti Olivia de Havilland, Lesley-Anne Down, Timothy West, Helen Myles.\nNel 2009 venne adattato per la serie Miss Marple, infatti al personaggio di Luke viene affiancato il personaggio della arguta vecchietta."}
{"id": "777794", "revid": "287204", "url": "https://it.wikipedia.org/wiki?curid=777794", "title": "Campeonato Sudamericano de Football 1956", "text": "Il Campeonato Sudamericano de Football 1956 fu la ventiquattresima edizione della Copa Am\u00e9rica. Si tratt\u00f2 di un'edizione straordinaria in cui non era in palio il trofeo. Ad organizzarla fu l'Uruguay e tutte le partite si disputarono all'Estadio Centenario di Montevideo dal 21 gennaio al 15 febbraio 1956.\nFormula.\nLa formula prevedeva che le sei squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n4 gol\n3 gol\n2 gol\n1 gol"}
{"id": "777795", "revid": "339392", "url": "https://it.wikipedia.org/wiki?curid=777795", "title": "Copa Am\u00e9rica 1956", "text": ""}
{"id": "777796", "revid": "124719157", "url": "https://it.wikipedia.org/wiki?curid=777796", "title": "La serie infernale", "text": "La serie infernale (titolo originale \"The A.B.C. Murders\") \u00e8 un romanzo giallo di Agatha Christie, pubblicato per la prima volta nel 1936. Ha per protagonista il popolare personaggio di Hercule Poirot.\nTrama.\nIntroduzione.\nPoirot rivela all'amico Hastings le sue inquietudini, dovute a una lettera anonima a lui indirizzata, firmata \"A.B.C.\", che preannuncia un delitto nella cittadina di Andover. Poirot avverte Scotland Yard e attende; il delitto puntualmente avviene, e un'anziana tabaccaia di nome Alice Ascher viene trovata uccisa. Un mese dopo accade un episodio analogo, che ha come luogo Bexhill-on-Sea e come vittima la giovane cameriera Betty Barnard. Una terza lettera indica come luogo del delitto Churston e la tragedia si ripete. Ormai la polizia e Scotland Yard sono in allerta e alla ricerca del misterioso A.B.C., mentre Poirot organizza una squadra di investigatori dilettanti con i parenti delle vittime. Sfruttando le sue famose \"cellule grigie\" e andando oltre quello che appare, Poirot riuscir\u00e0 a scoprire chi ha commesso gli efferati delitti.\nIntreccio.\nAmbientata negli anni '30, epoca in cui il Regno Unito \u00e8 pericolosamente diviso e il sospetto e l'odio sono in aumento, la storia vede Poirot affrontare un serial killer che si firma A.B.C. Mentre il numero dei morti aumenta, l'unico indizio \u00e8 una copia della Guida Ferroviaria A.B.C. in ogni scena del crimine. Le indagini di Poirot sono continuamente vagliate da un nemico determinato a metterlo in difficolt\u00e0, superandolo in astuzia. Se Poirot deve eguagliare la sua nemesi, allora tutto ci\u00f2 che riguarda lui sar\u00e0 messo in discussione: la sua autorit\u00e0, la sua integrit\u00e0, il suo passato e la sua identit\u00e0.\nTrasposizioni.\nVideogiochi.\nNel 2009 la DreamCatcher Interactive pubblic\u00f2 un videogioco per Nintendo DS tratto dal romanzo e intitolato \"\", in cui si gioca nei panni del capitano Hastings e bisogna risolvere il mistero ispezionando le scene del crimine e interrogando i sospetti. Per risultare pi\u00f9 appetibile ai videogiocatori che gi\u00e0 conoscono la storia, il gioco permette di giocare con un assassino diverso e con prove e testimoni differenti. Il gioco ha ricevuto voti mediocri dalla critica, ma \u00e8 stata apprezzata la fedele riproduzione dell'atmosfera originale del romanzo.\nNel febbraio 2016 la Anuman Interactive sotto il brand di Micro\u00efds ha pubblicato un videogioco d'avventura sempre dal titolo \"\" per Microsoft Windows, Linux, Mac OS X, PlayStation 4 e Xbox One."}
{"id": "777801", "revid": "1529788", "url": "https://it.wikipedia.org/wiki?curid=777801", "title": "Lingua dioula", "text": "Il dioula o lingua dioula, chiamata anche jula o dyula, \u00e8 una lingua mandingo parlata in Burkina Faso, in Costa d'Avorio e in Mali.\nDistribuzione geografica.\nSecondo l'edizione 2009 di \"Ethnologue\", il dioula \u00e8 parlato da un milione di persone in Burkina Faso, stanziate nelle province di Como\u00e9, Houet, K\u00e9n\u00e9dougou e L\u00e9raba. Altri locutori si trovano nel nord della Costa d'Avorio e in Mali.\nClassificazione.\nIl dioula appartiene al ramo mandingo della famiglia delle lingue mande. Assieme alla lingua bambara, forma le lingue bamana.\nSistema di scrittura.\nPer la scrittura si utilizzano l'alfabeto latino e l'alfabeto arabo."}
{"id": "777804", "revid": "834", "url": "https://it.wikipedia.org/wiki?curid=777804", "title": "Sya", "text": ""}
{"id": "777805", "revid": "104458", "url": "https://it.wikipedia.org/wiki?curid=777805", "title": "Romed Baumann", "text": "Biografia.\nStagioni 2002-2006.\nSciatore polivalente originario di Hochfilzen e attivo in gare FIS dal novembre del 2001, Baumann ha ottenuto il primo risultato di rilievo in carriera vincendo la medaglia d'oro nella discesa libera ai Mondiali juniores di Maribor 2004. Il 21 febbraio dello stesso anno ha esordito in Coppa Europa nello slalom gigante di Hermagor-Pressegger See, senza portarlo a termine, e il 10 marzo successivo ha esordito in Coppa del Mondo durante le finali di Sestriere, piazzandosi 26\u00ba in discesa libera.\nIl 7 gennaio 2006 ha conquistato a Pozza di Fassa in slalom speciale il suo primo podio in Coppa Europa (3\u00ba) e nella stessa stagione ai Mondiali juniores del Qu\u00e9bec ha vinto altre tre medaglie iridate giovanili, l'oro nella combinata e l'argento nella discesa libera e nello slalom speciale, e si \u00e8 classificato al primo posto nella classifica di discesa libera della Coppa Europa.\nStagioni 2007-2011.\nNella stagione 2006-2007 ha conquistato il suo primo podio in Coppa del Mondo, classificandosi al 2\u00ba posto il 10 dicembre nella supercombinata di Reiteralm, e ha esordito ai Campionati mondiali: nella rassegna iridata di \u00c5re \u00e8 stato 7\u00ba nella supercombinata. Nella medesima specialit\u00e0 due anni dopo, ai Mondiali di Val-d'Is\u00e8re, si \u00e8 classificato all'8\u00ba posto; in seguito, il 22 febbraio 2009, ha ottenuto la sua prima vittoria in Coppa del Mondo nella supercombinata di Sestriere.\nAi XXI Giochi olimpici invernali di , suo debutto olimpico, Baumann ha chiuso al 5\u00ba posto lo slalom gigante e non ha terminato la supercombinata; l'anno dopo ha vinto la medaglia d'argento iridata nella gara a squadre ai Mondiali di Garmisch-Partenkirchen, dove si \u00e8 anche piazzato 4\u00ba nella discesa libera, 6\u00ba nel supergigante, 11\u00ba nello slalom gigante e non ha concluso la supercombinata.\nStagioni 2012-2022.\nL'11 febbraio 2013 ha vinto la medaglia di bronzo nella supercombinata ai Mondiali di Schladming, mentre nel supergigante \u00e8 stato 8\u00ba. L'anno successivo ai XXII Giochi olimpici invernali di si \u00e8 classificato 9\u00b0 nella supercombinata e ai Mondiali di Vail/Beaver Creek 2015 \u00e8 stato 4\u00ba nella combinata. Due anni dopo, ai Mondiali di Sankt Moritz 2017, si \u00e8 classificato 12\u00ba nella combinata, mentre a quelli di \u00c5re 2019 \u00e8 stato 14\u00ba nella combinata.\nDal giugno del 2019 \u00e8 passato alla nazionale tedesca; ai Mondiali di Cortina d'Ampezzo 2021 ha vinto la medaglia d'argento nel supergigante e si \u00e8 classificato 14\u00ba nella discesa libera e l'anno dopo ai XXIV Giochi olimpici invernali di si \u00e8 piazzato 13\u00ba nella discesa libera e 7\u00ba nel supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSC = supercombinata"}
{"id": "777806", "revid": "14691", "url": "https://it.wikipedia.org/wiki?curid=777806", "title": "Dioula", "text": ""}
{"id": "777807", "revid": "14691", "url": "https://it.wikipedia.org/wiki?curid=777807", "title": "Dyula", "text": ""}
{"id": "777808", "revid": "465169", "url": "https://it.wikipedia.org/wiki?curid=777808", "title": "Jula", "text": ""}
{"id": "777809", "revid": "86343", "url": "https://it.wikipedia.org/wiki?curid=777809", "title": "Hou\u00ebt", "text": ""}
{"id": "777816", "revid": "1534511", "url": "https://it.wikipedia.org/wiki?curid=777816", "title": "Giovanni Luigi Fieschi", "text": "Divenne orfano a 10 anni e, gravato della responsabilit\u00e0 del nome e del potere, visse le ostilit\u00e0 verso i Doria e l'impero di\nCarlo V, continuando i rapporti amichevoli con la Francia.\nGian Luigi, sposo di Eleonora Cybo e pronipote di Lorenzo de' Medici, si trov\u00f2 a poco pi\u00f9 di 20 anni a gestire un complesso patrimonio di feudi detti \"Estado de los Fliscos\", conducendo una politica di attenzione all'economia dei suoi territori, ma nel contempo cercando alleanze con altre antiche famiglie.\nBiografia.\nGiovinezza.\nGian Luigi era il primogenito di Sinibaldo Fieschi. Sinibaldo, noto per la sua signorilit\u00e0 e generosit\u00e0, aveva lasciato orfano Gian Luigi ancora ragazzo. Sinibaldo lasciava ai suoi eredi uno \"stato\" fliscano formato da 33 grossi castelli murati, pi\u00f9 le terre e le ville sparse sull'Appennino. Vi aveva aggiunto Pontremoli, gi\u00e0 feudo avito poi acquistato da Francesco Sforza, e da Sinibaldo riacquistato per 12.000 scudi. Memorabile per la sua generosit\u00e0, Sinibaldo era cos\u00ec citato da Ludovico Ariosto:\nLa sua generosit\u00e0 aveva per\u00f2 causato enormi debiti. I 12.000 scudi d'oro per il recupero e l'investitura di Pontremoli non erano stati saldati, e le cifre necessarie che dovevano venire dai rimborsi per le vendite volte a finanziare le spese spagnole, vendite garantite da Genova e promesse dal Doria, non venivano pagate. La vedova di Sinibaldo, Maria Della Rovere, madre di Gian Luigi e dei suoi fratelli, della famiglia dei Della Rovere e nipote del pontefice Giulio II, non era pertanto in condizione di reggere le spese necessarie a mantenere i fasti della vita in citt\u00e0, con la conduzione diretta del palazzo in Vialata in Carignano, da tutti ricordato per il suo splendore.\nPertanto alla morte di Sinibaldo aveva abbandonato la citt\u00e0 e quel sontuoso palazzo, che avrebbe richiesto spese divenute ormai insostenibili quanto a feste e relazioni pubbliche. Era tornata nei feudi, dove il clan dei Fieschi traeva la sua reale forza. Si era trasferita dapprima a Pontremoli; quindi in Valditaro, dove era nato Scipione, infine a Montoggio. In Montoggio aveva fissato la propria residenza stabile. Nel castello di Montoggio trascorsero con lei la loro infanzia e la prima giovinezza Gian Luigi e i suoi fratelli: Gerolamo, Ottobuono, Camillo, Angela Caterina, Scipione -nato postumo alla morte di Sinibaldo- e Cornelio, figlio naturale nato da Clementina di Torriglia.\nIl castello di Montoggio.\nIl castello di Montoggio permetteva una vita agiata e lussuosa, senza la necessit\u00e0 di dover sostenere i confronti con le altre famiglie nobili e gli oneri delle spese cittadine. La parte abitata, circondata da un complesso sistema fortificato, \u00e8 ricostruibile dai dati d'archivio, essendo distrutto il castello. Essa era composta da una sala, un'antisala, due camere, un'altra camera della famiglia presso la cancelleria, poi ancora in serie una seconda camera per la famiglia, una terza camera, un tinello, una camera pi\u00f9 lontana, la camera del castellano, la camera per il Signore, una camera nuova, una camera della torre di mezzo, una camera per il bagno, un'altra camera nell'alta torre.\nI mobili erano ridotti al rustico arredo di un castello appenninico, con tavole, credenze, panche, casse, cassoni, letti. In pi\u00f9 l'arredo della cappella familiare. Gian Luigi crebbe qui, esercitandosi nelle attivit\u00e0 fisiche, riuscendo abile nell'arte di cavalcare sin da ragazzo; era di fisico aitante ed atletico e, dalla descrizione del Bonfadio, era di colore bello, dagli occhi allegri, dall'\"andare grave et nobile\". Concordi sono gli storici nel dire che era un buon conversatore, con una maniera piacevole e affascinante nel trattare, ed era allegro e di compagnia.\nIl ritorno a Genova.\nProssimo a divenire maggiorenne, a diciassette anni si spos\u00f2 con Eleonora Cybo. Poco dopo, compiuta la maggiore et\u00e0, decise di tornare in Genova, nel palazzo di Vialata, per riprendere quanto suo. In queste circostanze, evidentemente, quanto pativa maggiormente era il doversi trovare assoggettato ai Doria, Andrea e Giannettino. Pare anche che Giannettino avesse iniziato una relazione amorosa con la di lui moglie Eleonora.\nLa congiura del Fiesco.\nIl 2 gennaio 1547 Gian Luigi mise in atto il progetto di congiura. Convinto di potersi appoggiare a potenti sostenitori, quali il papa e Francesco I, il Fieschi riusc\u00ec a conquistare i punti strategici della citt\u00e0 ed attacc\u00f2 la flotta dei Doria. Giannettino Doria, l'erede prediletto di Andrea Doria, venne ucciso. Andrea Doria fu costretto a fuggire e ripar\u00f2 a castello Masone. Ma durante le operazioni Gian Luigi cadde in acqua, forse colpito da un colpo di archibugio, ma molto pi\u00f9 probabilmente per un incidente, passando su un pontile in darsena e, appesantito dall'armatura, anneg\u00f2.\nLa congiura fall\u00ec miseramente. Al suo ritorno la vendetta di Andrea Doria, colpito dall'uccisione dell'erede Giannettino durante l'attacco, fu terribile. Il corpo di Gian Luigi venne lasciato a decomporsi per due mesi nella darsena e, successivamente, i miseri resti furono gettati in mare da una galea perch\u00e9 \"avesse la sepoltura che da solo si era scelto\". Queste parole di Andrea Doria indicano la violenza dei sentimenti e della vendetta: una caccia spietata ai membri della famiglia Fieschi, la confisca dei beni, la distruzione del castello di Montoggio.\nMolti dei seguaci del Fieschi vennero giustiziati, altri dovettero abbandonare Genova. I Fieschi vennero perseguitati e persero il loro potere in citt\u00e0. Con la morte, a soli 25 anni, di Gian Luigi ebbe termine la discendenza fliscana nel ramo primogenito. Sar\u00e0 il fratello Scipione, sposo di Alfonsina Strozzi, rifugiato in Francia, a rinnovare i fasti in terra straniera della famiglia. La storiografia ha dato diverse interpretazioni della figura di Gian Luigi Fieschi, dipingendolo a volte come un avventuriero, altre volte come un difensore delle libert\u00e0 cittadine."}
{"id": "777817", "revid": "14691", "url": "https://it.wikipedia.org/wiki?curid=777817", "title": "Chole Samba", "text": ""}
{"id": "777818", "revid": "287204", "url": "https://it.wikipedia.org/wiki?curid=777818", "title": "Ford Granada", "text": "La Ford Granada \u00e8 un'automobile prodotta dalla Ford. La versione europea di tale vettura fu in produzione tra il 1972 e il 1985. Esiste anche una versione prodotta per il mercato nordamericano che possiede per\u00f2 caratteristiche completamente differenti.\nProdotta in due serie (1972/77 e 1977/85), la Ford Granada prevedeva trazione posteriore, avantreno a quadrilatero, retrotreno a ruote indipendenti e freni a disco anteriori e a tamburo posteriori; le carrozzerie previste erano berlina, coup\u00e9 e SW; motorizzazione e dimensioni erano rilevanti (i motori, quasi tutti a benzina, erano di cilindrata uguale o superiore ai 1.700\u00a0cm\u00b3, e la lunghezza della vettura era superiore ai 4.500\u00a0mm).\nNel Regno Unito e in Irlanda dal 1985 al 1994 \u00e8 stata commercializzata anche una terza serie della Granada, che altro non era che la prima serie della Ford Scorpio, ridenominata per quei mercati.\nLe serie.\nPrima serie: 1972-1977.\nL'avvento della prima serie della Granada fu un ulteriore passo (il primo essendo stato compiuto con la Ford Escort nel 1968) verso l'unificazione delle filiali britannica e tedesca della Casa automobilistica statunitense. Per il ventennio precedente, infatti, i due rami aziendali avevano prodotto modelli completamente differenti, uno per il mercato britannico, l'altro per quello tedesco-occidentale.\nLa Granada, la cui linea, sia della berlina sia della \"station wagon\", si ispirava alle vetture d'oltreoceano, sostituiva nel Regno Unito la Zodiac e, in Germania Occidentale, le versioni 20M, 23M e 26M della Taunus.\nMeccanicamente, la Granada montava un Ford Essex V4 da 2 litri e l'Essex V6 da 2,5 e 3 litri. I modelli tedeschi montavano il V4 della Taunus 1.7, l'Essex 3.0 V6 e i Cologne V6 da 2, 2,3 e 2,6 litri. Il V4 venne successivamente sostituito dall'unit\u00e0 Pinto. La vettura seguiva generalmente l'impostazione delle precedenti Ford Zephyr/Zodiac, utilizzando molle indipendenti al posteriore, mentre all'anteriore lo schema McPherson venne sostituito da uno a quadrilateri, introdotto 18 mesi prima dalla Taunus TC.\nLa vettura venne venduta nelle versioni a due porte, quattro porte, cinque porte station wagon e due porte coup\u00e9, mentre gli allestimenti erano L, XL e GXL. \nNel 1974 la coup\u00e9 venne rivista con linee pi\u00f9 marcate.\nNel 1975 un moderato \"restyling\" (nuova mascherina anteriore, verniciatura in nero opaco della lamiera tra i gruppi ottici posteriori di alcuni allestimenti, nuova plancia) fu il preludio al lancio di una nuova versione motorizzata da un 4 cilindri in linea monoalbero in testa di 1.993\u00a0cm\u00b3 da 73\u00a0kW / 98 HP.\nCon l'occasione l'allestimento XL divenne GL, mentre il GXL divenne \"Ghia\". \nIn Italia le versioni 2300 erano importate a richiesta essendo penalizzate sotto l'aspetto fiscale.\nLa \"Granada\" prima serie usc\u00ec di listino nel 1977.\nSeconda serie: 1977-1985.\nLa seconda serie della \"Granada\" venne lanciata nel 1977. \nMeno \"americana\" e molto pi\u00f9 \"tedesca\" nelle sue linee tese, squadrate ed essenziali (ispirate a quelle della Taunus TC2), la nuova edizione della berlina Ford presentava diverse novit\u00e0 tecniche rispetto alla serie precedente. Oltre al cambio manuale a 5 marce (introdotto nel 1983) e nuovo motore V6 con albero a camme centrale, aste e bilancieri da 2792\u00a0cm\u00b3 nelle varianti a carburatore da 135 CV e a iniezione elettronica da 160 CV. Per il resto rimanevano disponibili il 4 cilindri 2 litri da 99 CV e i V6 2.0 e 2.3 rispettivamente da 90 e 108 CV (portati a 114 dal 1983).\nPer l'Italia erano disponibili le versioni berlina 4 porte e Station Wagon negli allestimenti base, L, GL e \"Ghia\" (quest'ultimo riservato alla sola berlina).\nPochi mesi dopo il lancio venne reso disponibile anche un 4 cilindri diesel (di produzione Peugeot), inizialmente da 1,9 litri e 54cv, e successivamente (1979) da 2112\u00a0cm\u00b3 e 63cv. La \"Granada Diesel\" era disponibile negli allestimenti \"base\", L e GL, in versione berlina.\nNel 1978 il V6 di 2,8 litri adott\u00f2 l'alimentazione a iniezione multipoint e la potenza tocc\u00f2 i 160 cv.\nNel 1982 un restyling interess\u00f2 l'anteriore (fari, mascherina), i paraurti (maggiorati e avvolgenti tramite cantonali), la coda (nuovi gruppi ottici \"zigrinati\") e gli interni (plancia, pannelli porta e sedili). Tra le novit\u00e0 tecniche, il potenziamento a 101cv del motore 2 litri a benzina (portati a 105cv nel 1983), l'introduzione di un 4 cilindri diesel (il noto motore \"Indenor\" di derivazione Peugeot) da 2498\u00a0cm\u00b3 da 69cv (per la prima volta anche sulla SW) e la versione del V6 di 2,8 litri a iniezione scesa a 150cv (che montava freni anteriori a disco autoventilati).\nIl nuovo allestimento \"Injection\", riservato alla 2800 da 150cv, prevedeva una caratterizzazione sportiva (assetto specifico, gomme ribassate e maggiorate, cerchi in lega leggera, spoiler anteriore e posteriore, calandra e paraurti in tinta carrozzeria + cantonali in plastica neri, fari ausiliari di profondit\u00e0, sedili anteriori sportivi Recaro).\nLa \"Granada\" usc\u00ec di listino nel maggio 1985 sostituita dalla Scorpio."}
{"id": "777822", "revid": "73843", "url": "https://it.wikipedia.org/wiki?curid=777822", "title": "Salamanca Club de F\u00fatbol UDS", "text": "Il Salamanca Club de F\u00fatbol UDS noto pi\u00f9 semplicemente come Salamanca ed in passato come Uni\u00f3n Deportiva Salamanca, \u00e8 una societ\u00e0 calcistica spagnola con sede nella citt\u00e0 di Salamanca (Comunit\u00e0 Autonoma di Castiglia e Le\u00f3n).\nGioca le partite casalinghe nello Stadio Helm\u00e1ntico.\nStoria.\nLa societ\u00e0 fu fondata il 9 febbraio 1923 con il nome di \"Uni\u00f3n Deportiva Espa\u00f1ola\" e il suo stadio era il \"Campo del Calvario\". Fondatore e primo presidente fu Federico Anaya, sindaco della citt\u00e0 in quegli anni. Durante la Seconda Repubblica, il club cambia nome per \"Club Deportivo Salamanca\" anche se poco tempo dopo, il 15 gennaio 1932, con Jos\u00e9 Tejero Ruiz come presidente, la squadra assume il nome attuale.\nNel corso dei suoi primi anni la squadra partecipava ai Campionati Regionali fino al 1936, quando si verifica il primo approdo in Segunda Divisi\u00f3n, anche se il debutto nella categoria fu rimandato a causa dello scoppio della Guerra Civil, che paralizz\u00f2 per tre anni qualsiasi competizione sportiva in Spagna (a eccezione della Copa de la Espa\u00f1a Libre: Coppa di Spagna giocata nella zona democratica e poi riconosciuta dalla Real Federaci\u00f3n Espa\u00f1ola de F\u00fatbol nel 2008. Fu vinta dal Levante.)\nNel corso degli anni successivi non accade nulla di particolarmente rilevante nella storia del club, fino alla fine degli anni sessanta, con Augusto Pimienta de Almeida come presidente, quando si decide di vendere la maggior parte dei terreni del vecchio stadio e costruirne uno pi\u00f9 ampio per le esigenze della squadra. Cos\u00ec si decide di comprare i terreni di \"Prados Panaderos\" nel comune di Villares de la Reina per costruire il nuovo \"Stadio Helm\u00e1ntico\", oltre ad una serie di piste annesse allo stesso. L'inaugurazione avviene l'8 aprile 1970, anche se il Salamanca quell'anno si vide costretto alla retrocessione in \"Tercera divisi\u00f3n\".\nNel 1972, con la squadra ancora relegata nella terza divisione nazionale, viene ingaggiato l'allenatore Jos\u00e9 Luis Garc\u00eda Traid, artefice di due promozioni consecutive, di modo che nella stagione 1973-74, sotto la presidenza di Jos\u00e9 Luis Paniagua, il Salamanca si ritrova per la prima volta nella sua storia in \"Primera divisi\u00f3n\".\nFu questo un periodo d'oro per la squadra, che rimase nella massima categoria per 7 anni consecutivi, sfiorando in alcuni casi la qualificazione alle competizioni europee. Un altro successo fu la conquista delle semifinali della Copa del Rey, nel 1976-77.\nIn seguito alla retrocessione, il club ritorn\u00f2 in \"Primera\" l'anno successivo (1981-82), sotto la guida di Manuel Villanova Rebollar come allenatore e di Francisco Ortiz de Urbina D\u00edez come presidente.\nGli anni ottanta furono anni infelici per il club, che si vide relegato in \"Segunda B\" (la vecchia \"Tercera divisi\u00f3n\") dopo due retrocessioni consecutive, e dove fu costretto a giocare per tre anni fino a riconquistare la promozione in \"Segunda A\".\nGli inizi degli anni novanta non furono migliori, con la squadra di nuovo in \"Segunda B\" per altri tre anni. In questi anni \u00e8 da segnalare, inoltre, la trasformazione della societ\u00e0 in \"Sociedad An\u00f3nima Deportiva\" (SAD), completatasi il 25 giugno 1992, con Juan Jos\u00e9 Hidalgo Acera come presidente.\nJuan Manuel Lillo (allora il pi\u00f9 giovane allenatore del calcio professionistico spagnolo) fu incaricato di riportare la squadra ai vecchi splendori ed effettivamente ci riusc\u00ec, in seguito a due promozioni consecutive, l'ultima delle quali memorabile, in cui il Salamanca, nella finale dei play-off per la promozione, rimont\u00f2 la sconfitta casalinga per 0-2 contro l' andando a vincere in trasferta con un dilagante 0-5.\nIl sogno non dur\u00f2 molto, in quanto la squadra retrocesse l'anno successivo classificandosi all'ultimo posto in \"Primera\". Ma anche il nuovo anno di purgatorio fin\u00ec presto, con Andoni Goikoetxea sulla panchina, che riport\u00f2 la squadra nella massima divisione, in seguito ad un'altra roboante vittoria nell'ultima giornata di campionato, questa volta in casa del Deportivo Alav\u00e9s con il risultato di 0-4.\nQuesta volta la squadra riusc\u00ec a mantenere la categoria ottenendo anche il nomignolo di \"ammazzagrandi\" del campionato, in seguito alle vittorie in rimonta come il 4-3 ai danni del o il 5-4 sull';\ncos\u00ec come 6-0 sul e nuovamente 1-4 al Barcellona nel Camp Nou. Ciononostante la salvezza arriv\u00f2 solo sul filo di lana all'ultima giornata, ma l'anno successivo la squadra retrocesse nuovamente.\nI tifosi bianconeri, dopo alcuni campionati in \"Segunda\", videro come la loro squadra tornava nel baratro della \"Segunda B\" nella stagione 2004-2005 per poi ritornare in \"Segunda\" nel 2006-2007, sotto la guida tecnica di Javi L\u00f3pez.\nNell'inizio della stagione 2008-2009 la squadra era riuscita a tenersi sulle prime posizioni fino a met\u00e0 campionato dov'\u00e8 iniziato a scendere posizioni.\nIl Salamanca chiude la stagione 2012-2013 all'ottavo posto sfiorando i playoff per salire in Segunda Division, ma il club in seguito a problemi finanziari \u00e8 fallito ufficialmente il 19 giugno 2013 esattamente 90 anni fa dalla sua creazione. Dopo il fallimento, ripartendo dalle categorie minori regionali, nel 2017-2018 raggiunge la promozione in Segunda Divisi\u00f3n B, equivalente della terza serie Nazionale\nStemma.\nLo stemma \u00e8 di forma rotonda diviso verticalmente in due met\u00e0. Nella parte superiore della divisione \u00e8 raffigurato un pallone da calcio dell'inizio del Secolo XX. Nella met\u00e0 a destra si legge l'acronimo UDS, che si riferisce al nome del club: Uni\u00f3n Deportiva Salamanca. Nella parte sinistra invece \u00e8 raffigurato il ponte romano simbolo della citt\u00e0, costruito nel Primo Secolo, sotto scorre il fiume Tormes. Sopra il ponte c'\u00e8 un toro e una quercia, entrambi simboli rappresentativi della Provincia di Salamanca. Lo stemma risale all'anno 1932, anno in cui la squadra adott\u00f2 l'attuale nome.\nInno ufficiale.\nNella Stagione 1976-1977 l'allora Presidente in carica, Francisco Cosme Maza, organizz\u00f2 un concorso per scegliere l'inno ufficiale della squadra. Vennero proposte tre versioni diverse. Il concorso fu vinto dall'opera del poeta salmantino Jos\u00e9 Ledesma Criado, autore dei testi, e di Jes\u00fas Garc\u00eda Bernalt, direttore del coro dell'Universit\u00e0 di Salamanca, autore della musica. La versione originale fu eseguita dal Coro dell'Universit\u00e0 accompagnato dalla Banda Militare del Reggimento della Vittoria.\nIn occasione del 75\u00ba anniversario del club, nel 1998, fu realizzata una nuova versione dell'inno con musica rock, interpretato dal gruppo salmantino Ruido de Fondo.\nStadio.\nLo stadio Helm\u00e1ntico fu inaugurato l'8 aprile 1970 e sostitu\u00ec il vecchio campo di gioco, il \"Campo del Calvario\". Ha una capacit\u00e0 di 17.341 posti, tutti a sedere, con dimensioni di 105x72 metri. Il match inaugurale fu un'amichevole disputata fra lo stesso Salamanca e i portoghesi dello Sporting Lisbona, conclusosi con il risultato di 0-0."}
{"id": "777827", "revid": "287204", "url": "https://it.wikipedia.org/wiki?curid=777827", "title": "Comboios de Portugal", "text": "Comboios de Portugal, E.P.E. (sigla CP) \u00e8 l'azienda pubblica con sede a Lisbona che gestisce i servizi ferroviari del Portogallo. Nacque in seguito al Decreto Legge n. 137-A del 5 giugno 2009 in seguito allo scorporo della precedente Caminhos de Ferro Portugueses in Rede Ferrovi\u00e1ria Nacional per la gestione dell'infrastruttura e \"Comboios de Portugal, E. P. E.\" per l'esercizio.\nStoria.\nProdromi.\nIl 28 ottobre 1856 fu inaugurata la prima tratta ferroviaria portoghese fra Lisbona e Carregado; la Companhia Central Peninsular dos Caminhos de Ferro de Portugal che era nata per costruire tutta una serie di ferrovie and\u00f2 per\u00f2 in fallimento e dovette essere sostituita.\nIl governo portoghese, il 30 luglio 1859, concluse le trattative con Jos\u00e9 de Salamanca y Mayol per la costituzione della Companhia Real dos Caminhos de Ferro Portugueses, con lo scopo di collegare la ferrovia del Nord con la ferrovia dell'Est; gli statuti della nuova societ\u00e0 vennero approvati il 22 dicembre mentre la costituzione della stessa fu completata l'11 maggio 1860 e ufficializzata il 20 giugno.\nA cura della \"privata\" Companhia Real dos Caminhos de Ferro Portugueses altre linee e tratte seguirono successivamente.\nDal 5 ottobre 1910, in conseguenza della proclamazione della Repubblica, la Companhia perse l'attribuzione \"Real\" divenendo semplicemente Companhia dos Caminhos de Ferro Portugueses.\nNel 1975, in seguito alla Rivoluzione dei garofani la societ\u00e0 venne nazionalizzata divenendo Caminhos de Ferro Portugueses.\nNascita dell'Ente pubblico economico.\nUn'ulteriore trasformazione avvenne nel 2009 quando vennero divise operativamente l'infrastruttura dall'esercizio; per la gestione della rete ferroviaria venne fondata la \"REFER\", mentre la gestione dell'esercizio venne affidata ad un Ente pubblico economico denominato \"Comboios de Portugal\".\nEsercizio e servizi.\nComboios de Portugal trasportava, nel 2014, circa 110 milioni di passeggeri e 9,3 milioni di tonnellate di merci.\nIl fiore all'occhiello della compagnia \u00e8 considerato l'Alfa Pendular che serve la linea Braga-Oporto-Lisbona-Faro alla velocit\u00e0 massima di circa 220 km/h utilizzando in maggior parte materiale rotabile di produzione Fiat/Alstom di tipo a cassa oscillante.\nPer effettuare i servizi la CP utilizza un complesso di linee di 2.791\u00a0km, di cui 188 a scartamento ridotto e 2.603 a normale; l'elettrificazione \u00e8 in maggior parte a 25 kV 50 hz. Nel 1949 l'estensione della rete arrivava a 3.592\u00a0km ma negli ultimi decenni molte linee sono state accorciate o dismesse.\nCome molte altre aziende ferroviarie europee, anche la gestione della CP \u00e8 divisa in settori specifici, per tipologia di traffico o per zona geografica di appartenenza;\nCP detiene la gestione delle imprese seguenti:"}
{"id": "777828", "revid": "519435", "url": "https://it.wikipedia.org/wiki?curid=777828", "title": "L'infinitamente piccolo", "text": "L'infinitamente piccolo \u00e8 un album del cantautore italiano Angelo Branduardi, pubblicato nel 2000.\nNel disco, il musicista lombardo ha messo in musica la storia di san Francesco d'Assisi.\nTutti i testi sono curati da Luisa Zappa e sono basati sulle fonti francescane.\nTour.\nAl disco \u00e8 seguito un lungo tour europeo che continua tuttora sotto varie versioni tra cui \"La lauda di Francesco\": un viaggio in musica che ripercorre la vita del santo di Assisi, che la Chiesa celebra il 4 ottobre, raccontata dallo stesso cantautore con l'ausilio di attori, ballerini e mimi."}
{"id": "777837", "revid": "439724", "url": "https://it.wikipedia.org/wiki?curid=777837", "title": "Il gatto a nove code", "text": "Il gatto a nove code \u00e8 un film del 1971 diretto da Dario Argento.\n\u00c8 il secondo capitolo della \"Trilogia degli animali\" che all'inizio degli anni settanta contribu\u00ec a consolidare la fama del regista, affermandolo come uno dei maggiori autori di \"thriller\" in Italia. \u00c8 il secondo film nel quale Argento ha piena autonomia riguardo al soggetto, alla sceneggiatura e alla regia.\nIl film \u00e8 stato girato tra Torino, Roma e Pomezia. Usc\u00ec nelle sale il 12 febbraio e all'epoca incass\u00f2 2 miliardi e 400 milioni di Lire.\nTrama.\nIl giornalista Carlo Giordani e l'anziano enigmista non vedente Franco Arn\u00f2, anch'egli ex giornalista, indagano sulla strana morte del dott. Calabresi, un genetista morto in un misterioso incidente alla stazione ferroviaria. La tragedia sembra legata a un inspiegabile episodio di intrusione notturna nell'istituto dove Calabresi lavorava, dove pare non vi sia stato alcun furto. A tutto ci\u00f2 seguono dei brutali omicidi, compiuti da qualcuno che sembra volere nascondere qualcosa.\nPrimo fra tutti il fotografo Righetto, amico di Giordani, il quale si trovava per caso in stazione per fotografare una diva e invece ha immortalato non solo Calabresi mentre precipitava sotto il treno, ma anche un braccio e una mano che lo spingevano. Verr\u00e0 ucciso nel suo studio prima che Giordani possa andare da lui a ritirare le foto, che vengono fatte sparire.\nLe tracce dei due improvvisati investigatori, che indagano parallelamente alla polizia, portano i sospetti tra le persone legate a quel laboratorio: il prof. Terzi, direttore dell'Istituto; Anna, la giovane e attraente figlia; il dott. Braun, collega tedesco omosessuale di Calabresi; il dott. Casoni, affascinante ricercatore dell'Istituto; il dott. Morbelli, freddo e silenzioso scienziato che lavora nell'Istituto; e il dott. Esson, ricercatore inglese invaghitosi di Anna.\nMentre Giordani segue la pista dei ricercatori avvicinandosi ad Anna, Franco e la sua nipotina Lori si recano da Bianca Merusi, fidanzata di Calabresi, per scoprire perch\u00e9 la vittima si trovasse in stazione. La donna sapeva che il compagno aveva un appuntamento importante in stazione, appuntamento che poteva dare una svolta alla sua carriera, ma l'uomo non le aveva detto con chi si dovesse incontrare. Bianca sembra per\u00f2 nascondere qualcosa, motivo per il quale, una volta recatasi in stazione e trovato nell'auto di Calabresi il biglietto dell'appuntamento con il nome di chi doveva vedere e nascostolo nel doppiofondo del suo ciondolo, invece di andare alla polizia contatta Franco, dicendosi disposta a consegnare solo a lui il biglietto. Il misterioso assassino per\u00f2 l'ha seguita e la uccide non appena lei termina la telefonata con Arn\u00f2, cercando invano il biglietto da lei nascosto.\nIniziata una relazione con Anna, Giordani inizia a fare domande anche ai ricercatori: il presunto furto nell'istituto e gli omicidi sembrano legati a degli studi sulla sindrome 47,XYY, ma gli scienziati non sembrano voler collaborare, temendo ritorsioni.\nL'assassino a questo punto prende di mira Arn\u00f2 e Giordani, che scampano fortunosamente ai suoi tentativi di ucciderli. Carlo decide di andare sempre pi\u00f9 a fondo e riesce a introdursi nello studio privato del professor Terzi, scoprendo non solo che Anna non \u00e8 figlia biologica del professore in quanto adottata dall'uomo ma che i due sono legati da un torbido e incestuoso rapporto. La polizia scopre anche una brutta faccenda di spionaggio industriale legata all'istituto che vedeva coinvolti Bianca e il dottor Braun. Carlo e Franco sospettano quindi del tedesco, che viene per\u00f2 trovato assassinato.\nGiordani e Arn\u00f2 scoprono, indagando sulla morte della Merusi, che la donna aveva nascosto il biglietto costatole la vita nel ciondolo, e che questi si trova ancora al collo della donna, quindi nella bara. Appurato che quel biglietto contiene il nome dell'assassino, i due si recano in cimitero in piena notte, ma mentre Carlo riesce a fatica ad aprire la bara e prendere il ciondolo affidandolo a Franco, questi viene sorpreso dal killer e Giordani si ritrova chiuso dentro la tomba.\nRiapparso e riuscito a liberare l'amico, Arn\u00f2 ha il bastone pieno di sangue: il colpevole ha rapito Lori per farli desistere dalle indagini e si \u00e8 preso il biglietto, ma lui \u00e8 riuscito a ferirlo. I due insieme alla polizia giungono a Villa Terzi e Carlo accusa Anna di avergli mentito, sospettando di lei anche riguardo agli omicidi e al rapimento. L'inseguimento prosegue per i tetti e alla fine l'assassino viene smascherato: si tratta di Casoni, che cerca di uccidere Carlo ferendolo. Inseguito dalla polizia si trova davanti Franco al quale confessa ogni cosa: segretamente affetto dalla sindrome 47,XYY, si era introdotto nell'istituto per rubare le carte che parlavano della sua malattia, ma era stato scoperto e ricattato da Calabresi e aveva quindi ucciso il collega e quanti si stessero avvicinando alla verit\u00e0. Quando Franco gli chiede dove sia sua nipote, Casoni gli fa credere di averla uccisa e Arn\u00f2 lo spinge facendolo volare gi\u00f9 dalla tromba di un ascensore.\nProduzione.\nFu soprattutto grazie agli americani che \"Il gatto a nove code\" pot\u00e9 essere realizzato: il primo film di Dario Argento, infatti, aveva avuto maggior successo negli Stati Uniti che in Italia. Cosicch\u00e9, i dirigenti della societ\u00e0 \"National General\" contattarono la Titanus, affermando che \"L'uccello dalle piume di cristallo\" a loro era piaciuto molto e che stava facendo dei grandi incassi. Di conseguenza gli americani chiesero ad Argento un nuovo film, per il quale la National General avrebbe partecipato come co-produttrice. Alla Titanus venne fatta la richiesta di inserire nel cast degli attori pi\u00f9 famosi negli Stati Uniti che in Italia: in particolare, James Franciscus fu segnalato ad Argento perch\u00e9 veniva dal successo de \"L'altra faccia del pianeta delle scimmie\".\nLe riprese del film iniziarono a fine agosto del 1970. \"Il gatto a nove code\" sarebbe dovuto uscire a gennaio 1971, ma il distributore italiano, Goffredo Lombardo della Titanus, cerc\u00f2 di fermarlo, affermando che il film era venuto male e che non avrebbe fatto paura a nessuno. Dopo non pochi contrasti, la situazione si sblocc\u00f2 e la distribuzione slitt\u00f2 con un ritardo di un mese rispetto al termine iniziale. Il film and\u00f2 molto bene in sala: fu un grande successo e gli incassi furono doppi rispetto a quelli di \"L'uccello dalle piume di cristallo\", cosa che permise a Dario Argento di avere minori difficolt\u00e0 per la realizzazione dei suoi film successivi.\nIl film prevedeva in origine una conclusione differente: dopo la morte dell'assassino, un'ultima scena mostrava James Franciscus a letto, medicato con delle fasciature per le ferite riportate nella colluttazione con l'omicida; accanto a lui Catherine Spaak. Insieme si riconciliavano.\nColonna sonora.\nLa colonna sonora \u00e8 composta da Ennio Morricone. La traccia pi\u00f9 celebre \u00e8 \"Paranoia prima\", riutilizzata anche in \"Death Proof\", il segmento di Quentin Tarantino del film \"Grindhouse\"."}
{"id": "777839", "revid": "767487", "url": "https://it.wikipedia.org/wiki?curid=777839", "title": "Don Camillo e i giovani d'oggi (film 1972)", "text": "Don Camillo e i giovani d'oggi \u00e8 un film commedia italiano del 1972 di Mario Camerini, tratto dal libro omonimo di Giovannino Guareschi, con esterni realizzati a San Secondo Parmense, in provincia di Parma.\nUn film dal titolo omonimo \u00e8 rimasto incompiuto per la scomparsa di Fernandel (il film era stato girato a Brescello nel luglio-agosto 1970).\nTrama.\n1972: nel paese di Peppone e don Camillo sono avvenute grosse novit\u00e0. In primis \u00e8 arrivata una nuova farmacista, Jole Bognoni col marito anch'egli dottore, entrambi comunisti. I due rivali hanno per\u00f2 ben altri problemi: il figlio di Peppone segue la moda dei capelli lunghi, \u00e8 soprannominato Veleno ed \u00e8 il capo dei \"capelloni della Bassa\". Don Camillo ha una nipotina, la giovane Caterina, una squinternata che si fa chiamare Cat (diminutivo di Caterpillar) \"perch\u00e9 lei non la ferma neanche un bulldozer\". Caterina \u00e8 fidanzata con Ringo, capobanda degli Scorpioni di citt\u00e0, rivali di Veleno.\nDon Camillo ha anche un nuovo coadiutore in parrocchia: don Francesco, inviatogli dalla curia dopo il Concilio Vaticano II, visto che il testardo Parroco della Bassa si ostina ancora a seguire la messa col vecchio rito: i due, fin dall'inizio, discutono sulle questioni sociali.\nDon Camillo rischia di venire trasferito in una parrocchia di montagna, a seguito dello scandalo in curia dopo l'elezione a Miss Unit\u00e0 di Cat. Sar\u00e0 invece don Francesco a chiedere al Vescovo di essere trasferito nella parrocchia di montagna, dato che ha una crisi spirituale perch\u00e9 si \u00e8 innamorato della nipote di don Camillo.\nSe per don Camillo \u00e8 un grave colpo vedere sua nipote nominata Miss Unit\u00e0, anche per Peppone non mancano le difficolt\u00e0, a causa della creazione della cellula \"cinese\" da parte dei Bognoni dopo che Veleno li ha purgati.\nTra Veleno e Cat nasce una storia d'amore e, dopo molte peripezie, i due si sposano. Anche Peppone alla fine riuscir\u00e0 a mantenere il ruolo di capo dei comunisti locali, potendo cos\u00ec continuare con don Camillo la loro amicizia.\nDistribuzione.\nIl film venne distribuito nelle sale cinematografiche francesi dalla S.N. Prodis l'11 ottobre 1972.\nIn Italia fu distribuito dalla Cineriz."}
{"id": "777849", "revid": "834", "url": "https://it.wikipedia.org/wiki?curid=777849", "title": "Guida, Navigazione e Controllo", "text": ""}
{"id": "777852", "revid": "44939", "url": "https://it.wikipedia.org/wiki?curid=777852", "title": "Growth factor", "text": ""}
{"id": "777853", "revid": "104458", "url": "https://it.wikipedia.org/wiki?curid=777853", "title": "Kurt Sulzenbacher", "text": "Biografia.\nSulzenbacher inizi\u00f2 a prendere parte a gare FIS nel dicembre del 1994 ed esord\u00ec in Coppa Europa il 16 gennaio 1995 a La Thuile, classificandosi 26\u00ba in discesa libera. Nella stessa stagione ai Mondiali juniores di Voss vinse la medaglia d'oro nella medesima specialit\u00e0. Il 19 dicembre 1998 ottenne, ad Altenmarkt-Zauchensee in discesa libera, il suo unico podio in Coppa Europa (2\u00ba) e pochi giorni dopo esord\u00ec in Coppa del Mondo, il 29 dicembre nella discesa libera di Bormio (30\u00ba).\nConquist\u00f2 i suoi due podi in Coppa del Mondo, entrambi in discesa libera, nel dicembre del 2001: l'8 a Val-d'Is\u00e8re si classific\u00f2 al secondo posto, mentre il 14 in Val Gardena fu terzo. Nella stessa stagione colse il quarto posto nella prestigiosa discesa libera sulla Streif di Kitzb\u00fchel del 19 gennaio e partecip\u00f2 ai XIX Giochi olimpici invernali di , classificandosi 22\u00ba nella discesa libera e 26\u00ba nel supergigante e non concludendo la combinata.\nAi Mondiali di Sankt Moritz 2003, sua prima convocazione iridata, fu 19\u00ba nella discesa libera, mentre due anni dopo, nella rassegna iridata di Bormio/Santa Caterina Valfurva, si classific\u00f2 14\u00ba nella discesa libera e 20\u00ba nel supergigante. Ai XX Giochi olimpici invernali si piazz\u00f2 18\u00ba nella discesa libera; nella medesima specialit\u00e0, ai Mondiali di \u00c5re dell'anno successivo, fu 14\u00ba. Chiuse la carriera disputando la discesa libera di Coppa del Mondo del 29 novembre 2008 a Lake Louise, arrivando 61\u00ba."}
{"id": "777854", "revid": "339392", "url": "https://it.wikipedia.org/wiki?curid=777854", "title": "Ischia Isolaverde", "text": ""}
{"id": "777856", "revid": "44939", "url": "https://it.wikipedia.org/wiki?curid=777856", "title": "Ormone della crescita", "text": ""}
{"id": "777858", "revid": "38120", "url": "https://it.wikipedia.org/wiki?curid=777858", "title": "Rearviewmirror - Greatest Hits 1991-2003", "text": ""}
{"id": "777859", "revid": "254401", "url": "https://it.wikipedia.org/wiki?curid=777859", "title": "69\u00ba Gran Premio Indianopolis", "text": "Il 69\u00ba Gran Premio Indianopolis, anche detta \"corsa delle carrette\", \u00e8 stata una manifestazione goliardica che si \u00e8 tenuta a Genova dal 1924 al 1970.\nStoria.\nNel 1924, al fine di parodiare i veri Gran premi di automobilismo dell'epoca, un gruppo di studenti universitari genovesi decise di organizzare una estemporanea \"gara\" di corsa in discesa per veicoli senza motore, che grazie alle forti pendenze della citt\u00e0 dalle alture raggiungevano il centro cittadino sfruttando esclusivamente la forza di gravit\u00e0. La gara venne inizialmente denominata \"Gran Premio di Monza\".\nL'enorme, quanto imprevisto, successo di pubblico e il notevole rilievo che la stampa, anche nazionale, diede alla manifestazione, convinse l'A.G.U (Associazione Genovese Universitaria) a organizzare edizioni successive, che dal 1925, presero il nome di \"69\u00ba Gran Premio Indianopolis\" (la denominazione, con la voluta storpiatura del nome della citt\u00e0 statunitense sede di un celebre autodromo, riportava sempre la 69\u00aa edizione).\nMantenendo la componente parodistica, oltre ai pi\u00f9 veloci venivano premiati anche i mezzi pi\u00f9 fantasiosi. Poche, ma ferree, le regole per l'ammissione delle vetture: i freni dovevano essere costruiti artigianalmente ed era assolutamente vietato l'impiego di qualunque tipo di motore e d\u00ec pneumatici.\nL'annuale gara si svolse regolarmente fino al 1970, per essere poi abbandonata a causa del rapido declino d'interesse degli studenti per le manifestazioni goliardiche dopo gli avvenimenti del 1968.\nNel 2006 e nel 2007, promossa dal Dogatum Genuense e dalla \"Associazione Goliardica Indianopolis Yuri Colorito\", \u00e8 stata riproposta una manifestazione rievocativa, rivista nella forma per adeguarla alle moderne norme di sicurezza."}
{"id": "777866", "revid": "765341", "url": "https://it.wikipedia.org/wiki?curid=777866", "title": "Astensionismo strategico", "text": "Tesi storiche.\nA differenza dell'astensionismo tattico, applicato da Lenin, presa di posizione per la quale un rivoluzionario decide di volta in volta se votare in relazione al suo specifico scopo politico generale e particolare (su questo specifico argomento polemizz\u00f2 con lo stesso Amadeo Bordiga. Nella rivista \"Il Soviet\", da lui sostanzialmente diretta si asserisce: \u00ab\"l'astensione come unica strategia di comportamento coerente con i valori rivoluzionari\"\u00bb), l'astensionismo strategico implica invece l'inutilit\u00e0 anzi la dannosit\u00e0 dell'uso della tribuna parlamentare per lo sviluppo del partito di classe anche per l'aspetto illusorio di cogestione del potere con le forze antagoniste di classe, e quindi diseducativo, in senso rivoluzionario, per la classe.\nLenin ritiene doveroso per un rivoluzionario l'utilizzo della tribuna parlamentare all'interno del quadro di combinazione fra lavoro legale ed illegale che serve per la costruzione-strutturazione del partito rivoluzionario del proletariato e quindi anche, e per nulla secondario, del suo apparato militare. \u00c8 altres\u00ec da rimarcare quanto fosse veramente strategica o meno la posizione di Bordiga, e su questo son possibili dubbi, in quanto nel 1925 invita Antonio Gramsci a partecipare alle elezioni. Le definizioni in senso stretto di strategico e tattico, come astensionismo, sono comunque pi\u00f9 riportabili ad organizzazioni contemporanee quali ad esempio Lotta Comunista.\nTesi attuali.\nSecondo le analisi di Lotta Comunista e di altre formazioni della sinistra comunista e/o anarchiche, implica il fatto che nell'attuale societ\u00e0 non \u00e8, n\u00e9 sar\u00e0, pi\u00f9 utilizzabile l'arma del voto a scopi rivoluzionari, essendo cambiato il momento storico ed essendo quindi impossibile usar il metodo di cui sopra.\nSeguendo questa tesi infatti si pu\u00f2 notare ad esempio come tutte le formazioni paramilitare semilegali e/o semitollerate (almeno per un certo periodo), vedi Arditi del Popolo, Guardie Rosse degli anni 1920 ecc., che sarebbero state il possibile nerbo della formazione militare antagonista dell'apparato militare del sistema capitalista nel momento di crisi rivoluzionaria non furono mai pi\u00f9 minimamente tollerate, anzi furono distrutte quando erano ancora in nuce dagli organi di repressione dello stato capitalista, \u00e8 a rimarcare che tale tipo di formazioni non hanno alcuna parentela col fenomeno terroristico (Brigate Rosse, ad es.), in quanto la loro eventuale, e mai pi\u00f9 potuta esser realizzata formazione, deve essere palese e non \"segreta\", n\u00e9 aver dell'illegalit\u00e0 il metodo unico, grazie ad un rapporto di forza fra la classe, rappresentata dal suo partito, e gli organi di repressione dello stato che, verificatasi negli anni '20, non si \u00e8 pi\u00f9 verificato.\nSe la presa di posizione strategica sull'astensionismo \u00e8 valida per le elezioni politiche pu\u00f2 non valere per i referendum, come quello del divorzio, ad esempio, in cui Lotta Comunista, in particolare, diede l'indicazione di voto, in quanto in quel momento storico, secondo Arrigo Cervetto, (con Lorenzo Parodi i due pi\u00f9 importanti teorici di Lotta Comunista) il divorzio era il paravento di un'aspra lotta politica all'interno della borghesia stessa, tramite la quale si sarebbero scelte alcune linee strategiche dello sviluppo capitalista a livello imperialistico italiano.\nIn generale l'astensionismo strategico anche se non teorizzato a fondo come da Lotta Comunista \u00e8 applicato da formazioni della sinistra marxista-leninista e/o internazionaliste mentre l'astensionismo tattico \u00e8 praticato dai gruppi anarchici e maoisti.\nPersonaggi di spicco.\nNel panorama italiano fra i teorici dell'astensionismo strategico, in generale, \u00e8 pietra miliare Amadeo Bordiga, fra gli oppositori un'altra grande figura della \"sinistra comunista\", Pietro Tresso."}
{"id": "777868", "revid": "767487", "url": "https://it.wikipedia.org/wiki?curid=777868", "title": "Giuseppe Carlo Bobbi", "text": "Ha contribuito in modo significativo a valorizzare il panorama della scultura della prima met\u00e0 del Novecento.\nNato a Piacenza nel 1891, qui inizia la sua formazione e matura le prime esperienze artistiche presso botteghe di liutai e laboratori di scultori cittadini.\nDopo la prima guerra mondiale, alla quale ha partecipato con riconoscimento, si trasferisce dalla \"provincia\" a Milano, metropoli nella quale viene a contatto con scultori di fama nazionale ed internazionale.\n\u00c8 in questo periodo che esprime al meglio e fa conoscere le sue rare doti di scultore e rifinitore in marmo, lavora con il grande scultore Adolfo Wildt e, dopo la sua morte, collabora con altri nomi d'avanguardia del panorama artistico nazionale quali Bonomi, Castiglioni, Giacomo Manz\u00f9, Francesco Messina, Sessa.\nDurante questo periodo fortemente caratterizzato dalla produzione plastica coltiva sempre le sue prime inclinazioni dedicandosi all'arte liutaia ed al restauro. \u00c8 proprio tra gli anni '30 e '50 che vengono realizzate le migliori produzioni di violini e viole, e vengono restaurati importanti ritrovamenti archeologici per il Museo Archeologico di Pavia.\nGiuseppe Carlo Bobbi si spegne improvvisamente a Milano nel 1954 lasciando in eredit\u00e0 al figlio, Orazio Bobbi, anch'esso scultore, un patrimonio di esperienze e di passioni."}
{"id": "777875", "revid": "1543377", "url": "https://it.wikipedia.org/wiki?curid=777875", "title": "Manuela M\u00f6lgg", "text": "\u00c8 sorella di Manfred, anche lui sciatore alpino di alto livello; a volte il loro cognome \u00e8 scritto nella variante Moelgg.\nBiografia.\nCarriera sciistica.\nStagioni 1999-2009.\nOriginaria di San Vigilio di Marebbe e specialista delle gare tecniche, gareggiava per il gruppo sciatori Fiamme gialle. Inizi\u00f2 a prendere parte a gare FIS nel dicembre del 1998 e una stagione dopo esord\u00ec in Coppa Europa (l'11 febbraio 2000 all'Abetone in slalom speciale). Partecip\u00f2 a due edizioni dei Mondiali juniores, Verbier 2001 e Tarvisio 2002, senza conseguire risultati di rilievo. In Coppa del Mondo esord\u00ec il 20 dicembre 2000 nello slalom speciale di Sestriere, senza qualificarsi per la seconda manche, mentre ai Campionati mondiali debutt\u00f2 in occasione della rassegna iridata di Sankt Moritz 2003, chiudendo 7\u00aa nello slalom gigante e 15\u00aa nello slalom speciale.\nIl 28 novembre 2004 conquist\u00f2 il primo podio in Coppa del Mondo, nello slalom speciale di Aspen, classificandosi al secondo posto. Nella stagione successiva arriv\u00f2 l'esordio olimpico: ai XX Giochi olimpici invernali di fu 19\u00aa nello slalom speciale e non concluse lo slalom gigante. Ai Mondiali di \u00c5re 2007 si classific\u00f2 11\u00aa nello slalom gigante e 20\u00aa nello slalom speciale. La successiva stagione 2007-2008 fu la sua migliore in Coppa del Mondo: arriv\u00f2 terza nella classifica di slalom gigante dietro alla compagna di squadra Denise Karbon e all'austriaca Elisabeth G\u00f6rgl. Ai Mondiali di Val-d'Is\u00e8re 2009, nella gara di slalom, dopo aver chiuso al comando la prima manche ha inforcato nella seconda a poche porte dal traguardo, perdendo cos\u00ec l'occasione di contendere l'oro a Maria Riesch. Non ha portato a termine nemmeno la prova di slalom gigante.\nStagioni 2010-2018.\nIl 19 dicembre 2009 ha colto a Pozza di Fassa in slalom speciale la sua seconda e ultima vittoria, nonch\u00e9 ultimo podio, in Coppa Europa e a ai successivi XXI Giochi olimpici invernali di si \u00e8 classificata 17\u00aa nello slalom gigante e 11\u00aa nello slalom speciale. Ha gareggiato in slalom gigante e in slalom speciale anche ai Mondiali di Garmisch-Partenkirchen 2011 e di Schladming 2013, classificandosi nel primo caso 6\u00aa in entrambe le prove e nel secondo, rispettivamente, all'11\u00ba e al 25\u00ba posto. Ai Mondiali di Vail/Beaver Creek 2015 \u00e8 stata 20\u00aa nello slalom gigante e non ha completato lo slalom speciale; due anni dopo ai Mondiali di Sankt Moritz 2017, sua ultima presenza iridata, si \u00e8 classificata 6\u00aa nello slalom gigante e non ha completato lo slalom speciale.\nIl 19 dicembre 2017 a Courchevel in slalom gigante \u00e8 saltia per l'ultima volta in carriera sul podio in Coppa del Mondo (3\u00aa) e ai successivi XXIII Giochi olimpici invernali di , suo congedo olimpico, si \u00e8 classificata 8\u00aa nello slalom gigante e 23\u00aa nello slalom speciale. Si \u00e8 ritirata al termine di quella stessa stagione 2017-2018; la sua ultima gara in Coppa del Mondo \u00e8 stato lo slalom gigante di Ofterschwang del 9 marzo, dove \u00e8 stata 8\u00aa, e la sua ultima gara in carriera \u00e8 stato lo slalom gigante dei Campionati mondiali militari di sci alpino 2018, il 28 marzo a Pampeago, chiuso dalla M\u00f6lgg al 9\u00ba posto.\nAltre attivit\u00e0.\nDopo il ritiro \u00e8 divenuta commentatrice sportiva dello sci alpino per la rete televisiva Eurosport.\n\u00c8 testimonial dell'associazione benefica Lebenshilfe.\nVita privata.\nCompagna dello sciatore Werner Heel, a inizio 2021 annuncia che stanno aspettando un figlio.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "777878", "revid": "287204", "url": "https://it.wikipedia.org/wiki?curid=777878", "title": "Johann Peter Uz", "text": "Biografia.\nStudi\u00f2 legge dal 1739 al 1743 nell'Universit\u00e0 di Halle dove conobbe i poeti Johann Ludwig Gleim e Johann Nikolaus G\u00f6tz, traducendo con quest'ultimo le odi di Anacreonte nel 1746. Dal 1748 Uz fu per dodici anni segretario non retribuito nel \"Justizcollegium\"; nel 1763 fu assessore nella corte imperiale di giustizia di Norimberga, nel 1790 ne fu giudice e, con l'annessione della citt\u00e0 di Ansbach alla Prussia, il 2 dicembre 1791, entr\u00f2 nella magistratura prussiana e, poco dopo essere stato nominato giudice territoriale, mor\u00ec ad Ansbach.\nScrisse liriche nello stile della \"scuola di Halle\", il gruppo di poeti che raccoglieva tra le sue file Gleim e Gotz, nel quale egli fu gratificato del soprannome di \"Anacreonte\", e odi patriottiche che esaltano la Prussia di Federico II, impegnata nelle guerre di successione. Pubblic\u00f2 anonimamente le \"Lyrische Gedichte\" nel 1749, il \"Der Sieg des Liebesgottes\" nel 1753, in versi alessandrini, a imitazione del \"Ricciolo rapito\" di Alexander Pope, e il poema didattico \"Versuchiiber die Kunst stets frohlich zu sein\" nel 1760."}
{"id": "777879", "revid": "481666", "url": "https://it.wikipedia.org/wiki?curid=777879", "title": "Il velo dipinto", "text": ""}
{"id": "777880", "revid": "104458", "url": "https://it.wikipedia.org/wiki?curid=777880", "title": "Manfred M\u00f6lgg", "text": "\u00c8 fratello di Manuela, anche lei sciatrice alpina di alto livello; a volte il loro cognome \u00e8 scritto nella variante Moelgg.\nBiografia.\nCarriera sciistica.\nOriginario di San Vigilio di Marebbe, gareggia per il gruppo sciatori Fiamme gialle.\nStagioni 1998-2004.\nInizi\u00f2 a prendere parte a gare FIS nel dicembre del 1997 e tre stagioni dopo esord\u00ec in Coppa Europa (il 12 dicembre 2000 ad Alleghe in slalom gigante) e ai Mondiali juniores (a Verbier 2001, senza conseguire risultati di rilievo). Partecip\u00f2 anche alla rassegna iridata giovanile di Tarvisio 2002, ancora senza mettersi in luce.\nNel 2003 debutt\u00f2 in Coppa del Mondo, il 12 gennaio nello slalom speciale di Bormio, mentre in Coppa Europa ottenne i primi podi (a partire dal 2\u00ba posto nello slalom gigante di Saas Fee del 16 gennaio) e la prima vittoria (l'11 febbraio a Oberjoch in slalom speciale). Conquist\u00f2 il primo podio in Coppa del Mondo il 27 gennaio 2004 nello slalom speciale di Schladming, classificandosi al secondo posto; nella stessa stagione ottenne il terzo posto nella classifica finale di Coppa Europa.\nStagioni 2005-2007.\nEsord\u00ec ai Campionati mondiali a Bormio 2005, classificandosi 13\u00ba nello slalom gigante e non concludendo lo slalom speciale, e ai Giochi olimpici invernali a , non riuscendo per\u00f2 a terminare le prove di slalom gigante e di slalom speciale cui aveva preso parte.\nIn Coppa del Mondo, dopo il podio ottenuto nella stagione 2003-2004, visse un periodo di flessione, per poi tornare ai massimi livelli nel 2006-2007, giungendo per tre volte terzo (sempre in slalom speciale). Nella stessa stagione, in occasione dei Mondiali di \u00c5re (Svezia), conquist\u00f2 la medaglia d'argento nello slalom speciale, recuperando quattro posizioni dalla prima alla seconda manche, mentre nello slalom gigante fu 19\u00ba.\nStagioni 2008-2013.\nIn Coppa del Mondo ottenne i migliori risultati in carriera nella stagione 2007-2008, durante la quale sal\u00ec sul podio sei volte (quattro in slalom speciale e due in slalom gigante) prima di conquistare la prima vittoria, il 9 marzo nello slalom di Kranjska Gora (Slovenia). Grazie alla continuit\u00e0 mostrata durante tutta la stagione M\u00f6lgg si classific\u00f2 terzo nella Coppa del Mondo di slalom gigante e il 15 marzo conquist\u00f2, superando all'ultima gara il francese Jean-Baptiste Grange, quella di slalom speciale, sesto italiano a conquistare una Coppa di specialit\u00e0 maschile dopo Gustav Th\u00f6ni, Piero Gros, Alberto Tomba, Peter Runggaldier e Giorgio Rocca. Ottenne inoltre il quarto posto assoluto nella classifica generale, a otto anni dall'ultimo piazzamento di un italiano nei primi cinque (Kristian Ghedina quarto nel 2000).\nAi Mondiali di Val-d'Is\u00e8re 2009 si classific\u00f2 12\u00ba nello slalom gigante e non concluse lo slalom speciale, mentre ai XXI Giochi olimpici invernali di fu 22\u00b0 nello slalom gigante, 7\u00b0 nello slalom speciale e non concluse la supercombinata. Il 20 febbraio 2011 ai Mondiali di Garmisch-Partenkirchen nello slalom speciale \u00e8 arrivato terzo conquistando la medaglia di bronzo, mentre nello slalom gigante \u00e8 stato 17\u00b0. Due anni dopo, nella successiva rassegna iridata di Schladming 2013, ha incrementato il suo palmar\u00e8s con un'altra medaglia dello stesso metallo, ma in quell'occasione vinta in gigante; non ha concluso la prova di slalom speciale.\nStagioni 2014-2021.\nAi XXII Giochi olimpici invernali di non ha portato a termine entrambe le prove disputate: lo slalom gigante e lo slalom speciale. Nell'agosto 2014, durante la preparazione per la stagione 2014-2015, ha subito un grave infortunio alla gamba (lesione al tendine di Achille) che l'ha costretto a un intervento chirurgico e a saltare la prima parte della stagione; \u00e8 tornato alle gare nel gennaio del 2015 e ai successivi Mondiali di Vail/Beaver Creek \u00e8 stato 11\u00ba nello slalom speciale.\nAi Mondiali di Sankt Moritz 2017 si \u00e8 classificato 20\u00ba nello slalom gigante e 14\u00ba nello slalom speciale. Ai XXIII Giochi olimpici invernali di si \u00e8 classificato 13\u00b0 nello slalom gigante e 12\u00ba nello slalom speciale; l'anno dopo ai Mondiali di \u00c5re \u00e8 stato 18\u00ba nello slalom speciale e non ha completato lo slalom gigante. L'11 gennaio 2020 si \u00e8 infortunato durante lo slalom gigante di Adelboden ed ha riportato la rottura del legamento crociato anteriore del ginocchio destro; \u00e8 ritornato alle gare all'inizio della stagione 2020-2021 e ai Mondiali di Cortina d'Ampezzo 2021 si \u00e8 classificato 14\u00ba nello slalom speciale\nAltre attivit\u00e0.\n\u00c8 testimonial delle associazioni benefiche SOS Villaggi dei Bambini e Lebenshilfe.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "777881", "revid": "50026", "url": "https://it.wikipedia.org/wiki?curid=777881", "title": "T.hermanni", "text": ""}
{"id": "777882", "revid": "438678", "url": "https://it.wikipedia.org/wiki?curid=777882", "title": "Il velo dipinto (film 1934)", "text": "Il velo dipinto (\"The Painted Veil\") \u00e8 un film del 1934 diretto da Richard Boleslawski. Il soggetto del film \u00e8 tratto dall'omonimo romanzo di William Somerset Maugham.\nFu il film col maggiore incasso nell'anno 1934.\nTrama.\nKitty Garstin \u00e8 una giovane benestante che vive a Londra negli anni venti. Per sfuggire alla vita familiare, sposa (senza amore) Walter Fane, che - invece - \u00e8 innamorato di lei. La coppia, per il lavoro di lui (batteriologo), si trasferisce a Shanghai in Cina.\nMa la vita matrimoniale annoia Kitty: il marito le sembra poco interessante, mentre Walter non riesce a dimostrare alla moglie i suoi sentimenti. Kitty conosce intanto un altro uomo, Charlie Townsend, viceconsole inglese, se ne innamora e i due iniziano una relazione.\nQuando Walter lo scopre, propone civilmente alla moglie un ultimatum: se lei non vorr\u00e0 seguirlo nel suo prossimo spostamento di lavoro, egli chieder\u00e0 divorzio per adulterio. Lei parla con l'amante e capisce che \u00e8 meglio partire. Dopo lungo viaggio, la coppia giunge in un villaggio colpito da una epidemia di colera: le condizioni degli abitanti sono miserevoli, e la presenza degli inglesi non \u00e8 gradita dalla popolazione a causa di fermenti nazionalistici.\nWalter parla appena alla moglie, non le concede alcun comfort, e Kitty \u00e8 disperata. L'unica persona con cui stringe amicizia \u00e8 un ufficiale inglese, Waddington, che conosceva il suo amante e dal quale apprende in particolare che la moglie di Charlie ha sempre reputato mediocri le donne di cui egli si circondava.\nNel villaggio opera un orfanotrofio gestito da suore francesi, e Kitty, per non sentirsi inutile, d\u00e0 una mano e insegna musica alle orfane. Kitty ha una profonda maturazione. Riconosce la propria mediocrit\u00e0, si riavvicina al marito, lo vede sotto una nuova luce. Con il tempo anche Walter si ammorbidisce, considera l'affetto con cui Kitty si dedica alle bambine, conclude che lei non \u00e8 una sciocca viziata. Entrambi capiscono di aver sbagliato, cercando nell'altro qualit\u00e0 che non avevano.\nUna sera, dopo una bevuta, Walter e Kitty vanno a letto insieme, e il matrimonio sembra potersi riprendere. Anche la lotta contro l'epidemia, appare sulla buona strada: Walter trova il modo di avere acqua pulita nel villaggio, tramite un canale che la trasporta da una sorgente. Poi Kitty scopre di essere incinta, ma \u00e8 costretta a dire al marito che non \u00e8 certa se il padre sia lui o Charlie.\nLa situazione precipita all'improvviso: al villaggio giungono profughi di un paese vicino colpito dal contagio, ed essi riportano la malattia appena debellata. Walter corre ad assisterli, ma questa volta \u00e8 proprio lui che si ammala. Assistito da Kitty, le chiede perdono della sua freddezza, ma la moglie gli risponde che \"non ha nulla da farsi perdonare\". Poi il dottore muore e la donna rientra a Londra.\nProduzione.\nIl film fu prodotto da Hunt Stromberg per la Metro-Goldwyn-Mayer (MGM) (controlled by Loew's Inc.).\nDistribuzione.\nDistribuito dalla Metro-Goldwyn-Mayer (MGM) (controlled by Loew's Inc.), il film usc\u00ec nelle sale cinematografiche USA il 23 novembre 1934 con il titolo originale \"The Painted Veil\"."}
{"id": "777884", "revid": "50026", "url": "https://it.wikipedia.org/wiki?curid=777884", "title": "T. hermanni", "text": ""}
{"id": "777886", "revid": "2091899", "url": "https://it.wikipedia.org/wiki?curid=777886", "title": "\u0126amrun", "text": "\u0126amrun (in maltese Il-\u0126amrun, in italiano storico anche \"Casale San Giuseppe\", talvolta \"Amrun\") \u00e8 una citt\u00e0 nella parte retrostante la zona portuale di Malta con una popolazione di 9.513 abitanti. Gli abitanti sono generalmente conosciuti come \"Tas-Sikkina\" (letteralmente \"del coltello\"). I patroni di \u0126amrun sono San Gaetano e la Immacolata Concezione. Ci sono due parrocchie, quella pi\u00f9 grande di San Gaetano, che ha 60% della popolazione di \u0126amrun, e quella dell'Immacolata Concezione, fondata nel 1968.\nStoria.\nI primi resti storici trovati ad \u0126amrun risalgono al periodo Punico.\nQuando Malta era governata dai Cavalieri Ospitalieri ufficiali, cavalieri e nobili utilizzavano quest'area per la caccia. Una collina nell'area chiamata \"Tas-Samra\" ebbe un ruolo rilevante durante la ribellione contro l'occupazione francese (1798-1800).\nAspetti interessanti.\nLa strada San Giuseppe \u00e8 la strada pi\u00f9 importante di \u0126amrun. Questa strada fu cos\u00ec chiamata in virt\u00f9 del nome originario della citt\u00e0, Casale San Giuseppe. Attualmente questa strada \u00e8 una delle pi\u00f9 importanti zone commerciali di Malta.\nLa citt\u00e0 \u00e8 oggi sede del Politecnico di Malta e, pur non presentando grandi attrattive turistiche, mantiene un certo fascino legato alle sue attivit\u00e0 artigianali e ai caratteristici balconi coperti, presenti in molte abitazioni.\nA \u0126amrun e nelle sue vicinanze sono presenti circa 15 scuole di ogni ordine e grado.\nDi un certo interesse \u00e8 inoltre la Chiesa di San Gaetano, edificata tra il 1869 e il 1875.\nArchitetture religiose.\n * La chiesa della Madonna della Medaglia Miracolosa \u00e8 la casa madre della Societ\u00e0 della dottrina cristiana (MUSEUM) fondata da San Giorgio Preca. Questi, infatti, fu sepolto nella cripta della propria chiesa. Il marted\u00ec della passione, una processione in onore del Cristo Redentore cammina sulla Strada San Giuseppe. La processione parte dai pressi della chiesa della Madonna della Medaglia Miracolosa e termina quando la statua di Ges\u00f9 Cristo \u00e8 dentro al Santuario di San Gaetano.\nFeste.\nI santi patroni di \u0126amrun sono San Gaetano, l'Immacolata Concezione e san Giuseppe. La festa di san Gaetano si celebra la prima Domenica dopo il 7 agosto e la festa dell'Immacolata Concezione si celebra la prima domenica di luglio. Il dipinto di san Gaetano \u00e8 stato eseguito da Pietro Gagliardi a Roma. La statua di san Gaetano \u00e8 opera dello scultore maltese Carlo Darmanin e fu completata nel 1885.\nCi sono 3 societ\u00e0 musicali (bande) ad Hamrun. Quella di San Gaetano, quella di San Giuseppe e quella dell'Immacolata Concezione. La Banda di San Gaetano \u00e8 nota anche come \"Tat-Tamal\". La Banda di San Giuseppe \u00e8 conosciuta anche come \"Tal-Miskina\"; tengono marce maratona \"Marc tal-brijju\" il giorno della festa, partendo al mattino e terminando a tarda sera. C'\u00e8 grande rivalit\u00e0 tra le due societ\u00e0 musicali, anche questo rende le feste di Hamrun quelle pi\u00f9 emozionanti a Malta.\nAlle due bande sono associati diversi colori, rosso per la Banda di San Gaetano e azzurro per la Banda di San Giuseppe. Gli aderenti e i sostenitori circondano le loro rispettive bande marciando vestiti con abiti, bandane e bandiere dello stesso colore di quello della loro societ\u00e0. I fuochi d'artificio, soprattutto quelli rumorosi, si sentono lungo il percorso della parata e i sostenitori cantano con le bande. I tifosi con stelle filanti e coriandoli dai balconi e tetti. A volte, i coriandoli sembrano una tempesta di neve. I bambini piccoli corrono a giocare con le montagne di carta che si sono lasciati dietro alle bande cittadine.\nIn serata, associazioni bandistiche locali svolgono su una banda di stand adiacente alla chiesa parrocchiale. Gli abitanti del posto e visitatori camminano avanti e indietro lungo la strada principale sotto le luci colorate e striscioni. Le strade sono piene di statue di santi e angeli. Il corteo lascia la chiesa primitiva la sera e si snoda intorno alla citt\u00e0. La festa si conclude con una spettacolare corsa su per le scale della chiesa parrocchiale con la statua titolare. I volontari che trasportano la statua del Santo Patrono prendono una \"Girja\" (corsa) su per le scale sotto gli occhi attenti di parrocchiani, visitatori e turisti. Questo fine tradizionale della festa chiassosa locale risale al 1898. La pista \u00e8 di solito accompagnata da una fuocata d'artificio altrettanto spettacolare e aspettata da tutti i visualizzatori, quando sullo sfondo si sentono applausi e applausi dalla folla.\nOltre alla festa di San Gaetano, Hamrun celebra la festa dell'Immacolata Concezione, sia la prima Domenica di luglio e l'8 dicembre con grande fervore e di gioia. La statua titolare della Immacolata Concezione \u00e8 tenuta con grande stima per l'ammirazione che ne ha tratto dal grande pontefice Leone XIII che nel vedere la sua magnificenza su di esso conferito l'onore di servire come un mezzo tangibile per grazia mediante la distribuzione di un'indulgenza a chi esprime la devozione verso di essa.\nLa festa dell'Immacolata Concezione \u00e8 molto diversa da quella di San Gaetano. Piuttosto che concentrarsi sul lato esterno pi\u00f9 energico e vivace della festa, \u00e8 una festa che \u00e8 molto pi\u00f9 tenera e un solo club garantisce una totale assenza di rivalit\u00e0.\nSport.\nCalcio.\nLa squadra principale della citt\u00e0 \u00e8 l'\u0126amrun Spartans, che nella sua storia ha vinto 7 volte il campionato maltese."}
{"id": "777887", "revid": "50026", "url": "https://it.wikipedia.org/wiki?curid=777887", "title": "T.h.hermanni", "text": ""}
{"id": "777889", "revid": "50026", "url": "https://it.wikipedia.org/wiki?curid=777889", "title": "T.graeca", "text": ""}
{"id": "777891", "revid": "50026", "url": "https://it.wikipedia.org/wiki?curid=777891", "title": "T. graeca", "text": ""}
{"id": "777892", "revid": "50026", "url": "https://it.wikipedia.org/wiki?curid=777892", "title": "T.marginata", "text": ""}
{"id": "777894", "revid": "50026", "url": "https://it.wikipedia.org/wiki?curid=777894", "title": "T. marginata", "text": ""}
{"id": "777896", "revid": "125344214", "url": "https://it.wikipedia.org/wiki?curid=777896", "title": "Technicolor", "text": "Technicolor \u00e8 il marchio di fabbrica di diversi procedimenti di cinematografia a colori creati dalla \"Technicolor Motion Picture Corporation\" \u2013 una consociata della Technicolor, Inc. \u2013 a partire dal 1916. La \"Technicolor Motion Picture Corporation\" fu fondata a Boston nel 1914 da Herbert Kalmus, Daniel Frost Comstock e W. Burton Wescott.\nIl Technicolor \u00e8 stato, dopo il britannico Kinemacolor, il secondo procedimento di cinematografia a colori a essere impiegato su larga scala e \u2013 dal 1922 al 1952 \u2013 il pi\u00f9 usato negli Stati Uniti. Questo procedimento, famoso per i colori saturi e realistici, \u00e8 stato usato soprattutto per girare film musicali \u2013 come \"Il mago di Oz\" (1939), \"Notti argentine\" (1940) e \"Cantando sotto la pioggia\" (1952) \u2013, film in costume \u2013 come \"La leggenda di Robin Hood\" (1938), \"Via col vento\" (1939) e \"Giovanna d'Arco\" (1948) \u2013 e film d'animazione \u2013 come \"Biancaneve e i sette nani\" (1937) e \"Fantasia\" (1940) \u2013. Poich\u00e9 la tecnologia era ormai matura, essa fu usata anche in film drammatici e commedie; occasionalmente anche film noir \u2013 come \"Femmina folle\" (1945) o \"Niagara\" (1953) \u2013 furono filmati in Technicolor.\n\"Tech\" nel nome della societ\u00e0 era un riferimento al Massachusetts Institute of Technology, dove sia Kalmus e Comstock si erano diplomati e dove in seguito avrebbero insegnato. Molti dei brevetti iniziali della Technicolor furono creati da Comstock e Wescott, mentre Kalmus figurava principalmente come presidente e amministratore delegato della societ\u00e0; un ruolo di primo piano era inoltre ricoperto da Natalie Kalmus (ex moglie di Kalmus) in qualit\u00e0 di \"color supervisor\", \"executive head of art department\" o \"color consultant\" dal 1933 al 1949.\nNel 2001 la Technicolor, Inc. \u00e8 stata acquistata dall'azienda francese Thomson SA; nel 2010, quest'ultima ha cambiato la ragione sociale in Technicolor SA riprendendo il nome dell'azienda statunitense. \nLa \"Technicolor SA\" (ex \"Thomson SA\", ex \"Thomson Multimedia SA\") detiene il 100% della \"Technicolor USA Inc.\" (ex \"Thomson Inc.\", ex \"Thomson Multimedia Inc.\"); la \"Technicolor USA Inc.\" detiene il 100% della \"Technicolor Inc.\" (ex \"Technicolor Corporation of America\", ex \"Technicolor Motion Picture Corporation\").\nNome Technicolor.\nIl nome Technicolor \u00e8 usato in diverse accezioni per indicare:\nAzienda Technicolor.\nFilm in Technicolor.\nPi\u00f9 di un centinaio di film sono stati girati in \"Glorious Technicolor\" (\"Three-strip Technicolor\") tra il 1932 e il 1955.\nCentinaia di film sono stati girati in \"Technicolor Process 5\" tra il 1954 e il 1990. Tra cui:\nFilm girati in \"Technirama\" e \"Super Technirama 70\" (indicati con *) tra il 1956 e il 1985.\nCentinaia di film sono stati girati in \"Techniscope\" (2-perf) tra gli anni 60 e '80.\nFilm girati in \"Technicolor Process 6\" tra il 1997 e il 2002.\nPremi Oscar.\nCome \"Technicolor, Inc.\" (azienda statunitense), proprietaria della \"Technicolor Motion Picture Corporation\" che aveva realizzato il procedimento \"Technicolor\", l'azienda ha vinto diversi Premi Oscar:\nProcedimenti Technicolor.\nProcess 1 - procedimento additivo a due colori.\nIl primo procedimento Technicolor, noto come Technicolor Process 1 (o Technicolor System 1), risale al 1917 (al 1916 secondo alcune fonti) ed \u00e8 del tipo additivo bicromatico (cio\u00e8 a due colori). I suoi inventori sono Daniel F. Comstock, Herbert Kalmus e W. Burton Wescott.\nNella cinepresa un prisma, posto dietro l'obiettivo, separa la luce entrante in due fasci che, dopo essere stati filtrati con due filtri rispettivamente rosso e ciano impressionano ad ogni apertura dell'otturatore due fotogrammi consecutivi di una pellicola negativa in bianco e nero, producendo cos\u00ec due diversi negativi di selezione. Dalla pellicola negativa si ottiene, per stampa positivo-negativo, o per inversione, un positivo in bianco e nero.\nNella figura 1 sono mostrate la pellicola negativa e il positivo da proiezione. Le coppie di fotogrammi indicati con \"selezione rosso\" e \"selezione ciano\" sono riprese contemporaneamente e proiettate contemporaneamente.\nPer la proiezione \u00e8 necessario un proiettore apposito, con due obiettivi e due filtri rosso e ciano, in grado di proiettare contemporaneamente sullo schermo, a registro, due fotogrammi consecutivi che, fondendosi, permettono di ottenere, per sintesi additiva, una buona gamma di colori. Dietro uno dei due obiettivi un prisma mobile permette di mettere a registro sullo schermo i due fotogrammi.\nNella figura 2 \u00e8 mostrato il procedimento di analisi e sintesi di colori adottato dal Technicolor Process 1.\nSiccome il sistema richiede di esporre e di proiettare due fotogrammi per volta, la velocit\u00e0 della pellicola \u00e8 doppia rispetto a quella normale (32 fotogrammi al secondo anzich\u00e9 16, come era di norma per i film muti dell'epoca).\nNel 1921 (secondo alcune fonti nel 1922) la Technicolor ha interrotto gli studi su questo procedimento, non essendo riuscita a trovare un sistema per evitare che, durante la proiezione, una persona dovesse regolare continuamente il prisma mobile del proiettore, dal momento che le due immagini andavano spesso fuori registro, cio\u00e8 venivano proiettate non perfettamente sovrapposte, come \u00e8 mostrato nella figura 3, a destra.\nThe Gulf Between \u00e8 l'unico film non sperimentale a essere stato girato, dalla stessa Technicolor, con questo procedimento. Di questo film, girato e proiettato a scopo pubblicitario, sopravvivono solo alcuni fotogrammi, che ritraggono l'attrice Grace Darmond.\nAnche alcune sequenze del film \"Agonia sui ghiacci\" (\"Way Down East\") del 1920 sono state girate in Process 1.\nAnche la cinepresa per il Technicolor Process 1 fu prodotta in un solo esemplare, attualmente conservato allo Smithsonian National Museum of American History e considerato tesoro nazionale degli Stati Uniti.\nProcess 2 - procedimento sottrattivo a due colori.\nAbbandonato il Technicolor Process 1, nel 1922 la Technicolor introduce un secondo procedimento, sempre a due colori, basato per\u00f2 sulla sintesi sottrattiva, il Technicolor Process 2 (o Technicolor System 2).\nQuesto procedimento non differisce in linea di principio dal Technicolor Process 1 per quanto riguarda la ripresa; viene per\u00f2 usato un nuovo tipo di cinepresa con un diverso tipo di prisma. A differenza del Technicolor Process 1 per la proiezione invece viene creato un positivo gi\u00e0 a colori, che quindi non necessita di un proiettore speciale.\nPrecisamente dalla pellicola negativa in bianco e nero (la prima da sinistra nella figura 4), in cui due fotogrammi consecutivi sono stati esposti rispettivamente attraverso un filtro ciano e un filtro rosso, vengono ricavate dapprima due pellicole positive in bianco e nero, una contenente i fotogrammi esposti attraverso il filtro ciano, l'altra quelli esposti attraverso il filtro rosso (la seconda e la terza nella figura 4).\nDa queste due pellicole in bianco e nero, che contengono un apposito strato di gelatina, dopo lo sviluppo viene rimosso l'argento. Nella gelatina rimane cos\u00ec l\"'impronta\" dell'immagine, che in seguito viene colorata. Precisamente la gelatina della pellicola coi fotogrammi relativi al rosso viene colorata in ciano e quella della pellicola coi fotogrammi relativi al ciano viene colorata in magenta (la quarta e la quinta nella figura 4). \nSi noti come una delle due pellicole viene stampata riflessa rispetto all'asse di simmetria verticale; questo \u00e8 necessario perch\u00e9 per ottenere un positivo da proiezione le due pellicole, pi\u00f9 sottili di quelle standard, vengono incollate l'una sull'altra, dorso contro dorso (cio\u00e8 dalla parte del supporto), cos\u00ec da ottenere una pellicola come quella mostrata a destra nella figura 4.\nNonostante la difficolt\u00e0 di incollare le due pellicole in modo da mantenere perfettamente a registro le coppie di immagini sovrapposte, ci\u00f2 che crea piccole sbavature di colore durante la proiezione, il sistema divenne il primo ad essere utilizzato per la proiezione in sala di pellicole a colori, ottenne un grande successo e rimase in uso fino al 1928 (1927, secondo alcune fonti).\n\"Fior di loto\" (\"The Toll of the Sea\"), di Chester M. Franklin, proiettato in prima visione il 26 novembre 1922, \u00e8 il primo film (un mediometraggio) girato con questo procedimento; \"The Wanderer of the Wasteland\" (1924) di Irvin V. Villat \u00e8 il primo lungometraggio; \"Il pirata nero (The Black Pirate)\" (1926) di Albert Parker, con Douglas Fairbanks, \u00e8 il primo lungometraggio a riscuotere un successo mondiale; The Cavalier (1928) il primo film parlato girato con questo procedimento; \"Sogni dorati\" (1927) \u00e8 l'ultimo film girato in \"process 2\"; complessivamente 4 film sono stati girati in \"process 2\" e 20 contengono delle sequenze.\nProcess 3 - procedimento sottrattivo a due colori a trasferimento di coloranti.\nNonostante il grande successo commerciale, il Technicolor Process 2 presenta diversi inconvenienti:\nPer eliminare questi inconvenienti, dovuti principalmente alle due pellicole incollate, viene sviluppato il Technicolor Process 3 (o Technicolor System 3), basato sul procedimento a colori Handschiegl, che permette di ottenere un positivo da proiezione mediante un procedimento di stampa simile alla litografia. Il Technicolor Process 2 viene abbandonato definitivamente nel 1928 (secondo alcune fonti nel 1927).\nLa cinepresa Technicolor Process 3 \u00e8 la stessa usata per il Technicolor Process 2 e pertanto espone, su una pellicola in bianco e nero, due fotogrammi consecutivi per volta: uno attraverso un filtro ciano e l'altro attraverso un filtro rosso.\nIl positivo da proiezione \u00e8 invece ottenuto in modo completamente diverso, col procedimento di stampa gi\u00e0 citato sopra, detto a trasferimento di coloranti o a imbibizione di coloranti (nella letteratura in inglese \u00e8 indicato come \"dye-transfer\", \"dye-imbibition\", \"IB\" o \"I.B.\"). Precisamente i fotogrammi di selezione del ciano e del rosso vengono stampati su due diverse pellicole in bianco e nero, dette matrici, contenenti una speciale gelatina che, dopo lo sviluppo, riproduce in rilievo le immagini. La matrice di selezione del ciano viene poi imbibita con un colorante magenta e quella di selezione del rosso con un colorante ciano. Entrambe le matrici vengono poi stampate per contatto su una terza pellicola sulla quale \u00e8 stesa una sostanza in grado di assorbire i coloranti. Quest'ultima costituisce il positivo da proiezione.\nIl procedimento \u00e8 illustrato nella figura 5.\nNella figura 5, che ha lo scopo di illustrare l'intero procedimento Technicolor Process 3, non \u00e8 messa in evidenza la struttura in rilievo delle due matrici per la stampa del positivo.\nLa figura 6 mostra come appaiono tali matrici quando sono illuminate da luce proveniente dal basso. La struttura in rilievo \u00e8 stata esagerata, usando un'illuminazione quasi radente, a scopo illustrativo. Quando ciascuna delle matrici viene pressata contro la pellicola ricevente, viene trasferito tanto pi\u00f9 colorante quanto maggiore \u00e8 il rilievo. Alla fine si ottiene il fotogramma a destra nella figura.\nIl primo film girato interamente in Technicolor Process 3 fu \"I vichinghi\" (1928), con parlato ed effetti sonori sincronizzati.\n\"Redskin\" di Victor Schertzinger (1929), con parlato sincronizzato, e \"L'isola misteriosa (The Mysterious Island)\" (1929), furono girati quasi interamente in Technicolor Process 3, con poche sequenze in bianco e nero. I film seguenti furono invece girati interamente con questo procedimento: \"On with the Show!\" (1929) (il primo film a colori interamente parlato), \"Gold Diggers of Broadway\" (1929), \"The Show of Shows\" (1929), \"Sally\" (1929), \"Se io fossi re\" (\"The Vagabond King\", 1930), \"Follow Thru\" (1930), \"Golden Dawn\" (1930), \"Hold Everything\" (1930), \"The Rogue Song\" (1930), \"Song of the Flame\" (1930), \"Song of the West\" (1930), \"The Life of the Party\" (1930), \"Sweet Kitty Bellairs\" (1930), \"The Bride of the Regiment\" (1930), \"Il serpente bianco\" (1930), \"Whoopee!\" (1930), \"Il re del jazz\" (1930), \"Under a Texas Moon\" (1930), \"Bright Lights\" (1930), \"Viennese Nights\" (1931), \"Woman Hungry\" (1931), \"Kiss Me Again\" (1931) e \"Fifty Million Frenchmen\" (1931).\nIn Technicolor Process 3 furono inoltre girate sequenze di altri film e i primi cartoni animati sonori a colori, prodotti da Ub Iwerks e Walter Lantz.\n\"The Song of the Flame\", del 1930, fu il primo film, sempre girato in Technicolor Process 3, a fare uso di un sistema a schermo panoramico con pellicola a 65\u00a0mm: il Vitascope.\nCon la crisi economica del 1929 inizi\u00f2 il declino del Technicolor Process 3: i grandi studi non erano pi\u00f9 in grado di finanziare produzioni costose e gli spettatori sembravano accontentarsi del vecchio bianco e nero, ora arricchito dal sonoro. La Technicolor tuttavia, che gi\u00e0 nel 1924 aveva iniziato a studiare un nuovo procedimento a tre colori e che proprio nel 1929 ne aveva cominciato la sperimentazione, non abbandon\u00f2 subito il Process 3 e nel 1931 introdusse dei miglioramenti volti a ridurre la grana e a migliorare la resa cromatica. Il Technicolor Process 3 raggiunse il suo apice col film \"La maschera di cera\", prodotto nel 1933 dalla Warner Bros.\nDei film girati in Technicolor Process 3 e Technicolor Process 2 sopravvivono pochissimi negativi originali. Negli anni '40 la maggior parte, conservata nei magazzini della Technicolor, venne distrutta, dato che nessuna casa di produzione ritenne opportuno ritirarli. I pochi sopravvissuti vennero per lo pi\u00f9 usati, negli anni '50, per ottenere positivi in bianco e nero per la televisione e successivamente anch'essi vennero per la maggior parte distrutti.\nProcess 4 - procedimento sottrattivo a tre (e quattro) colori a trasferimento di coloranti.\nNel 1932, quando la Technicolor svel\u00f2 il suo nuovo procedimento a tre pellicole (da cui il nome \"three-strip Technicolor\") e tre colori, noto come Technicolor Process 4 (o Technicolor System 4), ormai la produzione di film a colori era crollata.\nLo stesso anno Kalmus convinse Walt Disney a girare una delle sue Sinfonie allegre, precisamente Flowers and Trees, col nuovo procedimento. Walt Disney intravide subito le potenzialit\u00e0 del Process 4 e sottoscrisse con la Technicolor un contratto per il suo utilizzo in esclusiva. Questo obblig\u00f2 gli altri produttori di cartoni animati, ad esempio i Fleischer Studios, e l'Iwerks Studio, a continuare ad usare il Process 3 a due colori o a rivolgersi a un altro procedimento a tre colori, il Cinecolor.\nLa speciale cinepresa Technicolor usata per il Process 4 e chiamata \"Technicolor 3-strip camera\" faceva uso di tre pellicole in bianco e nero. La luce, dopo aver attraversato l'obiettivo, passava attraverso un prisma contenente uno specchio semitrasparente che la suddivideva in due fasci.\nIl primo fascio passava attraverso un filtro verde (che eliminava i colori della gamma del rosso e della gamma del blu, lasciando passare solo quelli della gamma del verde) e andava a impressionare la prima delle tre pellicole, che era di tipo pancromatico, quindi sensibile a tutti i colori dello spettro.\nIl secondo fascio passava attraverso un filtro magenta (che eliminava i colori della gamma del verde, lasciando passare quelli della gamma del blu e della gamma del rosso) e andava a impressionare le altre due pellicole, che scorrevano sovrapposte, emulsione contro emulsione. Prima impressionava, passando attraverso il suo supporto, una pellicola di tipo ortocromatico, quindi non sensibile ai colori della gamma del rosso, che pertanto veniva impressionata solo dai colori della gamma del blu e poi, dopo essere passata attraverso un filtro rossastro (che era incorporato in questa pellicola, sopra l'emulsione, e aveva lo scopo di eliminare i colori della gamma del blu), raggiungeva l'ultima pellicola, di tipo pancromatico, che riceveva quindi solo i colori della gamma del rosso.\nDurante lo sviluppo il filtro rossastro incorporato nella pellicola ortocromatica veniva eliminato e si ottenevano cos\u00ec i tre negativi di selezione del verde, del blu e del rosso (mostrati in figura 7) e da questi, per stampa su pellicola in bianco e nero, i corrispondenti positivi di selezione (mostrati sempre in figura 7).\nCome si pu\u00f2 notare confrontando la figura 7 con la figura 5, i fotogrammi del Technicolor Process 4 sono di dimensioni minori rispetto a quelli del Technicolor Process 3. Infatti con l'avvento del cinema sonoro con colonna sonora ottica registrata sulla pellicola, le dimensioni del fotogramma su pellicola a 35\u00a0mm vengono standardizzate in 22\u00a0mm x 16\u00a0mm, cio\u00e8 il cosiddetto formato Academy Standard. I fotogrammi sui negativi e positivi di selezione del Technicolor Process 4 adottano questo formato appunto per lasciar spazio per la colonna sonora.\nIl positivo da proiezione \u00e8 ottenuto con un metodo derivato da quello del Technicolor Process 3, cio\u00e8 a trasferimento di coloranti o a imbibizione di coloranti.\nLe pellicole su cui sono stampati i fotogrammi di selezione del rosso, del verde e del blu (cio\u00e8 i positivi di selezione mostrati nella figura 7) vengono stampati su tre diverse pellicole in bianco e nero, dette matrici, le quali contengono una speciale gelatina che, dopo lo sviluppo, riproduce in rilievo le immagini.\nLa matrice di selezione del rosso viene poi imbibita con un colorante ciano, quella di selezione del verde con un colorante magenta e quella di selezione del blu con un colorante giallo. Le matrici colorate (v. figura 8) vengono poi stampate per contatto e perfettamente a registro (la tolleranza non pu\u00f2 superare i due centesimi di millimetro) su una terza pellicola sulla quale \u00e8 stesa una sostanza in grado di assorbire i coloranti. Quest'ultima \u00e8 una pellicola in bianco e nero sulla quale \u00e8 stata preventivamente registrata la colonna sonora e sono stati stampati sia gli interfotogrammi neri sia, con una densit\u00e0 del 50%, i fotogrammi relativi alla selezione del verde (v. la quarta pellicola nella figura 8) o, talvolta, relativi alla selezione del blu, detti fotogrammi o immagini chiave (nome mutuato da quello delle lastre chiave usate nella stampa in quadricromia CMYK).\nQuesto sistema permette di ottenere una colonna sonora di qualit\u00e0 molto migliore di quella che si otterrebbe per stampa dalle matrici colorate. I fotogrammi chiave permettono inoltre di migliorare il contrasto del positivo da proiezione (a destra nella figura 8).\nA partire dal 1945 i fotogrammi chiave, ritenuti non pi\u00f9 necessari a causa del miglioramento dei coloranti usati per la stampa del positivo da proiezione, vengono abbandonati. Sulla pellicola da proiezione in bianco e nero, prima della stampa dei colori, si continua per\u00f2 sia a registrare la colonna sonora, sia a stampare gli interfotogrammi neri (v. figura 9).\nNella figura 8, che ha lo scopo di illustrare l'intero procedimento di stampa del positivo nel Technicolor Process 4, non \u00e8 messa in evidenza la struttura in rilievo delle tre matrici per la stampa del positivo.\nLa figura 10 mostra come appaiono tali matrici quando sono illuminate da luce proveniente dal basso. La struttura in rilievo \u00e8 stata esagerata, usando un'illuminazione quasi radente, a scopo illustrativo. Quando ciascuna delle matrici viene pressata contro la pellicola ricevente, viene trasferito tanto pi\u00f9 colorante quanto maggiore \u00e8 il rilievo. Alla fine si ottiene il fotogramma a destra nella figura.\nPer quanto riguarda la ripresa di cartoni animati in Technicolor Process 4, si deve notare che gli studi Disney inizialmente usano come cinepresa la \"Technicolor 3-strip camera\" a tre pellicole, ma nel 1934 passano a una cinepresa con una sola pellicola in bianco e nero a tre esposizioni successive.\nDavanti all'obiettivo della cinepresa una ruota con filtri blu, rosso e verde consente di fotografare tre volte, una di seguito all'altra, ciascun disegno e di produrre sulla pellicola tre fotogrammi consecutivi che, dopo lo sviluppo, costituiscono le selezioni del blu, del rosso e del verde del disegno ripreso (v. figura 11).\nDall'unico negativo vengono poi stampati tre positivi di selezione e da questo punto in poi il procedimento \u00e8 lo stesso usato nel caso di ripresa con la cinepresa a tre pellicole.\nTornando ai film realizzati in Technicolor Process 4, \"Flowers and Trees\" fu un successo di critica e di pubblico e vinse il primo \"Academy Award for Animated Short Film\". Nel Natale del 1932 usc\u00ec \"Santa's Work Shop\", a Pasqua del 1933 \"Funny Bunnie\" e appena dopo, nel maggio del 1933, \"I tre porcellini\" (Three Little Pigs), che divent\u00f2 subito famosissimo, seguito, nel marzo del 1934, da \"I tre porcellini e Cappuccetto Rosso\" (Big Bad Wolf). Walt Disney aveva visto giusto: con l'adozione del Technicolor le Silly Simphonies ormai avevano pi\u00f9 successo dei cartoni in bianco e nero della serie \"Mickey Mouse\". Per questo motivo anche per quest'ultima serie fu adottato il Technicolor.\nSecondo la rivista \"Fortune\", \"Merian C. Cooper, produttore per la RKO Radio Pictures e regista di \"King Kong\" (1933), vide una delle Silly Simphonies e disse che mai pi\u00f9 avrebbe desiderato girare un film in bianco e nero\".\nIn realt\u00e0 gli studi di Hollywood, che avrebbero tratto vantaggio dall'adozione del Technicolor per i lungometraggi, erano piuttosto restii a farlo, per diversi motivi.\nA ci\u00f2 si aggiungeva il fatto che i costi di produzione sarebbero lievitati non poco (basti solo pensare al consumo di pellicola negativa, triplo rispetto a quello necessario per riprese in bianco e nero, e all'enorme consumo di energia elettrica).\nNonostante ci\u00f2 il 16 febbraio 1934 esce \"The Cat and the Fiddle\", della MGM, il primo film che, anche se girato per la maggior parte in bianco e nero, contiene, nel finale, un numero musicale in Technicolor Process 4. Seguono, il 28 luglio e il 5 agosto 1934, i due cortometraggi musicali \"Service With a Smile\", di 17 minuti, e \"Good Morning, Eve!\", di 19 minuti, entrambi della Warner Brothers.\nLa Pioneer Pictures, una compagnia cinematografica creata da Kalmus e dal finanziere Jock Whitney, produce \"La Cucaracha\", spesso accreditato, anche se impropriamente, come il primo film d'azione girato in Technicolor Process 4. Uscito nelle sale il 31 agosto 1934, \u00e8 una breve commedia musicale in due rulli, della durata di 20 minuti, costata circa 50.000 dollari, pi\u00f9 del triplo di un film in bianco e nero di pari durata. Distribuito dalla RKO, ottiene un grande successo di pubblico.\nNello stesso anno il Technicolor Process 4 \u00e8 usato, per brevi sequenze, in altri film: ad esempio nelle sequenze finali di \"The House of Rothschild\" (20th Century Pictures/United Artists), con George Arliss e \"Kid Millions\" (Samuel Goldwyn Studios), con Eddie Cantor.\n\"Becky Sharp\", uscito il 28 giugno 1935, prodotto dalla Pioneer Pictures e distribuito dalla RKO, \u00e8 il primo lungometraggio (84 minuti) d'azione girato interamente col procedimento a tre pellicole.\nInizialmente il Technicolor Process 4 viene usato solo per riprese in interni finch\u00e9, nel 1936, in \"The Trail of the Lonesome Pine\", vengono inserite sequenze di grande impatto visivo girate in esterni.\nMa \u00e8 il clamoroso successo di \"Biancaneve e i sette nani\", il film d'animazione della Walt Disney uscito il 21 dicembre 1937, a decretare il definitivo successo del Technicolor Process 4, che ormai a ragione pu\u00f2 fregiarsi dell'appellativo di \"Glorious Technicolor\" (\"glorioso Technicolor\").\nProcess 5 - procedimento sottrattivo a tre colori a trasferimento di coloranti.\nIl glorioso Technicolor Process 4 presentava alcuni punti deboli.\nTutto ci\u00f2 non solo rappresentava un inconveniente, ma contribuiva a far lievitare i costi di produzione.\nL'ideale sarebbe stato poter disporre di un unico negativo a colori da poter usare in una normale cinepresa per il bianco e nero, dal quale ricavare le tre matrici per la stampa del positivo. Lo sostiene lo stesso Kalmus nel resoconto annuale agli azionisti della Technicolor, quando precisa che i suoi ricercatori \"stanno cooperando con la compagnia Eastman Kodak per sviluppare un procedimento fotografico che usi, invece di tre pellicole, un unico negativo, o \"monopack\", con tre emulsioni sovrapposte su un singolo supporto [...] da cui trarre le stampe Technicolor a imbibizione. Un tale originale potrebbe essere esposto mediante qualsiasi cinepresa standard per il bianco e nero con vantaggi meccanici e di costo rispetto ai tre negativi\".\nIn realt\u00e0 pellicole a colori in grado di registrare le tre selezioni cromatiche su un unico supporto erano gi\u00e0 state sviluppate: nel 1935 l'Eastman Kodak aveva messo sul mercato la pellicola invertibile Kodachrome, inizialmente nella versione a 16\u00a0mm per uso cinematografico amatoriale e, nel 1936, nelle versioni a 8\u00a0mm per uso cinematografico amatoriale e 35\u00a0mm per diapositive; nel 1936 l'Agfa aveva messo sul mercato la pellicola invertibile Agfacolor-Neu e, nel 1939, il negativo Agfacolor.\nNel 1939 anche la Technicolor, in collaborazione con l'Eastman Kodak, svilupp\u00f2 la sua prima pellicola monopack, in realt\u00e0 una versione speciale a basso contrasto del Kodachrome a 35\u00a0mm, da usare in situazioni in cui non fosse stato agevole usare la cinepresa a tre pellicole. Dal positivo a colori (figura 12), attraverso tre filtri rosso, verde e blu, venivano ricavati tre negativi di selezione. Da questo punto in avanti il procedimento era lo stesso del Technicolor Process 4 (figure 7 e 8).\nIl procedimento monopack invertibile fu usato per le riprese aeree in \"Bombardieri in picchiata\" (Dive Bomber, 1941) e in \"Capitani delle nuvole\" (Captains of the Clouds, 1942), per le scene dell'incendio in \"Presi tra le fiamme\" (The Forest Rangers, 1942), per gli esterni in \"Torna a casa, Lassie!\" (Lassie Come Home, 1943), per gli esterni e gli interni in \"Thunderhead, Son of Flicka\" (1944), per gli esterni girati in Africa in \"Le miniere dei re Salomone\" (King Salomon's Mines, 1950) e per alcune sequenze in \"Squilli di primavera\" (Stars and Stripes Forever, 1952).\nLa Walt Disney, per la sua serie di documentari \"La natura e le sue meraviglie\" (True Life Adventures) us\u00f2 spesso una versione modificata del procedimento monopack invertibile: le riprese erano effettuate su pellicola Kodachrome a 16\u00a0mm dalla quale, per ingrandimento ottico, venivano ricavati tre negativi di selezione a 35\u00a0mm. Da questo punto in avanti il procedimento era lo stesso del Technicolor Process 4 a tre pellicole.\nIl procedimento monopack invertibile, che si pu\u00f2 considerare il precursore del Technicolor Process 5 (o Technicolor System 5), non riusc\u00ec tuttavia a soppiantare quello a tre pellicole, essenzialmente perch\u00e9 i positivi da proiezione soffrivano di una grana troppo evidente.\nIntanto nel 1950 l'Eastman Kodak aveva introdotto sul mercato la sua prima pellicola negativa a colori per uso cinematografico con maschera, l\"Eastman Color Negative Film 5247\" e, nel 1952, una sua versione migliorata, l\"'Eastman Color Negative Film 5248\". Le caratteristiche di quest'ultima permettevano finalmente di sostituire il Technicolor Process 4 con un nuovo procedimento, il Technicolor Process 5. \n\"Foxfire\" (1955) della Universal, con Jane Russell e Jeff Chandler, fu l'ultimo film americano girato con cineprese a tre pellicole.\nNel Technicolor Process 5 (figura 13) la ripresa veniva effettuata su pellicola negativa a colori con maschera. Da questa, dopo lo sviluppo, si ottenevano le tre matrici con le immagini in rilievo che, come nel Technicolor Process 4, venivano imbibite con coloranti ciano, magenta e giallo e stampate per contatto su una terza pellicola che costituiva il positivo da proiezione.\nLa Technicolor adatt\u00f2 nel 1953 i suoi laboratori di sviluppo e stampa al Process 5.\nNello stesso anno la Technicolor present\u00f2 una cinepresa per riprese stereoscopiche. In realt\u00e0 si trattava dell'unione di due cineprese a tre pellicole (quindi per il Process 4), tre per le riprese delle immagini destinate all'occhio destro e tre per quelle destinate all'occhio sinistro. Con questa cinepresa furono girati solo due film, entrambi nel 1953: \"Contrabbando a Tangeri\" (\"Flight to Tangier\"), con Jack Palance, Joan Fontaine e Corinne Calvet, e \"I figli del secolo\" (\"Money From Home\"), con Dean Martin e Jerry Lewis.\nNel 1954 il Process 5 fu adattato al sistema a schermo panoramico VistaVision e in seguito ai formati, sempre a schermo panoramico, Todd-AO, Ultra Panavision 70 e Technirama. A partire dal 1954, molti dei film a colori prodotti negli Stati Uniti furono girati in Eastmancolor o Anscocolor, tuttavia essi continuavano ad essere stampati in Technicolor.\nIl declino del Technicolor Process 5 era per\u00f2 gi\u00e0 iniziato. Gi\u00e0 nel 1950 la Kodak, oltre alla gi\u00e0 citata pellicola negativa a colori \"Eastman Color Negative Film 5247\", aveva immesso sul mercato una pellicola per stampa diretta da tale negativo, l'\"Eastman Color Print Film 5381\". Le due pellicole furono usate nel 1951 per il film \"Royal Journey\".\nL'introduzione dell'\"Eastman Color Negative Film 5248\" nel 1952 e dell'\"Eastman Color Print Film 5382\" nel 1953 permise di ottenere risultati ancora migliori e cominciarono ad aumentare i film girati con questo sistema, nonostante i colori dei positivi da proiezione (come pure dei negativi) si alterassero in breve tempo, al contrario di quelli stabilissimi delle stampe Technicolor a trasferimento di colorante.\nL'ultimo film americano stampato col Process 5 fu \"Il padrino - Parte II\" (The Godfather, Part II), del 1974.\nNel 1975 i laboratori Technicolor degli Stati Uniti abbandonarono il Process 5 per il sistema di stampa diretta negativo-positivo. In Europa l'ultimo laboratorio Technicolor a trattare il Process 5 fu quello di Roma, che nel 1977 stamp\u00f2 il film \"Suspiria\" di Dario Argento, e che abbandon\u00f2 il procedimento nel 1980. Il laboratorio inglese abbandon\u00f2 il sistema nel 1978 e vendette la linea di sviluppo e stampa alla cinese Beijing Film &amp; Video Lab.\nIn Cina e a Hong Kong furono stampati diversi film col Process 5, fra i quali \"Ju Dou\" di Zhang Yimou (1990) e \"Alien Space Avenger\" (1989) diretto da Richard W. Haines di produzione americana. Il laboratorio cinese abbandon\u00f2 il Process 5 nel 1993.\nProcess 6 - procedimento sottrattivo a tre colori a trasferimento di coloranti.\nNel 1997 la Technicolor introdusse un nuovo procedimento, il \"Technicolor Process 6\" (o \"Technicolor System 6\"), sempre con ripresa su pellicola negativa a colori con maschera e stampa del positivo da proiezione a trasferimento di coloranti. Questo procedimento era pi\u00f9 economico del precedente \"Process 5\", e tuttavia in grado di produrre positivi da proiezione dai colori brillanti e resistenti.\nIl Technicolor Process 6 \u00e8 stato usato per pochi film, quali:\n\"Batman &amp; Robin\" (1997),\n\"Bulworth - Il senatore\" (\"Bulworth\", 15/05/1998),\n\"Godzilla\" (20/05/1998),\n\"L'allievo\" (\"Apt Pupil\", 23/10/1998),\n\"La sottile linea rossa\" (\"The Thin Red Line\", 25/12/1998),\n\"Toy Story 2 - Woody e Buzz alla riscossa\" (24/11/1999),\n\"Ogni maledetta domenica\" (\"Any Given Sunday\", 22/12/1999),\n\"The Family Man\" (22/12/2000),\n\"Prima o poi mi sposo\" (\"The Wedding Planner\", 26/01/2001),\n\"Bandits\" (12/10/2001),\n\"Pearl Harbor\" (25/05/2001),\ne alcune riedizioni, quali:\n\"Il mago di Oz\" (\"The Wizard of Oz\", versione originale: 1939),\n\"Via col vento\" (\"Gone with the Wind\", versione originale: 1939),\n\"La finestra sul cortile\" (\"Rear Window\", versione originale: 1954),\n\"Il gigante\" (\"Giant\", versione originale: 1956),\n\"La donna che visse due volte\" (\"Vertigo\", versione originale: 1958),\n\"Funny Girl\" (versione originale: 1968),\n\"Apocalypse Now Redux\" (2001: una versione estesa del film \"Apocalypse Now\" del 1979).\nLa resa cromatica che questo procedimento permetteva di ottenere, spesso ricercata da registi desiderosi di ricreare i colori del \"glorioso Technicolor\" e difficile da ottenere coi metodi di stampa negativo-positivo ad alta velocit\u00e0, ne ha decretato l'iniziale successo.\nPurtroppo il procedimento presentava anche degli inconvenienti che rendevano problematico il controllo di qualit\u00e0: distorsione nel contrasto, scolorimenti, distacco dell'emulsione durante la proiezione, anche con danni al proiettore. Per di pi\u00f9 una stampa negativo-positivo ad alta velocit\u00e0 della Kodak richiedeva un centesimo del tempo necessario per una stampa col Process 6 e, con l'introduzione delle pellicole Kodak Vision, permetteva ormai di ottenere colori brillanti e neri profondi.\nL'azienda francese Thomson SA acquist\u00f2 nel 2001 la Technicolor, Inc. dalla britannica Carlton Communications e, nel 2002, abbandon\u00f2 il Process 6.\nTechnicolor Italiana.\nLa Technicolor Italiana venne aperta a Roma nel 1955 e 5 anni dopo diventa operativo il primo laboratorio per produrre pellicole per il mercato europeo.\nNel corso degli anni, la \"Technicolor\" \u00e8 stata utilizzata da molti registi italiani, tra cui Michelangelo Antonioni, Federico Fellini, Pier Paolo Pasolini e Luchino Visconti. Nel 1961, la \"Technicolor Italiana\" ha introdotto \"Techniscope\" (detto anche \"2-perf\"), che dimezzava le dimensioni del fotogramma del sistema standard a quattro fori, pur creando un'immagine widescreen e risparmiando cos\u00ec una notevole quantit\u00e0 di pellicola. Pi\u00f9 di 350 film sono stati fotografati in \"Techniscope\" tra il 1960 e il 1980, molti di loro sono spaghetti western. Il regista Sergio Leone, in particolare, utilizza la maggiore profondit\u00e0 di campo \"Techniscope\" a suo vantaggio, creando composizioni innovative per esaltare le sue riprese.\nLo stabilimento romano della ex \"Technicolor Italiana\" ha chiuso il .\nTechnicolor opera in Italia (al ) con due societ\u00e0:"}
{"id": "777897", "revid": "442848", "url": "https://it.wikipedia.org/wiki?curid=777897", "title": "Lough Erne", "text": "Il Lough Erne (\"Loch \u00c9irne\" in gaelico irlandese) \u00e8 un complesso di due laghi situati nelle \"midlands\" settentrionali dell'Isola d'Irlanda. A dispetto di quanto suggerisce il nome, i laghi sono due e non uno solo, situati lungo il corso del fiume Erne nell'Isola d'Irlanda. I laghi sono pi\u00f9 propriamente chiamati, pertanto, Upper Lough Erne e Lower Lough Erne (che significa rispettivamente \"Lago Erne Superiore\" e \"Inferiore\"): curiosit\u00e0 paradossale \u00e8 che l'Upper non \u00e8 quello pi\u00f9 a nord, bens\u00ec quello pi\u00f9 a sud, nomenclatura derivata dal fatto che il fiume scorre da sud verso nord-ovest, pertanto il primo che incontra \u00e8 il superiore a livello di letto del corso d'acqua.\nGeografia.\nA parte un piccolo tratto di sponda sud-occidentale dell'Upper Lough che bagna la contea della Repubblica d'Irlanda di Cavan, il sistema idrico \u00e8 sviluppato quasi totalmente in Fermanagh, una contea dell'Irlanda del Nord . Enniskillen infatti, storica \"county town\" della contea nordirlandese, \u00e8 situata proprio nella parte del fiume Erne che collega i due laghi.\nEsiste un canale di collegamento tra la parte settentrionale dello Shannon e l'Erne, che consente movimenti di imbarcazioni dalla foce dello Shannon nel sud-ovest dell'Irlanda attraverso le \"midlands\" fino a risbucare nella foce dell'Erne, nuovamente nell'Atlantico, nel nord-ovest dell'isola, a Ballyshannon.\nI laghi contengono un numero impressionante di isole, nonch\u00e9 di penisole chiamate comunque \"islands\" per la loro forma arrotondata collegata alla terraferma da un lembo sottile. Tra le pi\u00f9 famose del Lower Lough sono Boa Island (celebre per alcune sculture), Cleenishmeen Island, Crevinishaughy Island, Cruninish Island, Devenish Island, Ely Island, Horse Island, Inish Doney, Inish Fovar, Inish Lougher, Inish More, Inishmacsaint, Inishmakill, Lusty Beg Island, Lusty More Island, White Island.\nQuelle nell'Upper Lough pi\u00f9 conosciute sono Bleanish Island, Dernish Island, Inishcorkish, Inishcrevan, Inishfendra, Inishleague, Inishlught, Inishturk, Killygowan Island, Naan Island, Trannish.\nSull'isola di Cleenishmeen Island vi era il monastero di Cleenish Island (\"Cluane Inis\", in gaelico), fondato e diretto dall'abate \"Sinneill\", dove nel VI secolo si form\u00f2 il monaco San Colombano, futuro abate evangelizzatore d'Europa prima di entrare nel monastero di Bangor. In seguito il monastero di Cleenish venne ricostruito a Bellanaleck di cui rimangono i resti e la chiesa.\nStoria.\nIl 17 - 18 giugno 2013 si \u00e8 svolto il 39\u00ba summit del G8 nordirlandese (forum dei governi delle otto principali potenze: Stati Uniti, Giappone, Germania, Francia, Regno Unito, Italia, Canada e Russia) a Lough Erne, presso il \"Lough Erne Resort\", un hotel posto nella riva meridionale del lago Erne Inferiore (\"Lower Lough Erne\"). La prima sessione \u00e8 dedicata ai temi economici, compresa la lotta all'evasione fiscale. Cuore del meeting sar\u00e0 per\u00f2 la Siria. Il Papa Francesco scrive a Cameron. Atteso il faccia a faccia tra Obama e Putin e il primo incontro tra Letta e Obama.\nTurismo e cultura.\nIl Lough Erne \u00e8 una via di comunicazione fluviale molto suggestiva in Irlanda, rinomata per i suoi paesaggi gradevoli e tranquilli. Molto popolare \u00e8 anche la pesca nelle acque dei laghi e del fiume.\nGli \"Annali dell'Ulster\" furono scritti nel tardi XV secolo su Belle Isle.\nInteressante poi, \u00e8 da notare come le zone circostanti al lago soffrirono molto meglio la \"Great Famine\" di ogni altro posto irlandese: a causa delle tante isolette che costellano i due laghi, la peronospora della patata incontr\u00f2 troppe difficolt\u00e0 a superare l'ostacolo dell'acqua in confronto alle colline vaste delle \"midlands\". Il risultato fu che dalle isole furono prodotte un numero sorprendente di patate, soprattutto paragonando alla produzione orrenda del resto della nazione.\nAneddoti.\nLe isole complessive nei due laghi sono circa 365 in estate, ma in inverno diventano meno di 250 con l'aumento del livello dell'acqua."}
{"id": "777899", "revid": "1013865", "url": "https://it.wikipedia.org/wiki?curid=777899", "title": "Calcara (Malta)", "text": "Calcara o Kalkara\n (forma estesa in maltese \"Il-Kalkara\") \u00e8 una localit\u00e0 di Malta con una popolazione di 2.869 abitanti.\nIl nome deriva dal maltese, ed \u00e8 la traduzione di \"fornace\", essendo presente nel paese sin dai tempi dell'impero Romano una fornace di calce.\nFanno parte del consiglio locale di Calcara le seguenti zone: Bighi, Fort Ricasoli, Il-Wile\u0121, It-Turretta, Kalkara Creek, Ricasoli Point, Rinella Bay, San Pietru, Santa Liberata, Santu Rokku, Smart City, Ta' Tewma, Ta' Wied G\u0127ammieq, Tar-Ramel, Wied Rinella. A Villa Birghi ha sede Heritage Malta.\nIl patrono di Calcara \u00e8 San Giuseppe, festeggiato la seconda domenica di luglio.\nLa localit\u00e0 ospita la sede della \"Malta Film Commission\" ed i \"Malta Film Studios\"."}
{"id": "777900", "revid": "253269", "url": "https://it.wikipedia.org/wiki?curid=777900", "title": "George Bancroft (attore)", "text": "Biografia.\nCresciuto a Filadelfia, si iscrisse all'Accademia Navale di Annapolis e serv\u00ec sotto l'ammiraglio George Dewey durante la Guerra ispano-americana. Mentre era ancora sotto le armi organizz\u00f2 spettacoli di intrattenimento per i propri commilitoni e una volta abbandonata la carriera militare si dedic\u00f2 alla sua grande passione, il teatro, prima lavorando nei nickelodeon e poi iniziando a recitare nei circuiti del vaudeville.\nAll'inizio degli anni venti approd\u00f2 come attore a Broadway e apparve in numerose pi\u00e8ce come \"Paid in Full\", \"The Trail of the Lonesome Pine\" e \"Sun-Up\". Dotato di un timbro di voce baritonale, fu impegnato anche nel musical partecipando a commedie come \"Papa's Boys\" e \"Cinders\".\nNel 1921 debutt\u00f2 al cinema in \"The Journey's End\" di Hugo Ballin, al quale seguirono molte apparizioni in film muti come \"Pony Express\" (1925) di James Cruze, fino alla consacrazione nel 1929 con la sua interpretazione in \"La mazzata\" di Josef von Sternberg, per la quale ottenne la candidatura agli Oscar nel 1930. In precedenza Bancroft era gi\u00e0 stato diretto da von Sternberg in altre pellicole come \"Le notti di Chicago\" (1927), \"La retata\" (1928) e \"I dannati dell'oceano\" (1928), nelle quali il grande regista gli aveva affidato parti di gangster buono e di sorridente villain.\nIl volto dai lineamenti irregolari e il fisico possente fecero di Bancroft il primo divo incontrastato del genere gangster movie, almeno fino alla prima met\u00e0 degli anni trenta, quando si affermarono nuovi interpreti come James Cagney, George Raft ed Edward G. Robinson.\nPassato a ruoli di caratterista, come in \"Angeli con la faccia sporca\" (1938), l'anno successivo Bancroft interpret\u00f2 il ruolo per il quale \u00e8 forse maggiormente ricordato, quello dello sceriffo Curly Wilcox, che scorta la diligenza nel celeberrimo \"Ombre rosse\" (1939) di John Ford.\nAllo scoppio della seconda guerra mondiale Bancroft decise di abbandonare le scene e di ritirarsi a vita privata per dirigere il proprio ranch."}
{"id": "777904", "revid": "702184", "url": "https://it.wikipedia.org/wiki?curid=777904", "title": "Luc Boltanski", "text": "Biografia.\nAllievo di Pierre Bourdieu, \u00e8 stato il principale artefice del rinnovamento delle scienze sociali francesi alla fine degli anni ottanta. I suoi saggi hanno avuto un'influenza di lungo periodo sull'economia politica (specialmente sull'economia delle convenzioni), sulla sociologia e sulla storia economica e sociale. I suoi lavori pi\u00f9 recenti riguardano l'aborto e l'articolazione fra strutturalismo e fenomenologia.\nNel corso degli anni Ottanta, Boltanski ha continuato ad esplorare empiricamente casi di ingiustizia e di discriminazione nei luoghi di lavoro. \nNel 1985 ha fondato il \"Groupe de Sociologie Politique et Morale\" all'\u00c9cole des Hautes \u00c9tudes en Sciences Sociales, presso la quale \u00e8 tuttora direttore di ricerca, con cui ha intrapreso un programma di ricerca di analisi sistematica dei nessi fra dimensione morale e dimensione politica della vita collettiva. Nella seconda met\u00e0 degli anni ottanta ha preso le distanze dagli assunti della cosiddetta sociologia critica, sviluppando semmai una \"sociologia della critica\" per \"prendere sul serio\" gli attori e le loro competenze. \u00c8 soprattutto nel corso di momenti di disputa e critica che le persone \"de-singolarizzano\" le proprie posizioni mostrando i punti di contatto fra il proprio caso e situazioni pi\u00f9 generali.\n\u00c8 direttore di ricerca presso la Scuola di studi superiori in scienze sociali di Parigi"}
{"id": "777905", "revid": "729019", "url": "https://it.wikipedia.org/wiki?curid=777905", "title": "Kirkop", "text": "Kirkop (forma estesa in maltese \"\u0126al Kirkop\"; in italiano, storico, anche \"Chircop\" o \"Casal Chircop\") \u00e8 un piccolo comune di Malta, situato a sud dell'aeroporto, con una popolazione di 2.183 persone.\nStoria.\nL'area di Kirkop \u00e8 stata abitata dal tempo preistorico, come testimonia il menhir simbolo del paese. Catacombe sono state trovate nei dintorni, ma la loro esplorazione \u00e8 stata per ora sospesa.\nNel 1969 l'antropologo Jeremy Boissevain pubblic\u00f2 una ricerca sul tessuto sociale del villaggio nel suo libro \"Hal Farrug: a village in Malta\". Boissevain sostiene la discendenza diretta degli abitanti di Kirkop dai fenici (smentita dalle successive ricerche genetiche).\nIl villaggio \u00e8 stato fondato prima dell'XI secolo. Il suo nome deriva da una famiglia che possedeva terreni nella zona. Il nome originale del villaggio era \"Casal Prokopju\", come registrato dai registri della milizia maltese esistente prima del dominio dei Cavalieri di Malta. Attraverso le generazioni, il nome originale si \u00e8 modificato in Kirkop.\nKirkop faceva parte di una comunit\u00e0 pi\u00f9 ampia, afferente alla parrocchia di Bir Miftu\u0127 (Gudja), dal Medioevo fino al primo Novecento. Il 29 maggio 1592, \u00e8 stata elevata a parrocchia.\nMonumenti e luoghi d'interesse.\nTra gli edifici e le strutture degne di interesse troviamo: la Chiesa dell'Annunciazione, la Chiesa parrocchiale di San Leonardo, la Cappella di San Nicola al cimitero, la colonna della Croce (\"Is-Salib tad-Dejma\") e una serie di nicchie sparse in tutto il villaggio.\nSociet\u00e0.\nEvoluzione demografica.\nIl villaggio aveva una popolazione di 2.260 persone nel marzo 2011. Al marzo 2014 il numero \u00e8 diminuito leggermente, attestandosi a 2.191 persone.\nCultura.\nMusica.\nIl paese dispone di due bande musicali: il St. Leonard Band Club (\"L-G\u0127aqda Mu\u017cikali San Leonardu\") e il St. Joseph Band Club (\"L-G\u0127aqda Mu\u017cikali San \u0120u\u017cepp\"), i cui luoghi di ritrovo vengono utilizzati come luoghi di svago da parte di residenti e visitatori.\nEconomia.\nKirkop \u00e8 sede degli impianti dell'azienda STMicroelectronics, la cui produzione consiste in quasi il 60% delle esportazioni dell'arcipelago.\nAmministrazione.\nGemellaggi.\nIl villaggio \u00e8 gemellato con Rousset in Francia.\nSport.\nLa squadra di calcio del villaggio \u00e8 il Kirkop United Football Club."}
{"id": "777908", "revid": "599013", "url": "https://it.wikipedia.org/wiki?curid=777908", "title": "Catolicon", "text": " \nIl catolicon \u00e8 un antico preparato farmaceutico in polvere (un elettuario) con azione di tipo lassativo.\nIl preparato \u00e8 composto principalmente da polpa e foglie di cassia, radice di rabarbaro e polpa di tamarindo, cui si aggiungono liquirizia, semi di viole.\nQuesti primi ingredienti venivano incorporati con uno sciroppo ricavato dalle radici di polipodio, dalla liquirizia e cicoria, dalle foglie di agrimonia e scolopendrio, cui era possibile aggiungere semi di finocchio.\nIl preparato, ritenuto un purgante universale degli umori\n(\"lectuarium catolicon medicina est nobilis, universalis et secura, purgat omnes humores, potest dari omnibus hominibus et sanis constipatis et mulieribus pregnantibus\"),\naveva l'aspetto di una pasta e, dal momento che risultava decisamente pi\u00f9 efficace quando appena fatto, questa miscela non doveva essere preparata in grandi quantit\u00e0. \nLa somministrazione poteva avvenire sia per via orale, nella misura di \"mezza oncia fino alle due once\", che per via rettale, come clistere.\nStoria.\nConosciuto ed utilizzato gi\u00e0 nel 1600, questo preparato \u00e8 citato nella commedia \"\"Il Malato Immaginario\" di Moli\u00e8re: \"...ampio enteroclisma detersivo a base di camomilla, catolicon doppio, rabarbaro, miele rosato, e altro come da prescrizione...\"\" (Atto 1, Scena Prima)."}
{"id": "777909", "revid": "83114044", "url": "https://it.wikipedia.org/wiki?curid=777909", "title": "Ricorso gerarchico improprio", "text": "Il ricorso gerarchico improprio \u00e8 un ricorso amministrativo prodotto da chi vuole tutelare un proprio diritto o interesse legittimo, contro atti della pubblica amministrazione, presentato ad un organo della pubblica amministrazione che non ha alcun rapporto di tipo gerarchico con l'organo che ha prodotto l'atto verso il quale si vuole ricorrere.\nCaratteri.\nQuesto tipo di ricorso \u00e8 previsto nel caso in cui non esista alcun organo gerarchicamente sovraordinato a quello che ha emanato l'atto che si intende impugnare, e ci\u00f2 pu\u00f2 verificarsi:\nSembrerebbe logico ritenere che questo tipo di ricorso debba essere ammesso soltanto all'interno di una medesima Amministrazione, o per lo meno tra Amministrazioni legate da un qualche vincolo funzionale. Tuttavia, il non ha recepito quest'opinione, ritenendo invece legittima la possibilit\u00e0 di ricorsi che investano Amministrazioni totalmente diverse, prive di ogni collegamento funzionale; giustificando questa scelta con un obiettivo di \"garanzia\" del cittadino, da riconoscersi nella neutralit\u00e0 dell'Amministrazione adita. \nNei diversi casi l'organo a cui ricorrere \u00e8 determinato per legge.\nSi pu\u00f2 ricorrere contro un atto amministrativo se si ritiene che questo sia viziato, per motivi di legittimit\u00e0 o di merito."}
{"id": "777911", "revid": "1926649", "url": "https://it.wikipedia.org/wiki?curid=777911", "title": "Vitangelo Spadavecchia", "text": "Carriera.\nPortiere di Giovinazzo cresciuto nelle giovanili della Fidelis Andria esordisce in Serie B a 23 anni. Nell'annata precedente \u00e8 mandato in prestito alla , dove riesce a convincere il a riportarlo in Puglia, complice anche la convocazione nella Nazionale italiana Under-21. Secondo di Jean Fran\u00e7ois Gillet, viene ceduto in prestito al , in Serie B, come designato titolare. Nel Pescara viene allenato da tre tecnici: Davide Ballardini, Aldo Ammazzalorso e Luigi De Rosa. Nella sessione invernale del calciomercato del 2007 \u00e8 mandato in prestito al in cambio di Ciro Polito, senza mai esordire in Serie A.\nIn estate torna al Bari, dove passa un'altra stagione in panchina all'ombra di Gillet, alla fine saranno 3 le sue presenze in campionato.\nNell'estate 2008 passa in prestito al in Serie C1.\nIl 23 aprile 2009 conquista con il Sorrento la Coppa Italia Lega Pro in finale contro la Cremonese. Terminata la stagione con la squadra campana, rientra alla base del neopromosso in Serie A, venendo relegato fuori rosa, fino alla rescissione del contratto, avvenuta il 23 dicembre 2009 passando di seguito all'Andria BAT.\nCon l'Andria disputa due stagioni da titolare che portano la squadra al raggiungimento della salvezza e viene riconfermato per la stagione successiva.\nNell'estate 2015, dopo aver svolto la preparazione con l'Equipe Dilettanti, decide di tesserarsi con l'Atletico Mola, squadra che disputa il campionato di Eccellenza Pugliese.\nDurante la sessione di mercato invernale, il 3 dicembre 2015, viene ceduto in prestito con il diritto di riscatto al A.D.S Sporting Altamura (squadra che milita nel campionato di Eccellenza Pugliese) per un valore di mercato al momento del trasferimento di 100.000 \u20ac.\nCalcioscommesse.\nSpadavecchia \u00e8 stato condannato a 3 anni e 6 mesi di squalifica dalla giustizia sportiva per un illecito in Sorrento-Juve Stabia e la squalifica \u00e8 stata poi confermata anche dal Tnas il 16 aprile 2012.\nNel mese di agosto 2012 viene poi iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad alcune partite del Bari truccate in passato.\nIl 17 agosto i carabinieri interrogano per due ore Spadavecchia che era il secondo di Gillet in quel Bari-Treviso 0-1 dell'11 maggio 2008.\nIl 16 luglio 2013, il calciatore viene condannato in primo grado dalla Commissione Disciplinare Nazionale della FIGC a 6 mesi di squalifica in continuazione per omessa denuncia, pena confermata, poi, anche in appello, per un totale di 4 anni di squalifica."}
{"id": "777912", "revid": "1305772", "url": "https://it.wikipedia.org/wiki?curid=777912", "title": "Luqa", "text": "Luqa (forma estesa in maltese \"\u0126al Luqa\", che significa \"pioppo\", pronuncia \"Lu-a\"; in italiano, storico, anche \"Luca\" o \"Casal Luca\") \u00e8 un comune di Malta di 6.028 abitanti, situato nel sud est dell'isola.\nStoria.\nLuqa \u00e8 un villaggio storico del sud di Malta, ad alta densit\u00e0 di popolazione. \u00c8 stata istituita come parrocchia separata da quella di Gudja il 15 maggio 1634 con un decreto rilasciato da papa Urbano VIII.\nLa parrocchiale di Luqa \u00e8 dedicata a Sant'Andrea (\"Sant'Andrija\") e la festa popolare \u00e8 celebrata la prima domenica di luglio, mentre la festa liturgica \u00e8 il 30 novembre.\nNel 1592 il villaggio di Luqa fu colpito dalla peste bubbonica, che a quel tempo colp\u00ec tutta la popolazione di Malta e caus\u00f2 molte morti. Un segno di questo triste episodio \u00e8 il cimitero che si trova in \"Carmel Street, Alley 4\".\nUn'altra tragedia per Luqa fu l'epidemia del colera del 1850, dove 13 persone persero la vita. Un cimitero \u00e8 ancora presente in \"Valletta Road\" in ricordo di tale tragedia.\nIn \"Triq Pawlu Magri\" sorge la casa dove visse il pi\u00f9 famoso inventore e costruttore di orologi maltese, Michelangelo Sapiano (1825-1913), che si spos\u00f2 e visse a Luca per la gran parte della sua vita. Sapiano costru\u00ec numerosi orologi, fra cui quello del campanile della parrocchiale di Luca.\nDurante il ventesimo secolo, Luqa ha acquisito rilievo per via dell'apertura dell'aeroporto. La Royal Air Force ha stabilito una base aeronautica che pi\u00f9 tardi si \u00e8 evoluta in aeroporto civile. La RAF ha stabilito edifici militari e civili nella zona vicino all'aeroporto e ad \u0126al Farru\u0121.\nMolte vite sono state perse durante la seconda guerra mondiale a Luqa, e molti edifici distrutti a causa dei pesanti bombardamenti. Una tragedia ancora ricordata \u00e8 avvenuta il 9 aprile 1942 quando una bomba colp\u00ec un riparo di guerra e un pozzo e le persone all'interno del rifugio vi furono sepolte vive. Il Consiglio Locale ricorda ancora le persone che hanno perso la vita durante la seconda guerra mondiale con una cerimonia di posa di corone insieme con le altre organizzazioni e club locali.\nNel dopoguerra l'aeroporto di Luqa \u00e8 stato luogo di partenza dell'emigrazione maltese verso gli altri paesi del Commonwealth (Canada, Australia, Regno Unito). La RAF ha mantenuto la propria base a Luqa fino alla fine degli anni '70. Con la partenza di tutti i militari britannici nel 1979, l'aeroporto \u00e8 stato trasformato completamente in aeroporto civile dal governo maltese.\nEconomia.\nL'economia di Luqa \u00e8 trainata dalla presenza nel territorio comunale dell'Aeroporto Internazionale di Malta e di varie aziende dell'indotto (\"Skyparks Business Center\").\nAir Malta e Medavia hanno la propria sede presso l'aeroporto.\nAmministrazione.\nI cittadini di Luqa votano ogni tre anni per il rinnovo del consiglio locale, composto di sette membri, di cui uno fa da sindaco. Il sindaco attuale \u00e8 John Schembri."}
{"id": "777913", "revid": "438678", "url": "https://it.wikipedia.org/wiki?curid=777913", "title": "Guardami (film 1999)", "text": "Guardami \u00e8 un film di Davide Ferrario del 1999, liberamente ispirato alla vita di Moana Pozzi.\nTrama.\nNina \u00e8 una pornoattrice, intelligente, di famiglia benestante, indipendente e vuole lavorare senza l'aiuto di un manager. Ama lo svago, pratica sport, ha amicizie di ogni tipo, ama una donna, Cristiana, frequenta locali sia alternativi sia priv\u00e9. Sente la lontananza di suo padre, funzionario ONU nei teatri di guerra, ed \u00e8 molto attaccata alla madre, alla quale non nasconde il proprio lavoro, la cui spinta scaturisce da un bisogno parossistico di attenzione e contatto umano. Un giorno Nina scopre di avere un cancro, cos\u00ec deve allentare i suoi impegni di lavoro per potersi sottoporre alla chemioterapia. La malattia e l'eventualit\u00e0 della morte significano il declino, il ritorno nell'ombra della solitudine. Nina in ospedale fa amicizia con un insegnante anch'egli malato oncologico, Flavio, il quale si innamora di lei pur non capacitandosi del suo lavoro.\nProduzione.\nIl regista Ferrario include nel cast attori e registi del genere pornografico come Luca Damiano e Joe D'Amato. Quest'ultimo che avrebbe dovuto interpretare un regista mor\u00ec nel periodo delle riprese. Apparizione della giornalista e cantante Vladimir Luxuria nei panni di un'ammiccante disc jockey in un locale \"priv\u00e9\".\nAlcune scene sono state riprese durante la manifestazione \"MiSex\", con l'esibizione della protagonista ritenuta dal pubblico una porno attrice. Altre scene sono state girate nella citt\u00e0 vecchia di Mostar.\nNel film vi sono scene realistiche di atti sessuali.\nNel film il gruppo delle \"Officine Schwartz\" eseguono dal vivo il brano \"Acat\u00f9\".\nElisabetta Cavallotti dice che se avesse avuto un fidanzato, non avrebbe fatto il film. \"Non avrei potuto tornare da lui, dopo essere stata nuda tra corpi nudi di uomini e di donne, dopo aver preso in bocca piselli di estranei, avere avuto addosso chiss\u00e0 quante mani.\"\nDistribuzione.\nIl film \u00e8 stato presentato alla 56\u00aa Mostra internazionale d'arte cinematografica di Venezia.\nAccoglienza.\nIl film ha ricevuto 5,6/10 punti sul database di cinema IMDb (basato su 549 voti) e 2,35/5 punti sul portale MyMovies. Sul quotidiano La Repubblica viene recensito in maniera negativa da Natalia Aspesi, che commenta: \"A un certo punto dal porno si passa al patetico, dalle penetrazioni alla chemioterapia. Non si ansimava prima, non ci si commuove dopo.\" \nOpere derivate.\nDall'esperienza di preparazione e di lavorazione del film \u00e8 nato anche un libro intitolato \"Guardami - Storie dal porno\", che raccoglie scritti di Ferrario e fotografie di scena di Attilio Concari."}
{"id": "777917", "revid": "287204", "url": "https://it.wikipedia.org/wiki?curid=777917", "title": "Hamrun", "text": ""}
{"id": "777925", "revid": "92719", "url": "https://it.wikipedia.org/wiki?curid=777925", "title": "Atilax", "text": ""}
{"id": "777926", "revid": "6066", "url": "https://it.wikipedia.org/wiki?curid=777926", "title": "Gianfrancesco I Gonzaga", "text": ""}
{"id": "777928", "revid": "6066", "url": "https://it.wikipedia.org/wiki?curid=777928", "title": "Gian Francesco Gonzaga", "text": ""}
{"id": "777931", "revid": "599013", "url": "https://it.wikipedia.org/wiki?curid=777931", "title": "Grr", "text": ""}
{"id": "777938", "revid": "307923", "url": "https://it.wikipedia.org/wiki?curid=777938", "title": "Adolfo Lucarini", "text": "Come altri artisti coevi - quali Luigi Navone, Edoardo De Albertis ed Eugenio Baroni - Adolfo Lucarini non fu mai incline ad assoggettarsi al sistema e alle pressioni del periodo storico - il primo Novecento - in cui si trov\u00f2 ad operare.\nL'arte di Lucarini \u00e8 caratterizzata da arcaismo con sfumature \"deco\". Ha frequentato l'Accademia, formandosi nell'area del tardo Liberty genovese. I primi documenti ufficiali riguardanti lo scultore riguardano la mostra della Promotrice del 1917.\nDel periodo \u00e8 la \"Lucerna\" (Pieve Ligure, collezione privata), in cui sono presenti influssi del Baroni, che permarranno anche nel proseguimento del suo cammino artistico. Nel 1925 partecipa alla rassegna di Monza rafforzando la propensione per il \"deco\", non a scapito comunque di una robusta volumetria: del periodo sono conservate, presso il Museo d'arte contemporanea di Nervi, \"Testa femminile\" e \"Figura femminile\". La sintesi fra stilizzazione e \"deco\" viene raggiunta ne \"La terra\". Simili processi di stilizzazione si possono ravvisare nella Stele Cartagenova e nella Carenzi del Cimitero di Staglieno. Nella tomba Gregori \u00e8 presente sia una connatazione \"deco\" che il gusto del monumentalismo tipico dell'epoca. Il Lucarini, dal 1929, si sposta verso un'impostazione pi\u00f9 realistica del modellato, con \"La fatica\" e \"La piet\u00e0\" (mostra sindacale genovese 1929 e 1931). \"La maternit\u00e0\" del 1935 (Museo d'arte contemporanea di Nervi) sintetizza stilizzazione e solidit\u00e0 volumetrica di stile novecentesco. Nel secondo dopoguerra l'attivit\u00e0 del Lucarini si orienta sempre pi\u00f9 verso la pittura."}
{"id": "777939", "revid": "149485", "url": "https://it.wikipedia.org/wiki?curid=777939", "title": "Leonardo David", "text": "Era figlio di Davide, a sua volta sciatore alpino di alto livello.\nBiografia.\nStagioni 1977-1979.\nGrande promessa dello sci italiano della fine degli anni settanta, Leonardo David era da molti considerato il possibile antagonista del fuoriclasse svedese Ingemar Stenmark e l'erede sportivo di Gustav Th\u00f6ni. Ai Campionati italiani conquist\u00f2 la medaglia d'argento nella combinata e quella di bronzo nella discesa libera nel 1977; vinse quindi la Coppa Europa nel 1978.\nSpecialista delle gare tecniche, pur avendo disputato poche gare in Coppa del Mondo riusc\u00ec a farsi notare sin dall'inizio, ottenendo podi sia in slalom gigante (Schladming), sia in slalom speciale (Kranjska Gora e Jasn\u00e1). Il 7 febbraio 1979 vinse la sua unica gara, lo slalom di Oslo, davanti a Ingemar Stenmark e allo statunitense Phil Mahre. In carriera non prese parte n\u00e9 a rassegne olimpiche n\u00e9 iridate.\nL'incidente e la morte.\nIl 16 febbraio 1979, mentre stava disputando una prova di discesa libera a Cortina, David cadde battendo la testa sul ghiaccio. Subito sottoposto a visite mediche, avendo accusato disturbi di cefalea e vertigini, gli venne raccomandato di non disputare la seconda manche dello slalom speciale in programma l'indomani e di recarsi a Lecco per esami pi\u00f9 approfonditi di natura neurologica. Sebbene le indagini mediche avessero poi dato esito negativo, nei giorni seguenti Leonardo continu\u00f2 a sentirsi stordito e ad accusare disturbi vari: il compagno di squadra Paolo De Chiesa rifer\u00ec che egli non riusciva nemmeno ad allenarsi, poich\u00e9 le vibrazioni prodotte dagli sci sul ghiaccio gli facevano venire mal di testa.\nCiononostante lo sciatore valdostano si present\u00f2 al via della discesa libera pre-olimpica di Lake Placid del 3 marzo 1979: durante la prova, giunto nei pressi del traguardo, spigol\u00f2 e cadde, battendo nuovamente il capo sulla neve. Riuscito a rialzarsi, attravers\u00f2 il traguardo per poi crollare tra le braccia di Piero Gros. Subito ricoverato in ospedale, fu poi sottoposto a lunghe cure a Innsbruck, le quali tuttavia non sortirono alcun effetto apprezzabile: David visse in stato puramente vegetativo e comatoso i sei anni successivi, fino alla morte.\nSuccessivamente all'incidente seguirono polemiche circa l'opportunit\u00e0 di fargli disputare quella discesa libera; le contestazioni si fondavano sul fatto che David non fosse ancora pronto per affrontare la prova, vista la recente caduta dalla quale pareva non essersi ancora ripreso pienamente, episodio nei confronti del quale si ritenne che non venne prestata la dovuta attenzione. La vicenda ebbe anche strascichi giudiziari, senza che per\u00f2 risultasse possibile accertare alcuna responsabilit\u00e0 penale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "777941", "revid": "767487", "url": "https://it.wikipedia.org/wiki?curid=777941", "title": "The Lost Road and Other Writings", "text": "The Lost Road and Other Writings (\"La strada perduta ed altri scritti\") \u00e8 il quinto volume di \"The History of Middle-earth\" di J. R. R. Tolkien, edita da suo figlio Christopher, pubblicato in lingua inglese nel 1987, e ancora inedito in Italia.\nIl volume contiene i seguenti testi:\nLe Appendici recano brani sulle genealogie, sui nomi e sulla mappa del Silmarillion. Tutti i testi sono accompagnati da un commento e un apparato di note di Christopher Tolkien."}
{"id": "777949", "revid": "110157", "url": "https://it.wikipedia.org/wiki?curid=777949", "title": "Distretto di Tararua", "text": " \nIl distretto di Tararua \u00e8 un'autorit\u00e0 territoriale della Nuova Zelanda che si trova entro i confini delle regioni di Manawatu-Wanganui e di Wellington, nell'Isola del Nord. La sede del Consiglio distrettuale si trova nella citt\u00e0 di Dannevirke. Creato nel 1989 in seguito alla riorganizzazione delle autorit\u00e0 locali neozelandesi, prende il nome dalla catena montuosa che ne forma il confine occidentale.\nPopolazione.\nIl capoluogo del Distretto, Dannevirke, venne fondato da immigranti danesi, svedesi e norvegesi il 15 ottobre 1872. La citt\u00e0 ospita circa 6.000 abitanti, cio\u00e8 un terzo dell'intera popolazione del Distretto. Altri centri sono Eketahuna, Pahiatua, Woodville, Ormondville, Norsewood, Pongaroa, Herbertville, Akitio e Alfredton.\nBench\u00e9 la maggior parte del Distretto ricada entro i confini della regione di Manawatu-Wanganui, una piccola parte nella zona sud-occidentale ricade all'interno della regione di Wellington. Secondo l'ultimo censimento, in questo territorio risiedono solamente 12 abitanti.\nEconomia.\nQuando gli europei si insediarono qui, il territorio era una foresta pressoch\u00e9 ininterrotta, da cui venne il soprannome di \"40 mile bush\" (\"foresta di 40 miglia\"). Essa venne quasi completamente disboscata per far posto ai pascoli che ancor oggi costituiscono l'industria principale del Distretto, ma il soprannome rimase: la squadra locale di rugby, per esempio, si chiama \"Wairarapa-Bush\".\nOltre all'agricoltura, nel Distretto si trovano industrie tessili e alimentari."}
{"id": "777953", "revid": "26891", "url": "https://it.wikipedia.org/wiki?curid=777953", "title": "F9C Sparrowhawk", "text": ""}
{"id": "777955", "revid": "33689", "url": "https://it.wikipedia.org/wiki?curid=777955", "title": "Richard Garriott", "text": "Figura molto significativa del panorama videoludico e specialmente nella storia dei videogiochi di ruolo, originariamente si occupava di concepire e programmare i propri giochi; attualmente si occupa di diversi aspetti legati alla produzione e al design. \u00c8 stato un turista spaziale sulla ISS nel 2008, dove \u00e8 andato a bordo della Sojuz TMA-13.\nBiografia.\nNato a Cambridge, Inghilterra e cresciuto a League City, Texas, figlio di Owen K. Garriott, un astronauta dello Skylab e dello Spacelab. Alla scuola superiore di Clear Keek, cominci\u00f2 a interessarsi ai computer e cominci\u00f2 a studiare programmazione da autodidatta, creando dei giochi per computer amatoriali di ambientazione fantasy.\nQui prese anche il soprannome di Lord British (\"signore britannico\") dagli altri studenti, per via del suo accento inglese, cosa che in realt\u00e0 Garriott nega di avere; i suoi genitori erano statunitensi e tornarono negli USA quando lui aveva solo un paio di mesi. In seguito, la prima azienda che pubblic\u00f2 un suo gioco trov\u00f2 il soprannome pi\u00f9 d'impatto del suo nome vero, e fin\u00ec per inserire solo Lord British nei crediti.\nPrima ancora dell'affermarsi dei personal computer, Garriott lavorava su una telescrivente Teletype priva di schermo. Cre\u00f2 giochi di ruolo concettualmente simili al futuro \"Ultima\", chiamando le versioni in successione da \"D&amp;D1\" a \"D&amp;D28\" (D&amp;D \u00e8 la sigla del gioco di ruolo da tavolo \"Dungeons &amp; Dragons\"), ma erano privi di grafica e bisognava attendere una stampa di caratteri simbolici su carta a ogni movimento del proprio personaggio. Quando arriv\u00f2 l'Apple II, convert\u00ec il programma al nuovo personal computer e produsse il suo primo gioco a essere pubblicato, \"\" (1980 circa). L'ispirazione per la visuale in prima persona gli venne da un gioco di labirinto 3D per Apple II chiamato \"Escape\" (Muse Software, 1978). Confezionato in una busta di carta, \"Akalabeth\" vendette ben copie, che fruttarono dollari all'autore; in pratica un lavoro da doposcuola lo lanci\u00f2 nell'industria videoludica.\nGarriott guadagn\u00f2 da \"Akalabeth\" una somma pi\u00f9 che sufficiente per pagare e continuare i propri studi. In autunno entr\u00f2 all'Universit\u00e0 di Austin, unendosi anche alla squadra universitaria di scherma e pi\u00f9 tardi si un\u00ec alla Societ\u00e0 per l'anacronismo creativo.\nNei primi anni ottanta, Garriott cre\u00f2 la serie di videogiochi di ruolo \"Ultima\", che insieme al suo precursore \"Akalabeth\" ha praticamente lanciato il genere del gioco di ruolo per computer.\nProgrammati originariamente per macchine Apple II, furono pubblicati per la prima volta dalla California Pacific Computers, e venduti in borse di plastica ziploc agli acquirenti. La seconda parte fu pubblicata dalla Sierra On-Line. Gi\u00e0 dal terzo in poi, i giochi ebbero un cos\u00ec largo seguito che Garriott (insieme a suo fratello Robert, al padre e altri) fond\u00f2 la Origin Systems, la sua software house, per gestire da s\u00e9 la pubblicazione e distribuzione dei titoli, da questo punto in poi disponibili su molte piattaforme.\nOrigin divent\u00f2 in poco tempo una delle software house pi\u00f9 influenti sul mercato videoludico mondiale. Garriott vendette la Origin alla Electronic Arts nel settembre 1992. In larga parte, questo non produsse effetti reali sul team di sviluppo, che rest\u00f2 autosufficiente.\nNel 1997 Garriott rivoluzion\u00f2 nuovamente il mondo del videogioco di ruolo realizzando come produttore \"Ultima Online\", che canonizz\u00f2 il genere MMORPG, il multigiocatore di massa divenuto poi di enorme popolarit\u00e0.\nFin dall'inizio della sua carriera Garriott sognava un \"Ultima\" multigiocatore, ma prima della diffusione di massa di Internet i sistemi di connessione, usati ad esempio dai giochi MUD, apparivano troppo costosi e limitati per un prodotto che giustificasse l'investimento. Solo a met\u00e0 anni '90 Garriott e il suo collaboratore di vecchia data Starr Long decisero che i tempi erano maturi.\nLa Electronic Arts era scettica sulla novit\u00e0 e rifiut\u00f2 pi\u00f9 volte, finch\u00e9 Garriott e Long si impuntarono riuscendo a ottenere un budget per realizzare almeno un piccolo demo. Quando nel giro di una settimana persone si iscrissero al beta test, anche la EA cap\u00ec che \"Ultima Online\" rappresentava il futuro e divent\u00f2 un titolo di punta.\nNel 1999 e nel 2000, la EA fece annullare tutti i progetti in corso della Origin, inclusi \"Ultima Online 2\", \"Privateer Online\", e \"Harry Potter Online\". Nel bel mezzo di questi eventi, Garriott abbandon\u00f2 la compagnia che egli stesso aveva creato. \u00c8 rientrato nell'industria videoludica fondando nell'aprile 2000 la Destination Games insieme a suo fratello e a Starr Long (produttore di \"Ultima Online\").\nAl termine del patto di non-concorrenza con la EA un anno dopo, la Destination firma un accordo con la NCsoft, venendo poi completamente assorbita da quest'ultima. Diventa cos\u00ec il CEO di NCsoft alla sezione di Austin, e ricopre un ruolo di produttore e designer di nuovi MMORPG.\nUscir\u00e0 dalla NCsoft nel 2008; in seguito Garriot ha fatto causa alla NCsoft per 24 milioni di dollari, per averlo estromesso falsificandone le dimissioni.\nNel 2006 Garriott ha costruito una casa stregata/museo vicino alla sua abitazione, chiamata Britannia Manor ad Austin.\nGarriott \u00e8 entrato a far parte della Academy of Interactive Arts and Sciences' Hall of Fame nel 2006.\nNel 2009 Garriott ha fondato l'azienda videoludica Portalarium, che intorno al 2011 stava sviluppando un MMORPG che si credeva sarebbe stato il successore ideale di \"Ultima Online\". L'unico titolo di rilievo effettivamente realizzato dalla Portalarium \u00e8 \"\", uscito nel 2018.\nAstronautica.\nGarriott promuove progetti legati al volo spaziale privato, \u00e8 vicepresidente della Space Adventures e fa parte della commissione dell'Ansari X Prize.\nNel 2008, pagando 30 milioni di dollari all'Agenzia Spaziale Russa, \u00e8 entrato a far parte del ristretto \"club\" degli \"astronauti miliardari\" partecipando alla missione spaziale Sojuz TMA-13 lanciata il 12 ottobre e raggiungendo la Stazione Spaziale Internazionale due giorni dopo. La missione \u00e8 terminata il 24 ottobre successivo.\nIl suo interesse nello spazio risale a suo padre astronauta e alla sua comunit\u00e0 di origine, dove era comune essere figli di astronauti. Garriott racconta che all'et\u00e0 di 13 anni gli fu detto che non sarebbe diventato astronauta poich\u00e9 doveva portare gli occhiali; cos\u00ec sogn\u00f2 sempre di fondare la propria agenzia spaziale civile per poter andare nello spazio, una strada lunga e difficile per la quale dovette investire buona parte di quanto guadagnava nell'industria videoludica."}
{"id": "777956", "revid": "287204", "url": "https://it.wikipedia.org/wiki?curid=777956", "title": "Stu Ungar", "text": "Soprannominato \"The Kid\" ed anche \"Stuey\", era principalmente un giocatore di Texas hold 'em e Gin rummy, ed \u00e8 considerato il pi\u00f9 forte giocatore del mondo di sempre in entrambi giochi.\n\u00c8 stato l'unico giocatore ad aver vinto per tre volte il \"Main Event\" (cio\u00e8 l'evento principale) delle World Series of Poker, ricevendo per tre volte il titolo ufficioso di \"Campione del mondo\" riservato tradizionalmente al vincitore. Nel 2001 \u00e8 stato inserito nella Poker Hall of Fame.\nPrimi anni.\nStu Ungar nacque e crebbe nel Lower East Side di Manhattan (New York) da una famiglia ebraica, figlio di Isadore, detto \"Ido\" (1907\u20131967), e Faye Ungar (1916\u20131979). Suo padre era un usuraio che gestiva un bar-club nel quale si poteva anche giocare d'azzardo. Tali circostanze lo avvicinarono al gioco d'azzardo sin dalla giovane et\u00e0. A dispetto dei tentativi del padre di tenere il figlio alla larga dal gioco, Stu inizi\u00f2 ben presto a giocare tornei di gin rummy, facendosi \"un nome\" nel giro.\nNel 1968 Ido Ungar mor\u00ec per un attacco di cuore. In seguito alla morte del padre, con la madre resa inabile da una malattia, Ungar frequent\u00f2 la scena newyorkese del gioco d'azzardo fino all'et\u00e0 di diciotto anni, quando entr\u00f2 in rapporti amichevoli con Victor Romano, un presunto membro della cosca mafiosa dei Genovese. Romano, la cui memoria era talmente brillante da permettergli di imparare a memoria pronuncia e definizione di ogni parola presente su un dizionario (un'abilit\u00e0 affinata nel tempo trascorso in prigione), condivise con Ungar l'interesse per il calcolo delle probabilit\u00e0 nel gioco d'azzardo. I due strinsero rapporti cos\u00ec intimi che Romano divenne per il giovane una figura paterna.\nUngar era famigerato per le pesanti e continue critiche che rivolgeva ai suoi avversari. In ogni caso, la sua amicizia con Romano lo proteggeva dai giocatori che non accettavano di buon grado il suo modo di comportarsi al tavolo. Tra i molti aneddoti sul personaggio c'\u00e8 quello di un uomo che, dopo essere stato sonoramente sconfitto da Ungar, cerc\u00f2 di colpirlo in testa con una sedia. Qualche anno pi\u00f9 tardi Ungar racconter\u00e0 che, pochi giorni dopo l'episodio, quell'uomo fu trovato morto, ucciso a colpi di arma da fuoco.\nGin Rummy e passaggio al poker.\nNel 1963, all'et\u00e0 di 10 anni, vinse un torneo locale di gin rummy. In seguito alla morte del padre lasci\u00f2 la scuola per giocare a tempo pieno, al fine di aiutare la madre e la sorella, e cominci\u00f2 a vincere regolarmente vari tornei che gli fruttarono cifre superiori ai 10.000 dollari.\nSuccessivamente dovette lasciare New York a causa dei debiti accumulati nelle scommesse sulle corse. Si trasfer\u00ec a Miami e nel 1977 a Las Vegas, dove incontr\u00f2 Madeline, la sua futura moglie. La ragazza aveva gi\u00e0 un figlio, ed insieme ne avrebbero avuto un altro.\nUno dei motivi del passaggio al poker fu l'esclusione di Ungar dal giro del gin rummy a causa della sua fama di imbattibile. Dopo aver sconfitto vari giocatori professionisti tra cui Harry Stein (detto anche \"Yonkie\"), ritenuto allora il pi\u00f9 forte giocatore di gin rummy, Ungar mise fine alla \"carriera\" di Stein e nessuno volle pi\u00f9 giocare con lui, nonostante si offrisse di partire svantaggiato per rendere pi\u00f9 equo lo scontro. Era noto infatti per l'abitudine di lasciare che il suo avversario guardasse l'ultima carta sul tavolo, offrire sconti agli avversari sconfitti e di giocare ogni mano nella posizione del mazzante, tutte cose che avrebbero dovuto porlo in posizione di netto svantaggio, ma che non gli impedivano di riuscire comunque a prevalere. Un aneddoto ricorda che, durante una partita, pur essendo stato avvertito che il suo avversario truccava le carte, Ungar avrebbe risposto che lo sapeva e che avrebbe continuato lo stesso a giocare, sicuro che avrebbe vinto, come puntualmente avvenne..\nAll'epoca in cui Ungar si trasfer\u00ec a Las Vegas, il gin rummy era pi\u00f9 giocato in forma di torneo che non di scontro testa a testa. Ungar vinse e fin\u00ec nelle prime posizioni in cos\u00ec tanti tornei che molti casin\u00f2 gli chiesero di non giocare pi\u00f9, in quanto molti giocatori dicevano che non si sarebbero iscritti se Ungar fosse stato tra i partecipanti. Ungar raccont\u00f2 successivamente nella sua biografia che amava vedere i suoi avversari perdere lentamente il controllo durante la partita, leggere la loro disperazione negli occhi quando si rendevano conto dell'impossibilit\u00e0 di vincere.\nSebbene famoso come giocatore di poker, Stu Ungar si considerava migliore nel gin rummy a tal punto da affermare che nessuno lo avrebbe mai superato in questo gioco.\nWorld Series of Poker.\nUngar si iscrisse alle World Series of Poker 1980. Vinse il Main Event sconfiggendo la leggenda del poker Doyle Brunson e diventando il pi\u00f9 giovane campione del mondo nella storia (record poi battuto nel 1989 da Phil Hellmuth). Ungar dimostrava un'et\u00e0 pi\u00f9 giovane dei suoi ventisette anni e per questo motivo fu soprannominato \"The Kid\" (in inglese: \"il ragazzino\"). L'anno successivo difese con successo il titolo, sconfiggendo Perry Green nel testa a testa finale.\nDurante le World Series of Poker 1992 Ungar si scontr\u00f2 con Mansour Matloubi (vincitore del torneo nel 1990) in un testa a testa di Texas hold 'em dal buy-in di 50.000 dollari. Dopo alcune mani uscirono le carte 3-3-7-K-Q. Matloubi bluff\u00f2 e and\u00f2 \"all-in\" per 32.000 chips. Stu fece rapidamente \"call\" senza avere alcun punto in mano, ma un 10 come carta alta, e contemporaneamente disse a Matloubi che le sue carte erano 4-5 o 5-6. Matloubi gir\u00f2 le proprie carte, che erano un 4 e un 5. Ungar vinse la partita.\nBlackjack.\nUngar affermava di essere in grado di contare tutte le carte presenti in un sabot di blackjack composto da sei mazzi di carte. Nel 1977 scommise 100.000 dollari con Bob Stupack, proprietario di un casin\u00f2 a Las Vegas, che sarebbe riuscito a contare tutte le carte di un sabot di blackjack composto da sei mazzi, indovinando le ultime tre carte. Ungar vinse la scommessa.\nLe sue presunte capacit\u00e0 mnemoniche e la sua abilit\u00e0 nel conteggio delle carte furono controverse e su di lui, ad un certo punto, grav\u00f2 il sospetto di essere un baro. Nel 1982, dopo essere stato accusato di imbroglio al tavolo del blackjack di un casin\u00f2 di Atlantic City, Stu Ungar fu inizialmente condannato dalla Commissione sul Gioco d'Azzardo del New Jersey, al pagamento di 500 dollari di multa. La cifra era insignificante per Ungar, ma obbligava il giocatore ad ammettere di avere barato. Nel caso specifico, il casin\u00f2 sosteneva che Ungar ponesse di nascosto delle fiche extra sulle sue giocate vincenti, per garantirsi una vincita maggiore. Ungar neg\u00f2 ogni addebito e port\u00f2 la causa in tribunale e la vinse, evitando la multa. Dovette, comunque, pagare circa 50.000 dollari in spese legali e di viaggio. La sua reputazione rimase intatta. Nella sua biografia Ungar affermer\u00e0 per\u00f2 che la stanchezza per i viaggi ed i dibattimenti fu tale da non permettergli di difendere, quell'anno, il titolo nelle WSOP.\nIl suo talento e la sua reputazione erano, in ogni caso, oramai tali da farlo escludere dal gioco nei casin\u00f2. Gli divenne impossibile giocare a blackjack sia a Las Vegas che in qualunque altro luogo degli Stati Uniti.\nIl divorzio e la droga.\nUngar e la moglie Madeline ebbero una figlia, Stefanie. Ungar inoltre adott\u00f2 legalmente Richie, il figlio di Madeline frutto del precedente matrimonio. Il suicidio di Richie, subito dopo il ballo scolastico di fine anno, distrusse i due genitori che divorziarono nel 1986.\nPer sua stessa ammissione, contenuta nel documentario \"One of a Kind: The Rise and Fall of Stu Ungar\" di Al Szymanski (2006) fu nel 1979, in seguito alla morte della madre, che inizi\u00f2 a fare uso di cocaina, situazione che si aggrav\u00f2 dopo la morte del figlioccio. Altre fonti nello stesso documentario, tra cui la moglie Madeline, sostengono che l'abbia fatto su consiglio di alcuni giocatori che sostenevano che la droga fosse utile per tenersi lucidi e svegli durante le lunghissime sessioni di poker di un torneo.\nLa tossicodipendenza si fece con gli anni sempre pi\u00f9 grave, al punto che, durante il terzo giorno del Main Event delle World Series of Poker 1990 (la cui partecipazione era stata finanziato dall'amico e giocatore professionista di poker Billy Baxter) fu trovato privo di sensi sul pavimento della sua stanza di albergo a causa di un'overdose. I gettoni accumulati nei due giorni precedenti gli permisero comunque di classificarsi al 9\u00ba posto, incassando 20.500 dollari.\nMolte volte nella vita di Ungar si verific\u00f2 la serie di eventi che lo vedeva in un primo tempo vincere forti somme al tavolo da poker, e successivamente perdere tutto in droghe e scommesse su sport e corse di cavalli. Ungar sperper\u00f2 tutte le proprie vincite in cocaina e scommesse, passando pi\u00f9 volte dallo status di milionario alla bancarotta.\nLa tossicodipendenza lo debilit\u00f2 talmente dal punto di vista fisico che molti suoi amici e colleghi affermarono - in un reportage della ESPN su di lui - che non sarebbe vissuto abbastanza da vedere il suo quarantesimo compleanno. Si sbagliarono, ma non di molto. Nello stesso reportage un suo amico disse che l'unica cosa che teneva Ungar in vita fosse la determinazione di voler vedere crescere la figlia Stefanie.\nMolti amici lo incoraggiarono ad entrare in un programma di riabilitazione, ma lui rifiut\u00f2, sostenendo che svariate persone di sua conoscenza gli avevano detto che ottenere le droghe era pi\u00f9 facile in riabilitazione che non per strada.\nIl ritorno di \"The kid\".\nNel 1997 Ungar era nuovamente indebitato, ma ancora una volta fu aiutato dal suo amico Billy Baxter, che gli prest\u00f2 i 10.000 dollari necessari per pagare il buy-in al Main Event delle World Series of Poker 1997. Su di lui erano palesi i danni fisici dovuti agli anni di dipendenza, ma le sue abilit\u00e0 erano rimaste invariate. Durante il torneo Stu tenne una foto della figlia Stefanie nel portafoglio, e la chiam\u00f2 regolarmente per aggiornarla sui suoi risultati.\nGioc\u00f2 l'ultima mano del torneo contro John Strzemp, un imprenditore di Las Vegas. Dopo il flop Strzemp punt\u00f2 molto forte, Ungar decise di controrilanciare andando all-in e Strzemp chiam\u00f2 la puntata. Ungar aveva , Strzemp . Le carte girate dal mazziere erano favorevoli a Strzemp: . Il turn fu ed il river , che consentirono a Stu Ungar di chiudere la scala.\nUngar vinse il torneo e si laure\u00f2 primo giocatore della storia capace di vincere tre diverse edizioni delle WSOP (John Moss, anche lui tre volte campione, vinse le sue prime WSOP per votazione). Dopo la vittoria mostr\u00f2 la foto della figlia alle telecamere, dedicandole la vittoria. Lui e Baxter divisero in parti uguali la vincita di 1 milione di dollari. Dopo questo successo, Ungar fu soprannominato \"\"The Comeback Kid\" (\"Il ragazzino ritornato\"\") per il lungo periodo (sedici anni) intercorso tra la vittoria del 1981 e quella del 1997.\nDurante il torneo Ungar indossava un paio di occhialini rotondi con le lenti di colore blu cobalto che, secondo il suo co-biografo Peter Alson, avrebbero dovuto nascondere il collasso delle narici a causa dell'abuso di cocaina. Ungar avrebbe effettuato in precedenza anche una rinoplastica per ridurre l'entit\u00e0 dei danni, ma l'utilizzo continuo di cocaina avrebbe causato il definitivo collasso delle narici.\nGli ultimi anni.\nUngar spese tutto il suo premio in denaro alle WSOP 1997 in pochi mesi, principalmente a causa di droghe e scommesse. Tent\u00f2 pi\u00f9 di una volta di disintossicarsi, spinto dalle implorazioni della figlia Stefanie, ma ogni volta riusciva a smettere solo per poche settimane.\nPrima delle World Series of Poker 1998, Baxter si offr\u00ec nuovamente di finanziare la tassa di iscrizione, ma dieci minuti prima dell'inizio del torneo Ungar gli rispose di essere troppo stanco e di non sentirsi in grado di giocare. Ungar avrebbe rivelato che, a causa dell'abuso di droga nelle settimane precedenti il torneo, sentiva che l'imbarazzo di non presentarsi era inferiore a quello di mostrarsi in cattive condizioni.\nNelle settimane successive, Ungar scomparve. Viveva in vari hotel di Las Vegas, e di rado lasciava la propria stanza. Fu anche visto mendicare intorno ad alcune sale da poker. Diceva che i soldi gli sarebbero serviti a tornare al tavolo da gioco, ma in realt\u00e0 li avrebbe usati per comprare del crack, che avrebbe cominciato ad usare al posto della cocaina, in quanto le sue narici erano talmente danneggiate da non permettergli pi\u00f9 di sniffare. Molti suoi amici si rifiutarono di prestargli soldi finch\u00e9 non si fosse liberato dalla schiavit\u00f9 della droga. In quel periodo Ungar fu anche arrestato per possesso di stupefacenti.\nLa morte.\nUngar fu trovato morto nella sua stanza all'Oasis Motel di Las Vegas. Aveva con s\u00e9 800 dollari, tutto ci\u00f2 che rimaneva di un prestito concessogli una settimana prima da Billy Baxter per tornare ai tavoli da poker. Ungar perse molti di quei soldi in una partita con posta in gioco molto alta al casin\u00f2 Bellagio, ma si alz\u00f2 dal tavolo con pi\u00f9 degli 800 dollari ritrovati nella stanza. Non si sa con precisione cosa fece con i soldi rimanenti.\nL'autopsia rinvenne tracce di stupefacenti nel sangue, ma non tali da poter essere considerate la causa diretta del decesso. Il medico legale concluse che la causa della morte fosse da attribuire ai danni causati al cuore dagli anni di abuso.\nNonostante le vincite milionarie, Ungar mor\u00ec senza lasciare beni a suo nome. Il suo amico Bob Stupak organizz\u00f2 una colletta per pagare le spese del funerale.\nL'eredit\u00e0 come giocatore.\nUngar \u00e8 considerato da molti giocatori il pi\u00f9 grande talento di sempre. Nella sua carriera vinse almeno 30 milioni di dollari, e con John Moss \u00e8 l'unico pokerista ad aver vinto tre volte il Main Event delle World Series of Poker.\nLa sua vittoria al Main Event delle World Series of Poker 1997 \u00e8 considerata particolarmente notevole, poich\u00e9 ottenuta dopo sedici anni di abuso di droghe. Alle WSOP Ungar vinse complessivamente cinque braccialetti e incass\u00f2 pi\u00f9 di due milioni di dollari.\nVinse tre edizioni dell'\"Amarillo Slims Super Bowl of Poker\" (all'epoca considerato il secondo torneo al mondo per importanza) nel 1983, 1988 e 1989. Vinse anche dieci tornei di Texas hold 'em dal buy-in pari o superiore a 5.000 dollari.\nMaltrattava spesso i croupier, soprattutto quando stava perdendo. Ma elargiva loro comunque generose mance, indipendentemente se stesse vincendo o meno. Molti suoi colleghi concordano nell'affermare che Ungar avrebbe potuto vincere molto di pi\u00f9 se avesse utilizzato \"l'arte dello spingere\", ovvero avesse rallentato il gioco contro gli avversari nettamente inferiori, dandogli l'illusione di poterlo battere, in modo da fargli scommettere pi\u00f9 soldi. Invece, lui giocava senza piet\u00e0, cercando di sconfiggere i propri avversari nel peggior modo possibile.\nStu Ungar fu inserito nel Poker Hall of Fame nel 2001. Sulla sua vita \u00e8 stato realizzato nel 2003 un film intitolato \"\", diretto da A.W. Vidmer. Nella pellicola, Stu Ungar \u00e8 interpretato da Michael Imperioli, successivamente interprete del telefilm \"I Soprano\".\nIn suo onore la figlia Stefanie ha pronunciato le parole \u00abShuffle up and deal\u00bb (\u00abMescolate e distribuite\u00bb, cio\u00e8 la frase che d\u00e0 inizio ad un torneo di poker) al Main Event delle World Series of Poker 2005.\nAneddotica.\nI suoi amici ricordano come Ungar, quando aveva soldi, fosse una persona generosa. La sua volont\u00e0 di aiutare gli amici era risaputa e vari episodi, da loro raccontati, la testimonierebbero.\nUna volta, durante una grande serie di vittorie, sped\u00ec al suo vecchio amico e compagno di scommesse Michael \"Baseball Mike\" Salem una somma sufficiente a pagare diversi mesi del mutuo sulla casa. Salem non chiese mai quei soldi ad Ungar: gli aveva solo accennato di avere recentemente perso una grossa cifra.\nIl suo avvocato raccont\u00f2 che un giorno Ungar gli chiese come se la passasse, e questi gli rispose di avere delle piccole difficolt\u00e0 finanziarie. Ungar prese 10.000 dollari dalla tasca e glieli diede, dicendogli: \u00abPrendili e ridammeli quando puoi. E se non puoi ridarmeli va bene lo stesso\u00bb.\nAnche l'amicizia tra Ungar e Mike Sexton ebbe origine da un atto di generosit\u00e0 del campione newyorkese. Ungar stava giocando e si fece sostituire da Sexton in una mano per andare in bagno (la cosa sarebbe in effetti stata irregolare, ma per i pi\u00f9 grandi professionisti si faceva un'eccezione). Sexton incastr\u00f2 una scala, ma comunque gioc\u00f2 in maniera non aggressiva. Ungar torn\u00f2 dal bagno a met\u00e0 della mano e fu sorpreso dal vedere che i suoi soldi erano nel mezzo di un piatto molto consistente. Sorprendentemente incoraggi\u00f2 Sexton ad essere pi\u00f9 aggressivo, e l'amico concluse la mano vincendo il piatto. Ungar prest\u00f2 1.500 dollari a Sexton per giocare ad un altro tavolo e il suo amico vinse 4.000 dollari, che divise con Ungar.\nAnche la leggenda del poker Doyle Brunson ha un episodio da raccontare riguardo alla generosit\u00e0 di Ungar, persino nei confronti degli sconosciuti. I due campioni stavano passeggiando per Las Vegas, quando un uomo li ferm\u00f2, chiedendo a Stu dei soldi. Ungar gli diede una banconota da 100 dollari. Brunson gli chiese chi fosse quell'uomo, e Ungar rispose: \"Se lo avessi saputo gliene avrei dati duecento\".\nOffriva costantemente pranzi e cene ai suoi amici, anche se le sue abitudini in fatto di alimentazione erano piuttosto singolari. Ungar vedeva il nutrirsi come qualcosa che andava fatto in fretta, perch\u00e9 di fatto il tempo per mangiare era sottratto al gioco, e i suoi amici dicevano che mangiava come un animale selvaggio. Era solito telefonare in anticipo ai ristoranti affinch\u00e9 tutti i piatti (per lui ed i suoi ospiti) fossero gi\u00e0 in tavola al suo arrivo. Sexton rimarc\u00f2 che, considerato che Ungar pagava sempre per tutti, indipendentemente dal costo del pasto, non era possibile discutere il suo metodo. Stu entrava di corsa nel ristorante, divorava il cibo il pi\u00f9 velocemente possibile, lasciava i soldi per pagare pi\u00f9 una generosa mancia sul tavolo ed era pronto ad andare via, anche se i suoi ospiti erano ancora agli aperitivi o agli antipasti.\nMa la sua generosit\u00e0 per gli amici non si limitava a pranzi e cene: Ungar in una occasione vinse circa 1,5 milioni di dollari scommettendo ai cavalli ed organizz\u00f2 una festa per i suoi amici in uno strip club. La serata vide Ungar ed i suoi amici divertirsi in una sala VIP con numerose ragazze e parecchie bottiglie di champagne Crystal. Sexton valut\u00f2 che il costo della serata potesse aggirarsi intorno agli 8.800 dollari, che Ungar pag\u00f2, senza chiedere mai a nessuno dei partecipanti di contribuire in alcun modo."}
{"id": "777957", "revid": "1632387", "url": "https://it.wikipedia.org/wiki?curid=777957", "title": "Det Gamle Riket", "text": "Det Gamle Riket \u00e8 il secondo demo del gruppo viking metal norvegese Windir datato 1995.La ristampa del demo contiene la bonus track \"Krystallnatt\"."}
{"id": "777960", "revid": "74801", "url": "https://it.wikipedia.org/wiki?curid=777960", "title": "Jordan Monroe", "text": "\u00c8 stata scelta come Playmate del mese per il numero di ottobre 2006 della rivista \"Playboy\". Jordan studia attualmente presso l'Universit\u00e0 Nebraska-Lincoln."}
{"id": "777962", "revid": "1632387", "url": "https://it.wikipedia.org/wiki?curid=777962", "title": "S\u00f3knardalr", "text": "S\u00f3knardalr \u00e8 l'album di debutto della viking metal band norvegese Windir del 1997. \n\"S\u00f3knardalr\" \u00e8 l'antico nome norvegese della citt\u00e0 natale di Valfar, Sogndal\nValfar scrisse i testi e compose le parti strumentali di tutte le tracce dell'album."}
{"id": "777963", "revid": "287204", "url": "https://it.wikipedia.org/wiki?curid=777963", "title": "Soknardalr", "text": ""}
{"id": "777964", "revid": "1437722", "url": "https://it.wikipedia.org/wiki?curid=777964", "title": "Il mio nome \u00e8 Pino Daniele e vivo qui", "text": "Il mio nome \u00e8 Pino Daniele e vivo qui \u00e8 un album discografico del 2007, inciso da Pino Daniele.\nIl disco.\nIl cantante partenopeo si avvale come per il precedente lavoro \"Passi d'Autore\" della collaborazione del Peter Erskine Trio (composto da Erskine alla batteria, Dave Carpenter al basso e Bob Sheppard al sax). Sono presenti anche il bassista brasiliano Alfredo Paix\u00e3o, interprete e coautore del duetto \"Mardi Gras\", e Giorgia, che canta con Daniele in \"Il giorno e la notte\" e \"Vento di passione\". Entrambi gli artisti avevano precedentemente collaborato, in occasioni diverse, con Pino Daniele; un altro ritorno \u00e8 quello di Tony Esposito alle percussioni. Completano la formazione Gianluca Podio al piano, Mariano Barba alla batteria (in \"Back home\" e \"Vento di passione\"), Corrado Ferrari alle tammorre.\nSuccesso.\n\"Il mio nome \u00e8 Pino Daniele e vivo qui\" fu il 31\u00ba disco pi\u00f9 venduto dell'anno, raggiungendo come picco nella classifica il 6\u00ba posto. Da questo album furono estratti i singoli \"Back home\", \"Vento di Passione\" e \"Rhum and Coca\"."}
{"id": "777966", "revid": "1442080", "url": "https://it.wikipedia.org/wiki?curid=777966", "title": "Bdeogale jacksoni", "text": "La mangusta di Jackson (Bdeogale jacksoni) \u00e8 l'ultimo tra i carnivori africani ad essere stato scoperto e probabilmente \u00e8 anche il pi\u00f9 raro, dal momento che \u00e8 conosciuta solamente a partire da poche osservazioni e da qualche esemplare da museo.\nCaratteristiche fisiche.\nLa mangusta di Jackson \u00e8 un parente stretto della mangusta dalla coda folta. Ha larghe orecchie arrotondate, del pelo giallo sul collo e sulla gola e una folta coda bianca. Tutti i 14 esemplari conservati nei musei provengono dal Kenya, ma non sappiamo assolutamente niente su quest'animale e sulla sua biologia.\nMisure di protezione.\nOltre ad incrementare la protezione di Matundu, una tra le pi\u00f9 grandi foreste di bassopiano dell'Africa orientale, gli scienziati hanno proposto di cominciare a studiare la genetica e l'ecologia di questa mangusta, per capire i bisogni dell'animale, allo scopo di proteggerlo meglio."}
{"id": "777967", "revid": "729019", "url": "https://it.wikipedia.org/wiki?curid=777967", "title": "Berliet VXB-170", "text": "Il Berliet VXB-170, blindato da trasporto truppe ruotato, \u00e8 derivato da una lunga tradizione della casa di produzione che \u00e8 stata tra le fornitrici di maggior peso di autocarri per l'esercito francese fin dal dopoguerra.\nAlla fine degli anni sessanta, essa ha costruito un prototipo di un veicolo blindato, chiamato BL-12, che era realizzato usando le componenti commerciali standard ovunque possibile per la parte meccanica. Il mezzo era discretamente riuscito, ma per motivi di tipo esterno alle capacit\u00e0 tecniche esso avrebbe avuto una prematura fine.\nTecnica.\nLo scafo del veicolo \u00e8 di acciaio saldato, spesso 7\u00a0mm. Il pilota ha un abitacolo al centro, con ampio campo visivo dato da 2 finestrini laterali e un da parabrezza frontale. Quando necessario queste superfici sono protette da piastre d'acciaio e vengono usati solo gli iposcopi.\nLo scomparto motore \u00e8 invece dietro, a destra, mentre il cambio ad esso collegato ha 6 marce avanti e 1 indietro, con un gruppo di rinvio a 2 velocit\u00e0. Esiste anche il servosterzo, per ridurre la fatica del pilota nelle manovre del pesante automezzo, che nonostante il ridotto spessore delle piastre, utile solo contro il fuoco delle armi portatili e non necessariamente anche a corta distanza, ha una massa tutt'altro che irrisoria.\nLa struttura della scocca prevede anche 3 grossi portelli per l'entrata e l'uscita, 1 per lato, e 1 dietro a sinistra. Essi sono integrati da alcuni portelli sul tetto, mentre non vi sono feritoie di tiro laterali. \nTutto questo serve essenzialmente per la decina di uomini trasportati nel comparto truppa, sito posteriormente al mezzo, cosa che esso ha, nell'ordine: comparto guida, motore, equipaggio, da prua a poppa, configurazione simile al VAB e all'OT-64, anche se qui il capocarro \u00e8 dietro il pilota e non a fianco.\nL'armamento, posto al centro del mezzo, \u00e8 costituito da una mitragliatrice da 7,62\u00a0mm con un piccolo scudo blindato. Se necessario, per\u00f2, possono essere installate armi pi\u00f9 potenti. \nLa famiglia VXB-170 \u00e8 stata originariamente concepita con 3 derivazioni possibili studiate in parallelo, 1 per la sicurezza interna, 1 per l'export e 1 per il combattimento. Quest'ultima ha la possibilit\u00e0 di ospitare anche torrette biposto con cannoni da 90\u00a0mm del tipo H-90, o sistemi con cannone-mortaio da 60\u00a0mm (tipica 'specialit\u00e0 francese), o altre combinazioni di armamenti.\nLa mobilit\u00e0 fuoristrada \u00e8 limitata dalla presenza di 4 ruote soltanto, ma il mezzo \u00e8 anfibio senza preparazione con il moto in acqua a 4\u00a0km/h dato dagli pneumatici scolpiti. Le sospensioni sono simili a quelle di un autocarro civile, con molle elicoidali e ammortizzatori idraulici coassiali. Opzionali pneumatici antiforo, sistemi di visione notturna, verricello etc., ma normalmente non vi \u00e8 protezione NBC.\nServizio.\nQuesti mezzi, entrati in servizio nel 1973, per quanto pesanti, sono stati usati essenzialmente per compiti antisommossa. La Gendarmeria francese ne ha avuti 155, con torretta armata di una mtg. da 7,62\u00a0mm e lanciagranate da 40\u00a0mm. Altri 12 esemplari sono andati al Gabon e altrettanti al Senegal.\nIl mezzo era assai riuscito, o almeno non vi erano motivi particolari di lamentela, ma ad un certo punto la Berliet venne comprata dalla Renault. Era il 1975, e la casa francese era gi\u00e0 in affare per la produzione in grande serie dei VAB. Bench\u00e9 questi fossero pi\u00f9 costosi dei Berliet, essi erano il veicolo su cui puntare, cos\u00ec venne deciso, come spesso accade in questi casi, di fermare la produzione del veicolo per evitare interferenze tra le vendite dei 2 mezzi, praticamente identici in prestazioni e pesi. Questo ha tolto ovviamente parte della capacit\u00e0 di copertura del mercato per i clienti meno danarosi (e pi\u00f9 contenti di avere un mezzo dalla meccanica unificata con quella degli autocarri), ma tant'\u00e8 stato deciso, cos\u00ec il Berliet si \u00e8 fermato a 179 mezzi contro oltre 5000 VAB.\nNotare, come curiosit\u00e0, che entrambi, sia pure con una leggera differenza di peso, hanno dimensioni praticamente uguali, sia la lunghezza, che la larghezza che l'altezza differiscono al massimo di qualche centimetro."}
{"id": "777968", "revid": "599013", "url": "https://it.wikipedia.org/wiki?curid=777968", "title": "GSM (disambigua)", "text": ""}
{"id": "777970", "revid": "834", "url": "https://it.wikipedia.org/wiki?curid=777970", "title": "Gsm", "text": ""}
{"id": "777979", "revid": "1013865", "url": "https://it.wikipedia.org/wiki?curid=777979", "title": "Marsa (Malta)", "text": "Marsa (in maltese Il-Marsa, dall'arabo \ufee3\ufeae\ufeb3\u0640\ufe8e , \"marsa\" che significa \"porto\") \u00e8 una citt\u00e0 nel sud di Malta con una popolazione di 5.389 abitanti. I patroni di Marsa sono Maria Regina e la Sacra Trinit\u00e0.\nA Marsa \u00e8 presente il \"Marsa Open Centre\" che \u00e8 equivalente ai CPT italiani."}
{"id": "777983", "revid": "125442710", "url": "https://it.wikipedia.org/wiki?curid=777983", "title": "Ten Thousand Fists", "text": "Ten Thousand Fists \u00e8 il terzo album in studio del gruppo musicale statunitense Disturbed, pubblicato il 20 settembre 2005.\nDescrizione.\nRegistrato ai Groovemaster Studios di Chicago, in Illinois, divenne il secondo album consecutivo ad aver debuttato alla prima posizione della Billboard 200, avendo venduto circa 239.000 copie la settimana della pubblicazione negli Stati Uniti. Successivamente, la RIAA certific\u00f2 che il disco aveva venduto 1.000.000 di copie, diventando cos\u00ec disco di platino. In Nuova Zelanda esso fu il secondo album del gruppo a debuttare alla numero uno in classifica.\n\"Ten Thousand Fists\" fu il primo album del gruppo con il nuovo bassista John Moyer, che rimpiazz\u00f2 Steve Kmak dopo il suo licenziamento nel 2003. Tuttavia, egli venne considerato un turnista durante le fasi di registrazione, per poi diventare un membro fisso nel corso del tour in supporto all'album. Fu inoltre l'ultimo lavoro con il produttore Johnny K, il quale collabor\u00f2 anche in \"The Sickness\" () e \"Believe\" (). Inoltre, per la prima volta, compare sulla copertina The Guy, la mascotte dei Disturbed, che appare anche nel videoclip del singolo \"Land of Confusion\".\n\"Ten Thousand Fists\", avendo venduto circa 1.900.000 copie negli Stati Uniti, \u00e8 il secondo album maggiormente venduto del gruppo, dietro solamente a \"The Sickness\", il disco di debutto, che ha venduto quasi 4.200.000 copie. L'album fu dedicato a Dimebag Darrell, che mor\u00ec l'anno precedente.\nPromozione.\nIl titolo dell'album fu reso noto tramite il loro sito web ufficiale il 16 giugno 2005. Pi\u00f9 tardi, lo stesso mese, venne svelata anche la lista tracce. La canzone \"Guarded\" fu trasmessa dalle stazioni radio nel tardo giugno come anteprima per promuovere l'album, come detto dal cantante David Draiman. Disse: \nIl primo singolo, \"Stricken\", fu pubblicato il 25 luglio. Il 19 agosto il videoclip di \"Stricken\", diretto da Nathan Cox, fu caricato sul sito della Warner Bros. Records. Il video musicale fu filmato in un ospedale abbandonato, nello stesso in cui furono girate delle scene del film del 1984 \"Nightmare - Dal profondo della notte\". All'inizio di agosto, il marketing virale venne usato per promuovere il disco. Una parte di software fu inviato per e-mail a certi destinatari, i quali lo passarono ad altri. Quando il numero di persone che avevano ricevuto il software fu di almeno 250.000 venne sbloccata la canzone \"Ten Thousand Fists\". Il terzo singolo, \"Land of Confusion\", (originalmente scritto dai Genesis), fu pubblicato ad ottobre del 2006, anticipato da un videoclip in stile cartone animato diretto da Todd McFarlane.\nTematiche.\nIl cantante del gruppo David Draiman disse di \"Ten Thousand Fists\": \nL'album include testi di soldati diretti all'inferno. Draiman disse che la canzone \"Guarded\" riguardasse lui stesso sorvegliarsi dalle altre persone. Aggiunse che essa \"riflette su come la scelta di questa vita forza certa gente a comportarsi in certo modo - si deve rimanere ad un certo livello di guardia\". La canzone \"Ten Thousand Fists\" \"significa forza, unit\u00e0, convinzione, potenza, e l'allegrezza che senti quando vieni a vedere uno dei nostri show. \u00c8 uno dei miei momenti preferiti e la gente sa che io ho un'affinit\u00e0 nel chiedere alle persone di alzare i loro pugni in aria, ed \u00e8 solo, \u00e8 allegrezza essere in grado di vedere dieci mila pugni alzati o pi\u00f9\".\nContenuti politici.\nSecondo ci\u00f2 che \u00e8 stato detto dai membri della band, sebbene \"Ten Thousand Fists\" non fosse stato scritto come un album politico, \u00e8 il loro disco con maggior temi politici. Il testo della title track furono pesantemente influenzati dalle emozioni e sensazioni di Draiman verso il presidente George W. Bush e molte canzoni includono temi di guerra/anti-guerra, come \"Deify\", il cui intro include un clip audio di un discorso di Bush che incita alla guerra, o il video di \"Land of Confusion\", che raffigura il grande business ed il capitalismo come un grosso nemico in stile nazista combattuto da un esercito guidato da The Guy, la mascotte della band.\nAccoglienza.\n\"Ten Thousand Fists\" ha ottenuto prevalentemente critiche positive. Ha ricevuto 59% di recensioni favorevoli sul sito Metacritic (su 7 recensioni). Il recensionista di AllMusic Johnny Loftus diede all'album una critica positiva; tuttavia, riguardo al suono, commenta \"\"Ten Thousand Fists\" inizia a suonare alla stessa maniera dopo un po'\". Anche quello di \"Village Voice\", Phil Freeman, scrisse una recensione positiva. \"New Musical Express\" gli diede un 1/10, descrivendolo come \"rabbia sfocata\" e \"non troverete nulla di pi\u00f9 spregevole quest'anno\". Per quanto riguarda le recensioni italiane, Metalitalia.com ha assegnato la piena sufficienza con un 6.5 ed invece Groovebox.it si \u00e8 spinto fino all'8.5."}
{"id": "777990", "revid": "1305772", "url": "https://it.wikipedia.org/wiki?curid=777990", "title": "Janine Habeck", "text": "Janine \u00e8 stata Playmate del mese (PMOM) nel febbraio 2004 e Playmate dell'anno per il 2005 nell'edizione tedesca della rivista Playboy. In seguito \u00e8 stata nominata Playmate per il mese di settembre 2006 nell'edizione americana della stessa rivista.\nNel novembre 2005 Janine Habeck \u00e8 stata insignita del titolo di \"Miss Centerfold\" dai lettori dell'edizione tedesca di Playboy, per celebrare il numero 400 della rivista.\nNel suo profilo sulla rivista si legge che sua madre \u00e8 italiana."}
{"id": "777991", "revid": "599013", "url": "https://it.wikipedia.org/wiki?curid=777991", "title": "Distretto di Horowhenua", "text": " \nIl distretto di Horowhenua \u00e8 un'autorit\u00e0 territoriale della Nuova Zelanda che si trova entro i confini della regione di Manawatu-Wanganui, sulla costa occidentale dell'Isola del Nord. La sede del Consiglio distrettuale si trova nella citt\u00e0 di Levin.\nAl contrario di quasi tutti gli altri distretti, quello di Horowhenua ha una sua forte identit\u00e0, nel senso che \u00e8 spesso considerato al pari di una vera e propria regione invece che come facente parte della regione di Manawatu-Wanganui.\nIl capoluogo, Levin, ha circa 19.000 abitanti (circa i due terzi dei residenti nell'intero Distretto); altri centri sono Foxton, Shannon e Tokomaru.\nEconomia.\nLa maggior parte del territorio anni fa era un'enorme zona umida, in cui si coltivava estensivamente il lino. Nel corso degli anni esso venne progressivamente drenato e convertito alla produzione agricola tradizionale, con un terreno che \u00e8 un misto di limo e torba. Con l'aiuto delle locali popolazioni M\u0101ori, comunque, alcune aree sono tornate al loro stato di zona umida, specialmente quelle intorno al lago Horowhenua.\nOggi l'economia del Distretto si basa sull'agricoltura, soprattutto sulla produzione e lavorazione del latte e della lana, ma vi sono anche industrie tessili e alimentari.\nPozzi artesiani.\nNel Distretto si trova una gran quantit\u00e0 di pozzi artesiani, soprattutto nella parte settentrionale vicino ad Opiki. Questi pozzi sono separati verticalmente da strati di materiale non permeabile, e hanno la particolarit\u00e0 di essere \"in pressione\": la pressione naturale cui sono sottoposti crea un getto che pu\u00f2 anche superare i 2 metri d'altezza. Queste falde si trovano ad una profondit\u00e0 variabile fra i 30 e i 60 metri."}
{"id": "777993", "revid": "104265", "url": "https://it.wikipedia.org/wiki?curid=777993", "title": "AgMES", "text": "AgMES \u00e8 l'acronimo di Agricultural Metadata Element Set. Agmes \u00e8 il metadata standard creato dalla FAO (\"Organizzazione per l'Alimentazione e l'Agricoltura delle Nazioni Unite \") per la descrizione ed il reperimento di risorse informative sull'agricoltura.\nLo standard offre un set di elementi del metadata che possono essere utilizzati per descrivere qualunque tipo di risorsa informativa nei seguenti campi: agricoltura, silvicoltura, pesca, sicurezza alimentare ed altri ambiti affini.\nEsistono numerosi schemi di metadata per descrivere altri tipi di risorse informative. La lista che segue contiene alcuni esempi:\nAgMES namespace \u00e8 stato pensato per includere estensioni specifiche del campo dell'agricoltura provenienti da altri metadata standards come Dublin Core, AGLS ecc. in modo da poter descrivere documenti DLIO (Documento inteso come oggetto informativo) come ad esempio pubblicazioni, articoli, libri, siti web, ecc. AgMES dovr\u00e0 essere usato insieme agli standard citati sopra.\nL'iniziativa AGMES si propone di ottenere interoperabilit\u00e0 tra risorse informative nell'ambito dell'agricoltura, offrendo la possibilit\u00e0 di scambiare e condividere le informazioni.\nDescrivere documenti usando lo standard AGMES significa esporre le loro pi\u00f9 importanti caratteristiche ed il loro contenuto in modo standardizzato affinch\u00e9 vengano riutilizzati facilmente in qualsiasi sistema informativo.\nPi\u00f9 istituzioni e organizzazioni nel settore agricolo usano AGMES per descrivere i loro DLIOs, pi\u00f9 facile sar\u00e0 scambiare i dati all'interno di sistemi informativi come, ad esempio, biblioteche digitali e altri database contenenti dati sull'agricoltura.\nUtilizzo di AGMES.\nIl metadata per descrivere documenti intesi come oggetti dell'informazione (DLIOs) pu\u00f2 essere creato e salvato in diversi formati:\nAgMES definisce gli elementi che servono per descrivere un DLIO e che possono essere usati insieme ad altri metadata standards come Dublin Core e Australian Government Locator Service. Una lista completa di elementi, \"refinements\" e schemi che compongono AGMES \u00e8 disponibile sul sito web di AGMES.\nCreare un profilo di applicazione.\nI profili di applicazione sono schemi che contengono elementi creati da uno o pi\u00f9 \"namespaces\", combinati da chi implementa l'applicazione e ottimizzati per particolari applicazioni locali.\nI profili di applicazione condividono le seguenti caratteristiche:\nModelli di profili di applicazione utilizzando AgMES.\nIl Profilo di Applicazione AGRIS \u00e8 uno standard creato specificatamente per migliorare la descrizione, lo scambio ed il conseguente reperimento di documenti intesi come oggetti dell'informazione (DLIOs). Si tratta di un formato basato su standard di metadati ben noti e comunemente accettati che permette di condividere le informazioni attraverso sistemi bibliografici dispersi.\nIl Profilo di Applicazione per gli Eventi \u00e8 uno standard creato per consentire ai membri della comunit\u00e0 agricola di essere informati sugli eventi in calendario e indirizzarli al Sito degli Eventi dove potranno trovare informazioni ulteriori. Le informazioni comunicate sono tuttavia solo minimamente interoperabili attraverso settori ed organizzazioni.\nLo Strumento AgMES per Creare Metadati.\nLo Strumento AgMES genera metadati compatibili con AgMES per le pagine Web ed altri documenti intesi come oggetti dell'informazione.\nUna volta soddisfatti del contenuto di ciascun elemento, si possono tagliare ed incollare i metadati generati nella sezione &lt;head&gt; del proprio file HTM(L).\nLo strumento permette anche di raccogliere da una pagina Web metadati esistenti per editarli ulteriormente.\nAgMES ed il Web semantico.\nUno dei vantaggi dello schema di metadati AgMES consiste nella possibilit\u00e0 di stabilire un collegamento tra elementi di metadati e vocabolari controllati.\nL'uso di vocabolari controllati fornisce all'indicizzatore (ed al programmatore di ricerca) un \u201cnoto\u201d set di opzioni su come il campo deve essere riempito. Spesso i valori possono provenire da un thesaurus specifico (ad esempio AGROVOC) o da schemi di classificazione (ad esempio lo schema di classificazione AGRIS/CARIS) ecc.\nGrazie alla possibilit\u00e0 di usare vocabolari controllati per elementi di metadati, all'utilizzatore vengono fornite informazioni estremamente precise.\nA questo proposito la FAO sta promuovendo l'iniziativa del Servizio di Ontologia Agricola (AOS) con l'obiettivo di esprimere pi\u00f9 semantica all'interno del thesaurus tradizionale AGROVOC e di costruire un Server di Concetto come una raccolta da cui sia sempre possibile estrarre KOS tradizionali."}
{"id": "778001", "revid": "767487", "url": "https://it.wikipedia.org/wiki?curid=778001", "title": "Lost Horizons (Luca Turilli)", "text": "Lost Horizons \u00e8 il primo e al momento unico album di Luca Turilli e del suo progetto \"Luca Turilli's Dreamquest\", pubblicato il 9 giugno 2006. In questa band Turilli riveste il ruolo di compositore, arrangiatore, tastierista e co-produttore e il genere proposto \u00e8 una combinazione di symphonic metal a tinte gotiche e pop elettronico.\nDa quest'album \u00e8 stato tratto il singolo \"Virus\"."}
{"id": "778005", "revid": "78273", "url": "https://it.wikipedia.org/wiki?curid=778005", "title": "Telecapodistria", "text": ""}
{"id": "778007", "revid": "1573940", "url": "https://it.wikipedia.org/wiki?curid=778007", "title": "Bdeogale", "text": "Bdeogale \u00e8 un genere di mammiferi della famiglia Herpestidae, originari delle foreste pluviali dell'Africa centrale e occidentale. Sono specie prevalentemente terricole e insettivore.\nTassonomia.\nIl genere comprende le seguenti specie:\nStato di conservazione.\nLa Lista rossa IUCN classifica \"Bdeogale jacksoni\" come vulnerabile e \"Bdeogale crassicauda\" come minacciata, a causa soprattutto della perdita e della frammentazione dell'habitat."}
{"id": "778009", "revid": "1632387", "url": "https://it.wikipedia.org/wiki?curid=778009", "title": "Songs of Darkness, Words of Light", "text": "Songs of Darkness, Words of Light \u00e8 l'ottavo LP in studio della Doom metal band inglese My Dying Bride. L'album vede il debutto della tastierista Sarah Stanton."}
{"id": "778012", "revid": "287204", "url": "https://it.wikipedia.org/wiki?curid=778012", "title": "Distretto di Kapiti Coast", "text": "Il distretto di Kapiti Coast \u00e8 un'autorit\u00e0 territoriale della Nuova Zelanda che si trova entro i confini della regione di Wellington, sulla costa occidentale dell'Isola del Nord. La sede del Consiglio distrettuale si trova nella citt\u00e0 di Paraparaumu.\nIl capoluogo, Paraparaumu, ospita circa met\u00e0 dell'intera popolazione del Distretto (22.000 abitanti su 45.000) e si trova circa 55 chilometri a nord di Wellington. Altri centri sono Paekakariki, Raumati, Waikanae, Otaki, Maungakotukutuku, Otaihanga e Peka Peka.\nIl nome del Distretto deriva da quello di Kapiti Island, un'isola che si trova alcuni chilometri al largo della costa."}
{"id": "778018", "revid": "1408685", "url": "https://it.wikipedia.org/wiki?curid=778018", "title": "Melleha", "text": "Mellieha o Mellie\u0127a (in maltese Il-Mellie\u0127a; in italiano storico anche \"Melleha\" o \"Casal Melleha\"), \u00e8 una cittadina di 7.549 abitanti situata nella parte pi\u00f9 a nord dell\u2019isola di Malta.\nLa baia sottostante il paese, detta \"Il-G\u0127adira\" o \"Mellieha Bay\", in italiano baia di Mellieha o baia di Melleha, \u00e8 una popolare localit\u00e0 turistica durante il periodo estivo, in quanto dotata di una delle maggiori spiagge dell'isola e l'unica ad aver l'acqua bassa per un centinaio di metri dalla riva.\nLe due chiese parrocchiali di questa localit\u00e0 sono dedicate a san Giuseppe e alla Nativit\u00e0 della Beata Vergine Maria.\nLe rovine e le tombe trovate documentano che l'area era popolata dal Neolitico fino al periodo dell'Impero Bizantino, per poi essere abbandonata dopo la conquista araba nell'870. Quando nel 1530 i Cavalieri Ospitalieri riconquistarono l'isola la citt\u00e0 venne ripopolata, dotata di varie fortificazioni e una chiesa, il \"Santuario della Nostra Signora di Melleha\".\nStoria.\nLa parte nord di Malta, sebbene abbia avuto insediamenti fin dalla preistoria, \u00e8 stata storicamente la meno difesa dalle incursioni che avvenivano via mare, proprio per la conformazione geografica della zona, dotata di un'ampia riparata baia ad est, di calette con facili approdi ad est ed a nord. Pertanto la zona fu per secoli poco popolata.\nFu solo nel XVII secolo che i Cavalieri di Malta edificarono strutture a carattere difensivo, quali fortini e torri, che consentirono una lenta ripopolazione e lo sviluppo delle attivit\u00e0 produttive legate alla salina (ora riserva per l'avifauna) nella zona a ridosso della baia, detta \"Il-G\u0127adira\", cio\u00e8 \"lo stagno\". Fu proprio nella baia di Melleha che nel 1798 Napoleone decise di approdare per iniziare l'invasione di Malta.\nLo sviluppo urbanistico del villaggio risale per\u00f2 solo al XIX secolo quando, in seguito all'inizio del protettorato britannico del 1840, l'intera zona ricominci\u00f2 a popolarsi.\nTurismo.\nNel corso del XX secolo l'area si \u00e8 dotata di numerose strutture ricettive, ristoranti, alberghi, soprattutto a carattere stagionale, per la forte attrattiva turistica della zona.\nLa cittadina, posta a monte, nel corso dei mesi estivi organizza numerose manifestazioni che ruotano intorno alle festivit\u00e0 correlate alle attivit\u00e0 del \"Santuario della Nostra Signora di Melleha\": sagre, feste patronali, spettacoli di fuochi d'artificio animano la zona nel periodo estivo, che hanno il loro apice nella festa della Madonna, l'8 settembre.\nMellieha Bay (Il-G\u0127adira).\nLa baia della cittadina ha avuto negli ultimi decenni del XX secolo un forte incremento del turismo, soprattutto interno, in quanto la spiaggia di Mellie\u0127a \u00e8 nota in tutta l'isola come il luogo deputato per i \"barbecue\" serali del fine settimana: questa usanza locale, a cui si sono facilmente accostati anche i turisti esteri, fa s\u00ec che la sera, lungo la spiaggia, si notino decine di fuochi e si spanda per tutta la prima parte della notte odore di grigliate e musica.\nAl di fuori del periodo deputato per le ferie la baia si svuota completamente, e il paese torna in possesso dei suoi abitanti.\nZona nord.\nLa parte pi\u00f9 a nord dell'areale di competenza di Melleha ospita il minuscolo abitato di \u010airkewwa, da cui ogni mezz'ora circa partono i traghetti per Gozo. Inoltre vi sono numerose piccole baie dotate di spiaggette riparate, tra cui \"Golden Bay\", una piccola spiaggia sabbiosa molto frequentata dai turisti.\nNella zona nord-ovest vi \u00e8 l'area nota come \"l-A\u0127rax Tal-Mellie\u0127a\" (\"i Selvaggi di Melleha\"), una zona occupata ed edificata semi-abusivamente dagli anni sessanta in poi, dove vi sono le belle calette con le spiagge di \"Armier Bay\" e \"Ramla Bay\", frequentate dal turismo balneare. Sono presenti inoltre le due principali torri di avvistamento del luogo, la \"Torre Bianca\", sulla punta nord-est, e la maestosa \"Torre Rossa\" sulla zona pi\u00f9 interna della \"Cresta di Marfa\", una cresta rocciosa di gariga che dal nord-ovest si diparte verso est. Quest'ultima torre, che prende il nome dal colore rosso sanguigno delle pareti esterne, risale al 1649 quando, col nome di \"Torre Sant'Agata\", i Cavalieri di Malta fecero di questo forte, armato di cannoni e riempito di soldati, il principale punto difensivo del nord dell'isola. Nella Seconda guerra mondiale venne usata come torre di segnalazione, ed attualmente \u00e8 sotto il controllo militare maltese.\nZona ovest.\nAd ovest di Melleha la piccola \"Anchor Bay\" venne utilizzata, nel 1979, per realizzare il set del film Popeye - Braccio di ferro di Robert Altman: qui venne costruito dal nulla il villaggio dei pescatori di Braccio di Ferro, un insieme di finte casette di legno colorate che non venne abbattuto al termine delle riprese. Ristrutturato e mantenuto nel corso degli anni, attualmente rappresenta una peculiare attrazione turistica.\nPoco a sud del Popeye Village, la Torre di Ghajn Znuber, che \u00e8 stata restaurata nel 2012, si affaccia sulla scogliera sottostante."}
{"id": "778019", "revid": "57342", "url": "https://it.wikipedia.org/wiki?curid=778019", "title": "Ciciotta", "text": ""}
{"id": "778020", "revid": "109843778", "url": "https://it.wikipedia.org/wiki?curid=778020", "title": "Momo (album)", "text": "Momo \u00e8 un album del cantautore italiano Angelo Branduardi, pubblicato nel 1986 come colonna sonora del film \"Momo\" di Johannes Schaaf, tratto dal romanzo omonimo.\nLe musiche sono curate dallo stesso Branduardi, i testi invece da Michael Ende e Luisa Zappa.\nI passaggi presenti in qualche brano traggono chiaramente ispirazione dalla famosa composizione \"La musica notturna delle strade di Madrid no.6\" di Boccherini, ripresa da Branduardi anche per il brano \"La tempesta\" dell'album \"Senza spina\"."}
{"id": "778021", "revid": "106456", "url": "https://it.wikipedia.org/wiki?curid=778021", "title": "Rubefacente", "text": "Rubefacente in erboristeria \u00e8 la definizione della propriet\u00e0 di un prodotto di determinare un richiamo di sangue negli strati pi\u00f9 superficiali della pelle (causandovi una piccola irritazione) ed alleggerendo cos\u00ec l'infiammazione agli strati sottostanti proprio grazie alla sottrazione di sangue. Rubefacente \u00e8 sinonimo di \"revulsivo\".\nIn medicina, si riferisce ad una congestione intensa e passeggera della cute.\nLa saliva della femmina della zanzara, ha una funzione anticoagulante e anestetizzante ma soprattutto svolge un effetto rubefacente. Iniettata in un capillare dell'ospite stimola un aumento del flusso sanguigno. Lo scopo biologico sarebbe quello di ridurre i tempi di svolgimento della suzione e permettere perci\u00f2 alla zanzara di completare il pasto prima che la vittima reagisca."}
{"id": "778022", "revid": "599013", "url": "https://it.wikipedia.org/wiki?curid=778022", "title": "Tmi", "text": ""}
{"id": "778024", "revid": "339392", "url": "https://it.wikipedia.org/wiki?curid=778024", "title": "Mellieha", "text": ""}
{"id": "778025", "revid": "599013", "url": "https://it.wikipedia.org/wiki?curid=778025", "title": "Tmj", "text": ""}
{"id": "778027", "revid": "1573940", "url": "https://it.wikipedia.org/wiki?curid=778027", "title": "Crossarchus alexandri", "text": "Il crossarco di Alexander (Crossarchus alexandri ) \u00e8 un mammifero carnivoro della famiglia degli Erpestidi.\nDescrizione.\nLungo 36-44 cm e pesante 1-2 kg, il crossarco di Alexander \u00e8 molto simile alla mangusta bruna o cusimanse (\"C. obscurus\") per molte caratteristiche (e per questo ritenuto a volte solo una sua sottospecie); \u00e8 molto specializzato con cranio di proporzioni diverse, ancora pi\u00f9 stretto e allungato che in \"C. obscurus\". Rispetto a questi ha anche dimensioni maggiori e la lunghezza condilo-basale del cranio \u00e8 maggiore di 79 mm; anche la coda \u00e8 proporzionalmente pi\u00f9 lunga, con pelo assai folto. Lungo la linea del dorso vi \u00e8 una cresta di peli, corti e fitti (probabilmente erettili), che dal collo arriva alla radice della coda. Il mantello bruno terra, assai pi\u00f9 chiaro che in \"C. obscurus\", ha sottopelo fitto e lunghi peli setolosi, ispidi, anulati di chiaro e scuro, che danno una brizzolatura color camoscio; il pelo \u00e8 quasi rasato sulla faccia. Le parti inferiori sono uniformemente scure. Gli arti sono bruno scuro, testa e gola grigio chiaro, guance, mento e bordo posteriore delle labbra superiori biancastri; spesso \u00e8 presente una macchia di pelo scuro intorno al naso. I giovani hanno sottopelo bruno, con lunghi peli argentati e ventre scuro lavato di rosso. La cresta su collo e dorso \u00e8 gi\u00e0 evidente.\nDistribuzione e habitat.\nLa specie \u00e8 endemica dell'Africa centrale, dove \u00e8 confinata alle foreste pluviali della Repubblica Democratica del Congo limitate a nord dal fiume Ubangi e a sud dal fiume Kasai; si incontra anche nell'Uganda occidentale. Una popolazione disgiunta vive sulle pendici del Monte Elgon (Uganda), ad altitudini comprese tra 1500 e 2900 metri. Forse vive anche nella Repubblica Centrafricana sud-occidentale.\nBiologia.\nLa biologia del crossarco di Alexander \u00e8 simile a quella di \"C. obscurus\"; cerca vermi e altri invertebrati \u00abgrufolando\u00bb tra la lettiera del suolo e sotto la corteccia degli alberi, ma mangia anche bacche, funghi, ecc."}
{"id": "778029", "revid": "122047226", "url": "https://it.wikipedia.org/wiki?curid=778029", "title": "Giovanni I di Napoli", "text": "Biografia.\nIl periodo del suo ducato \u00e8 narrato nel \"Chronicon ducum et principum Beneventi, Salerni, et Capuae et ducum Neapolis\", uno scritto redatto all'inizio del X secolo.\nDei primi anni del ducato di Giovanni, succeduto a Cesario II, non si sa molto e notizie pi\u00f9 precise si cominciano ad avere nel periodo storico che coincide con l'avvicinamento dei Longobardi che avevano prima conquistato citt\u00e0 come Sora, Aquino, Arce ed Arpino per minacciare da vicino il Ducato di Napoli, avendo nelle mire la citt\u00e0 di Cuma.\nNel 716, durante la pestilenza che colp\u00ec Napoli, Romualdo II di Benevento occup\u00f2 il castello di Cuma, provocando la reazione del Papa Gregorio II che gli ordin\u00f2 di rientrare sulle sue decisioni ed offrendogli in cambio adeguato compenso economico (70 libbre d'oro).\nDopo il rifiuto di Romualdo, Giovanni I fu spinto dal papa a muovere battaglia al rivale (717) e le sue armate furono benedette da un prete locale, Sergio, cui il duca promise il vescovato napoletano, alla morte del vescovo in carica, Lorenzo;\nLa battaglia, in cui rimasero uccisi circa 300 Longobardi incluso il gastaldo e altri 500 furono fatti prigionieri, fu vittoriosa e la citt\u00e0 di Cuma fu cos\u00ec riconquistata.\nNonostante l'aiuto economico e la benedizione all'impresa garantiti del papa, non sembra che Cuma fosse divenuta in quel momento feudo papale, nonostante le successive rivendicazioni."}
{"id": "778030", "revid": "6923", "url": "https://it.wikipedia.org/wiki?curid=778030", "title": "Attentato di Fiumicino del 1985", "text": "Lattentato di Fiumicino del 1985 fu un attacco terroristico perpetrato il 27 dicembre 1985 dal gruppo palestinese estremista facente capo ad Abu Nidal, che assalt\u00f2 l'aeroporto di Roma-Fiumicino; contemporaneamente venne colpito anche quello di Vienna; i due attacchi ebbero luogo con una differenza di pochi minuti l'uno dall'altro alle 9:15 circa. In totale i due attentati causarono 19 morti e 120 feriti: 13 morti e 76 feriti a Roma, tre morti e 44 feriti a Vienna; tre terroristi del commando che attacc\u00f2 l'aeroporto di Roma furono uccisi e uno, ferito, venne catturato, mentre nel commando che attacc\u00f2 l'aeroporto di Vienna si contarono un morto e due feriti presi prigionieri.\nStoria.\nL'attacco all'aeroporto di Fiumicino.\nL'azione terroristica fu perpetrata da uomini armati che, dopo aver gettato bombe a mano, aprirono il fuoco con raffiche di mitra sui passeggeri in coda per il check-in dei bagagli presso gli sportelli della compagnia aerea nazionale israeliana El Al e dell'americana TWA, scegliendo le loro vittime in modo indiscriminato. Nell'attacco all'aeroporto di Fiumicino furono uccise 13 persone (tra cui il diplomatico statunitense Wes Wessels e il generale Donato Miranda Acosta, addetto militare del Messico in Italia) e 76 furono ferite. I terroristi che parteciparono alla strage di Fiumicino furono in totale quattro: tre di essi furono uccisi dalle guardie della sicurezza aeroportuale nel corso dell'azione e uno, il capo del commando Mohammed Sharam, fu catturato vivo dalla Polizia.\nL'attacco all'aeroporto di Vienna.\nNell'attacco all'aeroporto di Vienna, con modalit\u00e0 simili a quello di Roma, caus\u00f2 tre vittime, un israeliano e due austriaci, tra i passeggeri, e 44 feriti. L'attacco coinvolse tre terroristi poi fuggiti su un'automobile rubata: uno di loro, Mongi Ben Aballah Saadaoui, venne ucciso durante l'inseguimento, gli altri due, Abdelaziz Merzaughi e Mongi Ben Ahmed Shaaouali, furono catturati alla fine dell'inseguimento.\nLe responsabilit\u00e0.\nLa regia del duplice attentato \u00e8 stata attribuita al leader politico estremista e terrorista palestinese Abu Nidal. Secondo quanto riferisce l'ammiraglio Fulvio Martini (all'epoca direttore del SISMI) nella sua autobiografia \"Nome in codice: Ulisse\", i servizi italiani erano stati avvertiti fin dal 10 dicembre della possibilit\u00e0 di un attentato e poi, grazie alle informazioni ricevute dai servizi di un paese arabo amico, il 19 dicembre erano riusciti a restringere il periodo temporale in cui sarebbe avvenuto tra il 25 e il 31 dicembre e a individuare il bersaglio nell'aeroporto di Fiumicino.\nStando a quanto afferma l'ammiraglio, sia le forze di polizia italiane sia i servizi alleati furono avvertiti. Gli stessi israeliani, dopo questo avvertimento, fecero appostare diversi tiratori scelti in difesa della postazione della compagnia El Al. Furono poi questi tiratori tra i primi ad aprire il fuoco sugli attentatori. Tuttavia, sempre secondo Martini, qualcosa non funzion\u00f2 nella gestione delle forze dell'ordine italiane e nonostante le informazioni ottenute con pi\u00f9 di una settimana di anticipo l'azione dei terroristi non venne fermata in tempo."}
{"id": "778034", "revid": "729019", "url": "https://it.wikipedia.org/wiki?curid=778034", "title": "Chiara Costazza", "text": "Biografia.\nSlalomista pura originaria di Pozza di Fassa, gareggiava per il Gruppo Sportivo Fiamme Oro e per la nazionale italiana.\nStagioni 2000-2008.\nAttiva in gare FIS dal dicembre del 1999, ha esordito in Coppa Europa l'11 febbraio 2000 all'Abetone (7\u00aa) e ha ottenuto il primo risultato di rilievo ai Campionati italiani del 2000, vincendo \u2013 appena sedicenne \u2013 la medaglia di bronzo. Ha debuttato in Coppa del Mondo il 22 dicembre 2002 a Lenzerheide, senza completare la prova, e ai Campionati mondiali a Bormio/Santa Caterina Valfurva 2005, senza concludere la prova. Il 15 dicembre 2005 ha ottenuto a Zoldo il suo primo podio in Coppa Europa (2\u00aa); nella stessa stagione ha esordito ai Giochi olimpici invernali a , classificandosi 8\u00aa, mentre ai Mondiali di \u00c5re 2007 non ha concluso la prova.\nNella stagione 2007-2008 ha ottenuto il primo podio in Coppa del Mondo, piazzandosi 3\u00aa a Reiteralm il 10 novembre dopo aver ottenuto il migliore tempo nella prima manche. Il 29 dicembre 2007 a Lienz ha ottenuto la sua unica vittoria, nonch\u00e9 ultimo podio, in Coppa del Mondo, a distanza di dieci anni dall'ultima vittoria italiana nella specialit\u00e0, ottenuta da Lara Magoni nel 1997.\nStagioni 2009-2019.\nAgli inizi della stagione 2008-2009, ad Aspen, \u00e8 stata vittima di una caduta che le ha causato una lesione del tendine di Achille. L'infortunio l'ha tenuta a lungo lontano dalle competizioni; soltanto a novembre 2009 \u00e8 riuscita a tornare alle gare; ha quindi partecipato ai XXI Giochi olimpici invernali di , senza concludere la prova. Nel 2013 ha gareggiato ai Mondiali di Schladming, chiudendo la prova al 14\u00ba posto. Nel 2014 ha partecipato ai XXII Giochi olimpici invernali di , senza concludere la gara; l'anno dopo ai Mondiali di Vail/Beaver Creek 2015 \u00e8 stata 16\u00aa nello slalom speciale e il 19 febbraio dello stesso anno ha ottenuto a Bad Wiessee la sua unica vittoria, nonch\u00e9 ultimo podio, in Coppa Europa.\nNella rassegna iridata di Mondiali di Sankt Moritz 2017 non ha completato lo slalom speciale ed \u00e8 stata 5\u00aa nella gara a squadre; ai XXIII Giochi olimpici invernali di , sua ultima presenza olimpica, si \u00e8 classificata 9\u00aa nello slalom speciale e 5\u00aa nella gara a squadre. L'anno dopo ai Mondiali di \u00c5re, suo congedo iridato, \u00e8 stata 20\u00aa nello slalom speciale; si \u00e8 ritirata al termine di quella stessa stagione 2018-2019 e ha disputato la sua ultima gara in Coppa del Mondo il 16 marzo a Soldeu, senza completarla, mentra la sua ultima gara in carriera \u00e8 stata lo slalom speciale dei Campionati italiani 2019, il 22 marzo a Cortina d'Ampezzo, nel quale la Costazza ha vinto la medaglia di bronzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nSouth American Cup.\nSouth American Cup - vittorie.\nLegenda:\nSL = slalom speciale"}
{"id": "778036", "revid": "287204", "url": "https://it.wikipedia.org/wiki?curid=778036", "title": "Distretto di Masterton", "text": " \nIl distretto di Masterton \u00e8 un'autorit\u00e0 territoriale della Nuova Zelanda che si trova entro i confini della regione di Wellington, nell'Isola del Nord. La sede del Consiglio distrettuale si trova nella citt\u00e0 di Masterton.\nMasterton ha una popolazione di circa 18.000 abitanti (sui 23.000 dell'intero Distretto); si trova 100 chilometri a nordest di Wellington e 30 chilometri a sud di Eketahuna. La citt\u00e0 venne fondata dagli europei il 21 maggio 1854; il suo nome deriva dal pioniere Joseph Masters.\nL'economia si basa sull'agricoltura e sui servizi ad essa rivolti. Molti lavoratori usano l'eccellente rete di trasporti per spostarsi a Wellington, Lower Hutt e Upper Hutt."}
{"id": "778047", "revid": "1632387", "url": "https://it.wikipedia.org/wiki?curid=778047", "title": "Classica (album)", "text": "Classica \u00e8 il terzo album del gruppo musicale progressive death metal/gothic metal italiano Novembre, pubblicato nel 2000."}
{"id": "778048", "revid": "18397", "url": "https://it.wikipedia.org/wiki?curid=778048", "title": "Progressive Death metal", "text": ""}
{"id": "778049", "revid": "793215", "url": "https://it.wikipedia.org/wiki?curid=778049", "title": "Ipchains", "text": "Ipchains \u00e8 un programma informatico che fa parte del kernel Linux.\nIl suo scopo \u00e8 quello di amministrare le regole di filtraggio nel kernel dei pacchetti IP in transito sulle interfacce di rete presenti.\nCaratteristiche.\nL'impiego tipico \u00e8 quello di configurare un server affinch\u00e9 si comporti come un firewall per una rete di computer. Questo software ha rimpiazzato il precedente ipfwadm, rispetto al quale ha introdotto la gestione della frammentazione dei pacchetti, la specifica di regole inverse, e l'utilizzo di protocolli diversi da TCP, UDP, ICMP.\nL'ultima versione realizzata di questo software \u00e8 la 1.3.10 del 1\u00ba settembre 2000. A partire dalla versione 2.4 del kernel Linux, questo programma \u00e8 stato rimpiazzato da \"iptables\", che permette la gestione del sottosistema netfilter."}
{"id": "778050", "revid": "6066", "url": "https://it.wikipedia.org/wiki?curid=778050", "title": "Parallelepipeda", "text": ""}
{"id": "778053", "revid": "20654", "url": "https://it.wikipedia.org/wiki?curid=778053", "title": "Franciszek Cardinal Macharski", "text": ""}
{"id": "778064", "revid": "123371350", "url": "https://it.wikipedia.org/wiki?curid=778064", "title": "Jungle wa itsumo Hare nochi G\u016b", "text": ", colloquialmente abbreviato in HareG\u016b, \u00e8 un manga di Renjuro Kindaichi da cui nel 2001 \u00e8 stato tratto un anime di 26 episodi, seguito poi da due serie di OAV.\nIl genere dell'opera \u00e8 quello demenziale: come suggerisce il titolo stesso, la trama racconta di Har\u00e9 (o \"Hale\") ragazzino di undici anni la cui vita nella giungla viene sconvolta dall'improvviso arrivo di Guu.\nTrama.\nNella giungla tutto \u00e8 tranquillo, Har\u00e9, un bambino di undici anni, viene mandato da Weda, sua madre, a raccogliere delle banane per la cena, ma qualcosa tra gli alberi spaventa gli uccelli e alzando lo sguardo il piccolo si accorge di un'enorme ombra nera minacciosa che si mette al suo inseguimento. Corre quindi a casa e racconta tutto alla madre che, naturalmente, non gli crede e lo lascia a casa da solo. Qui Har\u00e9, dopo aver visto nuovamente l'ombra, fa uno strano sogno in cui si ritrova in un mondo parallelo insieme a due ragazzi e tantissime creature strambe.\nRisvegliatosi, la madre gli dice che ha una sorpresa per lui e gli presenta Guu, una dolce bambina della sua et\u00e0 di cui il ragazzino rimane subito invaghito. Sembra che Guu non abbia i genitori e Weda abbia deciso di ospitarla in casa loro. Har\u00e9 si addormenta felice, per quanto spiazzato, ma al risveglio un'altra sorpresa lo attende: Guu \u00e8 cambiata. Sembra del tutto identica al giorno prima (tanto che la madre che era ubriaca non nota alcun cambiamento), ma il suo volto ora \u00e8 compassato e pauroso. Anche la sua voce divenuta cupa e piatta spaventa quanto la sua apparenza fisica e si dimostra fastidiosamente sarcastica.\nHar\u00e9 \u00e8 per\u00f2 costretto ad ubbidire alla madre e portarla con s\u00e9 a in giro per la giungla e poi a scuola, ma durante il tragitto il ragazzo scopre che Guu \u00e8 in grado di ingoiare qualsiasi cosa e scopre quindi che lui stesso era stato ingoiato da questa la sera prima. Non sapendo cosa fare, spaventato da questa insana abitudine della sua nuova e strana amica, decide di non lasciarla mai sola per evitare problemi, in questo modo la sua vita diventa molto pi\u00f9 movimentata.\nMedia.\nAnime.\nDiversamente dal manga, pi\u00f9 incentrato sulle relazioni sentimentali di Weda, l'anime pone maggior enfasi sullo spirito demenziale e sulla relazione assurda tra Guu e Har\u00e9."}
{"id": "778068", "revid": "834", "url": "https://it.wikipedia.org/wiki?curid=778068", "title": "Guu", "text": ""}
{"id": "778069", "revid": "339392", "url": "https://it.wikipedia.org/wiki?curid=778069", "title": "Har\u00e9+Guu", "text": ""}
{"id": "778070", "revid": "228587", "url": "https://it.wikipedia.org/wiki?curid=778070", "title": "Caio Duilio (disambigua)", "text": "A Gaio Duilio (o \"Caio Duilio\") sono state intitolate diverse navi e classi della Regia Marina-Marina Militare Italiana"}
{"id": "778072", "revid": "287204", "url": "https://it.wikipedia.org/wiki?curid=778072", "title": "Caio Duilio (nave)", "text": ""}
{"id": "778073", "revid": "104485", "url": "https://it.wikipedia.org/wiki?curid=778073", "title": "Antropocene", "text": "L'Antropocene \u00e8 una proposta epoca geologica, nella quale l'essere umano con le sue attivit\u00e0 \u00e8 riuscito con modifiche territoriali, strutturali e climatiche ad incidere su processi geologici. Riguardo alla definizione scientifica di Antropocene, alcuni hanno suggerito di non rimanere intrappolati in definizioni specifiche delle proprie discipline ma di guardare oltre, considerando i cambiamenti nel sistema Terra per intero.\nIl termine deriva dalle parole in greco \"anthropos\" e \"kainos\", che significano rispettivamente \"essere umano\" e \"recente\", e almeno inizialmente non sostituiva il termine corrente usato per l'epoca geologica attuale, Olocene, ma serviva semplicemente ad indicare l'impatto che l\"'Homo sapiens\" ha sull'equilibrio del pianeta. Recentemente le organizzazioni internazionali dei geologi stanno considerando l'adozione del termine per indicare appunto una nuova epoca geologica e stanno stabilendo da dove cronologicamente farla iniziare in base a precise considerazioni stratigrafiche. \nNascita del termine.\nIl primo studioso a proporre una definizione specifica per l'era geologica in cui la Terra \u00e8 massicciamente segnata dalla attivit\u00e0 umana fu il geologo Antonio Stoppani, che nel 1873 scrisse che l'attivit\u00e0 umana rappresentava una nuova forza tellurica e propose il termine di \"era antropozoica\" per definirla. Successivamente il geochimico russo Vernadskij consider\u00f2 che \u00abla direzione in cui i processi dell'evoluzione crescono, soprattutto verso la consapevolezza e il pensiero e le forme hanno un'influenza sempre maggiore sugli ambienti circostanti\u00bb, e defin\u00ec il periodo col termine di \"no\u0151sphera\" (ossia mondo del pensiero) per sottolineare il potere crescente della mente umana nel modellare il suo futuro e l'ambiente; lo stesso termine venne usato dal paleontologo e pensatore cattolico Teilhard de Chardin. Nel 1992, Andrew Revkin ipotizz\u00f2 la creazione di una nuova epoca geologica chiamata \"Antrocene\". Il termine fu diffuso negli anni ottanta dal biologo naturalista Eugene F. Stoermer e adottato al convegno dell'IGPB del 2000 dal Premio Nobel per la chimica Paul Crutzen e dallo stesso Stoermer in una nota apparsa in una newsletter. Successivamente Crutzen formalizz\u00f2 il concetto in opere quali l'articolo \"Geology of mankind\", apparso nel 2002 su \"Nature\", e il libro \"Benvenuti nell'Antropocene\". Il termine apparve per la prima volta in V. Shantser, alla voce \"The Anthropogenic System (Period)\" del secondo volume della \"Great Soviet Encyclopedia\" (1973). Crutzen e Stoermer proposero infine congiuntamente l'adozione del termine \"Antropocene\" con il significato attuale in una newsletter del \"Programma Internazionale Geosfera-Biosfera\" nell'anno 2000.\nDate di inizio.\nPur essendoci consenso nella comunit\u00e0 scientifica sulla presenza attuale di un\u2019era caratterizzata da impatti geologici che risalgono alle attivit\u00e0 antropiche, sono al vaglio diverse proposte per stabilire la data di inizio di questa era. Come ogni specie anche la specie Homo sapiens con il suo avvento ha comportato dei cambiamenti negli equilibri eco sistemici. Agli albori, dato il numero esiguo di popolazione e l\u2019uso di tecnologie semplici, gli impatti sono stati contenuti per millenni, a cui si sono succedute alcune accelerazioni performanti con peculiari caratteristiche rilevabili nei depositi geologici:\nOmogenocene.\nOmogenocene (da: \"omo\"- , stesso, \"geno\"-, generato e -\"cene\", da kain\u00f2s, nuovo) \u00e8 uno dei termini equivalenti che era stato usato da Michael Samways nell'articolo editoriale sul \"Journal of Insect Conservation\" del 1999 intitolato \"Traslocare la fauna in terre straniere: ecco che arriva l'omogenocene\" e quindi usato da John L. Curnutt nel 2000 in Ecologia, in una breve lista intitolata \"Guida all'omogenocene\", che esaminava le specie aliene in Nord America e Hawaii: impatti sugli ecosistemi naturali di George Cox.\nIl termine considera il presente periodo come definito dalla diminuzione della biodiversit\u00e0, con una omogeneizzazione progressiva della biogeografia e gli ecosistemi del mondo a causa delle specie aliene che sono disperse nel mondo volontariamente (colture, bestiame) o per rilasci involontari, come descritto da Charles C. Mann, nel suo libro \"1493: Pomodori, tabacco e batteri. Come Colombo ha creato il mondo in cui viviamo\".\nNella cultura.\nDiscipline umanistiche.\nIl concetto di Antropocene \u00e8 stato affrontato anche attraverso discipline umanistiche come filosofia, letteratura e arte. Nel mondo accademico, \u00e8 stato oggetto di crescente attenzione attraverso riviste speciali, conferenze e rapporti. L'Antropocene, la relativa scala temporale e le implicazioni ecologiche sollevano interrogativi sulla morte e la fine della civilt\u00e0, la memoria e gli archivi, la portata e i metodi dell'indagine umanistica e le risposte emotive alla \"fine della natura\".\nCultura popolare.\nIl concetto di Antopocene \u00e8 anche stato diffuso tramite film documentari come: \"The Antarctica Challenge: A Global Warning\", \"The Polar Explorer\", \"L'homme a mang\u00e9 la Terre\", \"Antropocene - L'epoca umana\" and \"Anthropocene\"."}
{"id": "778076", "revid": "1543377", "url": "https://it.wikipedia.org/wiki?curid=778076", "title": "Distretto di Carterton", "text": " \nIl distretto di Carterton \u00e8 un'autorit\u00e0 territoriale della Nuova Zelanda che si trova entro i confini delle regioni di Manawatu-Wanganui e di Wellington, nell'Isola del Nord. La sede del Consiglio distrettuale si trova nella citt\u00e0 di Carterton.\nLa citt\u00e0 di Carterton, fondata nel 1857, era originariamente conosciuta col nome di \"3 mile Bush\" (\"foresta di 3 miglia\") e serviva come temporanea abitazione per i lavoratori impegnati nella costruzione della strada fra Wellington e Masterton, da cui dista circa 14 chilometri. Pi\u00f9 tardi venne rinominata in onore di Charles Rooking Carter. La citt\u00e0 si descrive come la \"capitale neozelandese dei narcisi\".\nA Carterton vivono circa 4.000 persone (sui 7.000 che abitano l'intero Distretto); l'economia \u00e8 principalmente incentrata sull'agricoltura."}
{"id": "778077", "revid": "1598666", "url": "https://it.wikipedia.org/wiki?curid=778077", "title": "Carterton (Nuova Zelanda)", "text": ""}
{"id": "778089", "revid": "339392", "url": "https://it.wikipedia.org/wiki?curid=778089", "title": "Gtt", "text": ""}
{"id": "778092", "revid": "22475", "url": "https://it.wikipedia.org/wiki?curid=778092", "title": "Freakonomics", "text": "Freakonomics. Il calcolo dell'incalcolabile \u00e8 un libro di successo di Steven D. Levitt (professore di economia all'Universit\u00e0 di Chicago) e Stephen J. Dubner (giornalista e autore di successo, collabora per il \"New York Times\" e il \"New Yorker\"), che ha venduto oltre un milione di copie negli U.S.A. ed \u00e8 giunto ormai alla terza edizione.\nAdattamento cinematografico.\nUn film documentario intitolato \"Freakonomics\" \u00e8 stato prodotto con 3 milioni di dollari da Chad Troutwine, Chris Romano e Dan O'Meara, in un formato omnibus dai registi Seth Gordon, Morgan Spurlock, Alex Gibney, Eugene Jarecki, Rachel Grady e Heidi Ewing.\nProiettato in anteprima mondiale come film di chiusura al Tribeca Film Festival il 30 aprile 2010, \u00e8 stato anche il film d'apertura all'AFI Docs film festival il 21 giugno 2010. La sua distribuzione, gestita da Magnolia Pictures, \u00e8 avvenuta nel 2010."}
{"id": "778094", "revid": "110157", "url": "https://it.wikipedia.org/wiki?curid=778094", "title": "Song of Seven", "text": "Song of Seven \u00e8 il secondo album di Jon Anderson, cantante britannico noto per la sua carriera nel gruppo di rock progressivo degli Yes.\nIl disco.\n\"Song of Seven\" fu il secondo album solista di Jon Anderson, e il primo realizzato dopo la separazione dagli Yes. Alcuni dei brani furono scritti da Anderson prima di abbandonare la storica formazione; versioni demo di \"Some Are Born\" e \"Days\", per esempio, furono realizzate con gli Yes nei mesi precedenti all'uscita di \"Drama\". Nello stesso periodo, Anderson aveva iniziato un sodalizio con Vangelis; l'album di debutto di Jon &amp; Vangelis, \"Short Stories\", fu pubblicato pochi mesi prima di \"Song of Seven\". Alla pubblicazione dell'album segu\u00ec un tour promozionale in cui Anderson fu accompagnato da una band creata per l'occasione, \"The New Life Band\".\n\"Song of Seven\" si discosta drasticamente dallo stile del precedente \"Olias of Sunhillow\"; sebbene sia in genere classificato come \"progressive\", l'album \u00e8 quasi esclusivamente composto da ballate pop. Fa eccezione la sola \"title track\", una suite con una struttura melodica e un arrangiamento notevolmente pi\u00f9 elaborato di quello degli altri brani."}
{"id": "778095", "revid": "125254271", "url": "https://it.wikipedia.org/wiki?curid=778095", "title": "Autorit\u00e0 di pubblica sicurezza", "text": "Lautorit\u00e0 di pubblica sicurezza, nell'ordinamento giuridico italiano, \u00e8 una entit\u00e0 che si occupa di ordine pubblico e di pubblica sicurezza.\nCompito dell'autorit\u00e0 di pubblica sicurezza \u00e8 dunque quello di garantire le condizioni di pace sociale, prevenendo i fattori che potenzialmente la minacciano ed eliminando gli stati di turbativa gi\u00e0 in atto.\nCaratteristiche.\nL'autorit\u00e0 di pubblica sicurezza si articola a livello nazionale, provinciale e locale.\nAi sensi dell'art. 1 del Regio Decreto 18 giugno 1931, n. 773, nonch\u00e9 dell'art. 1 del Regio Decreto 6 maggio 1940, n. 635 (\"Regolamento per l'esecuzione del Testo Unico 18 giugno 1931, n. 773 delle Leggi di Pubblica Sicurezza\"\") essa \u00e8 \"provinciale e locale\":\nCompetenze e funzioni.\nAi sensi dell'art. 1 del R.D. 18 giugno 1931, n. 773 (Testo unico delle leggi di pubblica sicurezza) essa:\nAssetto organizzativo.\nL'art. 2 della legge n. 121/1981 prevede che il Ministro dell'interno espleti i propri compiti in materia di tutela dell'ordine e della sicurezza pubblica avvalendosi dell\"Amministrazione della pubblica sicurezza\".\nStruttura.\nSecondo l'art. 3 della legge 121/1981, l'Amministrazione della pubblica sicurezza \u00e8 costituita:\nIl prefetto dipende gerarchicamente dal Ministro dell'interno, in via diretta, mentre il questore dipende gerarchicamente dal \"Capo della polizia - direttore generale della pubblica sicurezza\", il quale \u00e8 preposto al Dipartimento della pubblica sicurezza e dipende dal Ministro.\nIl sindaco, quando opera come autorit\u00e0 locale di pubblica sicurezza, dipende funzionalmente dal prefetto e dal questore. Quando eccezionali esigenze di servizio lo richiedono, il prefetto, o il questore su autorizzazione del prefetto, pu\u00f2 inviare funzionari della Polizia di Stato nei comuni dove non vi \u00e8 un commissariato, sospendendo la competenza del sindaco come autorit\u00e0 locale di pubblica sicurezza.\nUfficiali e agenti di pubblica sicurezza.\nLe qualifiche di ufficiale e di agente di pubblica sicurezza sono contemplate nel regio decreto 31 agosto 1907, n. 690 (Testo unico della legge sugli ufficiali ed agenti di pubblica sicurezza) che, per quanto tuttora vigente, va letto alla luce delle rilevanti modifiche nel frattempo apportate all'ordinamento delle varie forze di polizia.\n\u00c8 attribuita la qualifica di \"ufficiale di pubblica sicurezza\":\nIl codice dell'ordinamento militare, a seguito della riforma dell\u2019art. 179 del C.O.M. D.Lgs. 29 maggio 2017, n. 95, ha previsto che i luogotenenti ed i marescialli maggiori dell'Arma dei Carabinieri rivestono la qualifica permanente di sostituti ufficiali di pubblica sicurezza, pertanto per l'Arma dei Carabinieri oggi sono individuate tre qualifiche permanenti di P.S. e cio\u00e8 quelle di: ufficiale dei CC che ha le medesime attribuzioni e prerogative dell\u2019ufficiale di P.S. meno le competenze di Polizia Amministrativa, sostituto e agente.\n\u00c8 invece attribuita la qualifica di \"agente di pubblica sicurezza\":\nAl personale del Corpo Nazionale dei Vigili del Fuoco, nell'esercizio delle sue funzioni, \u00e8 riconosciuta qualifica di agente di pubblica sicurezza (art. 8, 1\u00b0 comma, della legge 27 dicembre 1941, n. 1570, mantenuto in vigore dall'art. 35 del decreto legge 8 marzo 2006, n. 139, sul riassetto del Corpo).\nAi sensi dell'art. 5 della legge 7 marzo 1986, n. 65, al personale della polizia municipale e della polizia provinciale pu\u00f2 essere attribuita \"ad personam\" la qualifica di agente di pubblica sicurezza, con compiti ausiliari alle forze di polizia, mediante decreto del prefetto, su richiesta del sindaco o, rispettivamente, del presidente della provincia e previo accertamento del possesso dei requisiti di legge.\nNelle regioni a statuto speciale.\nNelle regioni a statuto speciale il sistema delle autorit\u00e0 di pubblica sicurezza sopra illustrato presenta delle variazioni, in relazioni alle particolari competenze degli organi regionali.\nIn Trentino-Alto Adige, dove non vi sono i prefetti, i presidenti delle province autonome esercitano le attribuzioni spettanti all'autorit\u00e0 di pubblica sicurezza in materia di industrie pericolose, di mestieri rumorosi ed incomodi, esercizi pubblici, agenzie, tipografie, mestieri girovaghi, operai e domestici, malati di mente, intossicati e mendicanti, minori di anni diciotto. Le altre competenze che le leggi di pubblica sicurezza devolvono al prefetto sono affidate ai questori (art. 20 dello Statuto regionale).\nNella Valle d'Aosta, dove la provincia \u00e8 stata soppressa e non vi \u00e8 quindi un prefetto, il Presidente della Regione per delegazione del Governo provvede al mantenimento dell'ordine pubblico, secondo le disposizioni del Governo, verso il quale \u00e8 responsabile, mediante reparti di polizia dello Stato e di polizia locale. In casi eccezionali, quando la sicurezza dello Stato lo richieda, il Governo assume direttamente la tutela dell'ordine pubblico (art. 44 dello Statuto regionale).\nIn Sicilia al mantenimento dell'ordine pubblico provvede il Presidente della Regione a mezzo della polizia dello Stato, la quale nella Regione dipende disciplinarmente, per l'impiego e l'utilizzazione, dal Governo regionale. Il Presidente della Regione pu\u00f2 anche chiedere l'impiego delle forze armate dello Stato. Tuttavia il Governo pu\u00f2 assumere la direzione dei servizi di pubblica sicurezza, a richiesta del Governo regionale congiuntamente al Presidente dell'Assemblea e, in casi eccezionali, di propria iniziativa, quando siano compromessi l'interesse generale dello Stato e la sua sicurezza (art. 31 dello Statuto regionale).\nIn Sardegna il Governo pu\u00f2 delegare alla Regione le funzioni di tutela dell'ordine pubblico. In tal caso, queste sono esercitate, nell'ambito delle direttive fissate dal Governo, dal Presidente della Regione, che, a tale scopo, pu\u00f2 richiedere l'impiego delle forze armate (art. 49 dello Statuto regionale)\nNessuna attribuzione in ordine alla pubblica sicurezza spetta invece alla Regione Friuli-Venezia Giulia, dove operano regolarmente i prefetti nelle quattro ex province."}
{"id": "778097", "revid": "1573940", "url": "https://it.wikipedia.org/wiki?curid=778097", "title": "Potamotrygonidae", "text": "La famiglia Potamotrygonidae comprende 25 specie di pesci cartilaginei d'acqua dolce, conosciuti comunemente come razze d'acqua dolce, appartenenti all'ordine Myliobatiformes.\nDistribuzione e habitat.\nQueste specie sono originarie del Sud America, dove vivono in fiumi che si riversano nel bacino caraibico e nell'Oceano Atlantico fino all'altezza del R\u00eco de la Plata (Argentina). In genere ogni specie \u00e8 originaria di un unico bacino fluviale.\nDescrizione.\nPresentano un corpo a forma quasi circolare e variano nelle dimensioni dallo \"Potamotrygon schuhmacheri\", che raggiunge i 25\u00a0cm di diametro, alla razza d'acqua dolce ocellata, il \"Potamotrygon motoro\", che cresce fino a raggiungere un metro di diametro. La superficie dorsale \u00e8 coperta da dentici (lische a forma di dente aguzzo).\nSono dotati di un pungiglione caudale velenoso e sono tra i pesci pi\u00f9 temuti nelle acque fluviali e lacustri delle regioni neotropicali, a volte pi\u00f9 dei piranha e dei pesci elettrofori. Tuttavia non sono pericolosi a meno che non si ostacoli la loro presenza o vengano minacciati in altra maniera.\nSpecie.\nVi sono 25 specie divise in quattro generi: "}
{"id": "778099", "revid": "120539737", "url": "https://it.wikipedia.org/wiki?curid=778099", "title": "Fantasy Flight Games", "text": "Fantasy Flight Games (o FFG) \u00e8 una casa editrice statunitense di giochi da tavolo e di ruolo con sede a Roseville, nel Minnesota.\nLa Fantasy Flight Game ha collaborato strettamente a lungo con la Nexus Editrice, pubblicando l'edizione inglese di alcuni suoi giochi come le serie \"La Guerra dell'Anello\", \"Wings of War\" e \"Marvel Heroes\". Viceversa l'azienda di Viareggio pubblicava l'edizione italiana di numerosi giochi da tavolo della FFG. Le edizioni italiane di Fantasy Flight sono pubblicate da Giochi Uniti.\nNel 2014 si \u00e8 fusa con la Asmod\u00e9e \u00c9ditions ed \u00e8 diventata Asmodee North America, pur continuando le pubblicazioni con il marchio Fantasy Flight Games.\nStoria.\nChristian T. Petersen fond\u00f2 la Fantasy Flight Publishing nel 1995, allo scopo di importare negli Stati Uniti i fumetti europei, di cui era appassionato. Il nome della ditta \u00e8 un richiamo al nome della ditta che Petersen aveva fondato qualche anno prima in Danimarca (Pegasus Spil Import): dopo aver riscontrato che c'erano gi\u00e0 molte ditte sul mercato con il nome \"Pegasi\" decise di darle un nome che fosse comunque rappresentativo del cavallo alato.\nPetersen prepar\u00f2 un business plan da 150.000 $ e negozi\u00f2 i diritti di importazione per \"Lucky Luke\", \"Spirou &amp; Fantasio\" e \"Percevan\", ma a causa della cattiva situazione economica del mercato fumettistico della met\u00e0 degli anni novanta non riusc\u00ec a trovare degli investitori e inizi\u00f2 quindi importando fumetti pi\u00f9 popolari negli Stati Uniti, come \"Asterix\" e \"Le avventure di Tintin\". Oltre a questa attivit\u00e0 di importazione inizi\u00f2 a sviluppare un wargame di fantascienza, \"Twilight Imperium\", che segn\u00f2 l'ingresso nel 1997 della Fantasy Flight nel mercato dei giochi da tavolo. Per l'inizio del 1998 la ditta abbandon\u00f2 del tutto i fumetti concentrandosi sui giochi da tavolo, divenendo nota come Fantasy Flight Games.\nPetersen da appassionato del gioco di ruolo \"Il richiamo di Cthulhu\" ottenne una licenza dalla Chaosium per produrre dei supplementi e tra il 1997 e il 1998 scrisse, con Darrell Hardy, la trilogia di avventure \"Nocturnum\" (\"Long Shades\", \"Hollow Winds\" e \"Deep Secrets\") ambientate nel mondo moderno. Sempre legati al \"Il Richiamo di Chtulhu\" pubblic\u00f2 tra il 1999 e il 2001 dei supplementi per il gioco di ruolo dal vivo a Oltre a questa serie pubblic\u00f2 tra il 1999 e il 2001.\nNel 1999 pubblica un proprio gioco di ruolo, \"Twilight Imperium: The Role-Playing Game\" (Darrell Hardy, Todd Nilson e Jason Williams), basato sulla stessa ambientazione del gioco da tavolo \"Twilight Imperium\", ma non ottiene un gran successo e dopo il supplemento \"Mecatol Rex\" (2000) la linea si esaurisce. Secondo Appelcline questo \u00e8 dovuto alla difficolt\u00e0 di trasporre nel dettaglio richiesto un'ambientazione che mescolava elementi di numerose ambientazioni di fantascienza, come \"Dune\", \"Guerre stellari\" e \"Star Trek\", e alla difficolt\u00e0 incontrata da tutti i giochi di ruolo pubblicati all'epoca di trovarsi ad affrontare la pubblicazione della terza edizione di \"Dungeons and Dragons\".\nNel 2000 inizia brevemente ad importare giochi da tavolo dall'Europa, tra questi particolarmente degni di nota \"Citadels\" (Bruno Faidutti, 2000) e \"Il Signore degli Anelli\"\n(Reiner Knizia, 2000), ma a partire dal 2001 la sua attivit\u00e0 si concentra principalmente sulla produzione di giochi di ruolo compatibili con il \"d20 System\".\nNel 1999 rileva la licenza di \"Blue Planet\", un gioco di ruolo di fantascienza ambientato in un pianeta alieno completamente coperto d'acqua, pubblicato nel 1997 dalla Biohazard Games supportandolo con una mezza dozzina di supplementi, ma problemi con la pubblicazione del sesto supplemento (\"Ancient Echoes\") e la sempre maggiore concentrazione sulla pubblicazione di manuali per il \"d20 System\" portarono ad un arresto della linea e al ritorno nel 2004 dei diritti alla Biohazard Games. Comunque nel 1999 in conseguenza delle trattative per rilevare \"Blue Planet\" Greg Benage (uno dei partner della Biohazard Games) entra in Fantasy Flight Games, dove nel tempo arriver\u00e0 a capo del dipartimento dei giochi di ruolo.\nNel 2001 entra nel mercato dei supplementi per il \"d20 System\", con la linea \"Legends &amp; Lairs Instant Adventure\" di manualetti formato pamphlet di 16 pagine, ognuno contenente un'avventura e venduti a basso costo. Dopo aver pubblicato tre serie di otto manualetti ed essersi fatti una prima esperienza, la Fantasy Flight Games pubblic\u00f2 la linea di supplementi per il master \"Legends &amp; Lairs\" (\"Traps &amp; Treachery\", \"Mythic Races\" e \"Seafarer\u2019s Handbook\") Questi a differenzi dei librettini formato pampleth della linea precedente erano manuali rilegati.\nNel 2002 Kevin Wilson proveniente dalla AEG divide la linea \"Legends &amp; Lairs\" in diverse sottolinee, \"Lore\" dedicata a bestiari, \"Path\" manuali per classi di personaggi e \"School\" dedicata alla magia. Con l'affollamento del mercato dei supplementi anche queste linee si interrompono nel 2003 e la Fantasy Flight Games si concentra su \"Dragonstar\" (Greg Benage e Matt Forbeck), un'ambientazione space opera che aveva iniziato a pubblicare nel 2001, e le nuove \"Dawnforge\" un fantasy mitologico in cui i personaggi prendono parti alle leggende della prima era dell'uomo, \"Midnight\", un fantasy in un mondo simile a quello del \"Signore degli Anelli\" in cui per\u00f2 i cattivi hanno vinto e la linea \"Horizon\" di ambientazioni (ogni numero era dedicato a una singola ambientazione a s\u00e9 stante slegata dal classico fantasy)..\nDi queste pubblicazioni solo \"Midnight\" ebbe un certo successo e fu supportata fino al 2007 con una dozzina di supplementi, un gioco da tavolo (\"Runebound: Midnight\" (2006) e anche un film \"The Midnight Chronicles\" che venne pubblicato nel 2008 con in allegato un'avventura per la quarta edizione di \"Dungeons &amp; Dragons\".\nNel 2003 pubblica il gioco da tavolo \"Il Trono di Spade\" (\"A Game of Thrones\", Christian T. Petersen e Kevin Wilson) e basato sul ciclo fantasy \"Cronache del ghiaccio e del fuoco\". Il gioco ottiene un buon successo per l'innovativa combinazione di meccaniche dei euro e profonda tematizzazione statunitense e a questo segue sempre con la collaborazione di Wilson, \"\" (\"Doom: The Board Game\")..\nNel 2004 il mercato del \"d20 System\" era in calo e la Fantasy Flight Games tenta quindi la pubblicazione di un gioco di ruolo originale, \"Fireborn\" (Rob Vaughn e Greg Benage), in cui i personaggi interpretati dai giocatori sono antichi dragoni reincarnatisi nella Londra moderna. Comunque nonostante il successo di critica le vendite non furono soddisfacenti e la linea viene chiusa entro la fine dell'anno. Per il 2006 l'unica linea di giochi di ruolo ancora prodotta \u00e8 \"Midnight\" e Greg Bernage lascia la direzione del dipartimento giochi di ruolo, un paio di eccezioni sono la pubblicazione nel 2007 di una seconda edizione di \"Grimm\" (uno dei giochi gi\u00e0 pubblicati nella linea \"Horizon\") con un proprio regolamento leggero e quella di \"Anima: Beyond Fantasy\" (traduzione di un gioco di ruolo spagnolo) nel 2008\nRiprendono importanza i giochi da tavolo e di carte, gi\u00e0 dal 2002 la Fantasy Flight Games pubblicava il gioco di carte collezionabili \"Il Trono di Spade\" e a questo si aggiunge nel 2004 su licenza della Chaosium una seconda edizione del gioco di carte collezionabili \"Il Richiamo di Cthulhu GCC\" (\"Call of Cthulhu Collectible Card Game\") Alla fine del 2007 viene rivisto il modello di pubblicazione e nel 2008 vengono pubblicati nel nuovo formato \"Living Card Game\" Nei giochi da tavolo diminuiscono i titoli di importanzione e vengono prodotti nuovi giochi originali, seguendo il modello aperto dal \"Il Trono di Spade\" di mischiare meccaniche dei giochi euro alla tematizzazione dei giochi americani.\nIl successo del gioco di avventura \"Runebound\" (Martin Wallace e Darrelll Hardy, 2004) porter\u00e0 alla pubblicazione di altri giochi da tavolo di avventura, prima una seconda edizione di \"Arkham Horror\" (2005), originariamente pubblicato dalla Chaosium e quindi il dungeon crawl \"\" (\"Descent: Journeys in the Dark\", 2006) che riutilizz\u00f2 le meccaniche gi\u00e0 create per \"Doom: Il gioco da tavolo\", ma ambientandolo in un mondo fantasy (lo stesso di \"Runebound\").\nNel 2008, dopo che la Games Workshop chiude tutta la sua linea di giochi di ruolo, ottiene una licenza per la pubblicazione di giochi ambientati nell'universo di \"Warhammer 40.000\" e riapre la divisione giochi di ruolo con a capo Michael Hurley. Inizia ripubblicando manuali di supporto per \"Dark Heresy\", gi\u00e0 pubblicati dalla Games Workshop, ma inizia anche a sviluppare propri prodotti, il primo fu il manuale di avversari \"Disciples of the Dark God\" (2008) Segue \"Rogue Trader\" (2009) un gioco in cui i personaggi esplorano l'universo in enormi astronavi, comunque compatibile con \"Dark Heresy\" e quindi \"Deatwatch\" (2010) che permette di interpretare space marines Questa linea di giochi ebbe un buon successo e in quel periodo furono la principale fonte di guadagni per la Fantasy Flight Games\nNel 2014 si fonde con la Asmod\u00e9e \u00c9ditions e Christian Petersen rimane come ceo della divisione statunitense (Asmodee North America) fino all'estate 2018.\nNel gennaio 2020 chiude la divisione Fantasy Flight interactive, che era stata fondata nel 2017 per produrre videogiochi basati sulle propriet\u00e0 intellettuali a disposizione dell'azienda gli e riorganizza il personale, licenziando gran parte di quello dedicato allo sviluppo di giochi di ruolo."}
{"id": "778102", "revid": "1305772", "url": "https://it.wikipedia.org/wiki?curid=778102", "title": "GUI (disambigua)", "text": ""}
{"id": "778103", "revid": "834", "url": "https://it.wikipedia.org/wiki?curid=778103", "title": "Gui", "text": ""}
{"id": "778108", "revid": "92723", "url": "https://it.wikipedia.org/wiki?curid=778108", "title": "Storia della provincia di Ancona", "text": "Preistoria.\nLa provincia di Ancona ospita importanti insediamenti del Paleolitico Inferiore, Medio e Superiore, del Neolitico, dell'Et\u00e0 del Rame e del Bronzo.\nProtostoria.\nIl periodo proto-storico \u00e8 caratterizzato dalla presenza sulla costa della colonia greca di Ank\u00f3n e dalla diffusa e capillare presenza su tutta l'area regionale della popolo dei Piceni, i cui stanziamenti sono testimoniati dal X secolo a.C. fino all'epoca romana. Solo nel IV secolo a.C. un popolo celtico, la trib\u00f9 dei Galli Senoni si attest\u00f2 nella parte nord delle Marche arrivando ad interessare anche il territorio che oggi ricade sotto la provincia di Ancona. Tradizionalmente si sostiene che i Senoni si insediarono a nord del fiume Esino, anche se numerose testimonianze archeologiche (ad esempio la necropoli di San Paolina di Filottrano) li attestano anche nella parte pi\u00f9 meridionale della provincia.\nPeriodo romano.\nDopo la battaglia di Sentino (295 a.C.) ha inizio la romanizzazione sul versante adriatico.\nAll'arrivo dei Romani nelle Marche le popolazioni locali cercarono inizialmente una convivenza pacifica e la provincia di Ancona attravers\u00f2 un periodo di transizione tra le civilt\u00e0 greca, picena, celtica gi\u00e0 presenti e quella romana, anche dal punto di vista linguistico. Le varie popolazioni furono gradualmente ma inesorabilmente assorbite da un punto di vista culturale dalla civilt\u00e0 romana e gi\u00e0 nel II secolo a.C. non si hanno pi\u00f9 testimonianze di residui insediamenti a cultura preromana.\nNumerose le citt\u00e0 romane presenti alcune delle quali furono fondate tra III e II secolo a.C.: Suasa, \"Ostra\" (Ostra antica), \"Attidium\" (nei pressi di Fabriano), \"Aesis\" (Jesi), \"Auximum\" (Osimo), altre gi\u00e0 presenti come la dorica Ancona, altre ancora, come \"Sena Gallica\" (Senigallia) e \"Sentinum\" (Sassoferrato), hanno una data di fondazione incerta.\nDurante il primo periodo imperiale il territorio della penisola italiana fu riorganizzato da Augusto in 11 regioni e l'attuale territorio provinciale si trov\u00f2 a cavallo tra la \"Regio V Picenum\" (citt\u00e0 di Ancona e \"Auximum\", \"Aesis\"), l\"'Ager Gallicus\" (citt\u00e0 di \"Sena Gallica\", \"Suasa\" e \"Ostra\") compreso nella \"Regio VI\" insieme all'Umbria romana che anch'essa in parte ricadeva sull'attuale territorio provinciale (citt\u00e0 di \"Sentinum\" e \"Attidium\"). A far da confine geografico tra le due regioni augustee sempre il fiume Esino.\nAlto Medioevo.\nAlla caduta dell'Impero romano d'Occidente il territorio rimase tra i possessi dell'Impero romano d'Oriente e fece parte della Pentapoli marittima con le citt\u00e0 di Ancona e Senigallia, per difendersi dal tentativo di conquista dei Visigoti, dei Vandali e dei Goti.\nIl periodo tardo-antico alto-medievale \u00e8 stato caratterizzato da una situazione di instabilit\u00e0 politica e militare, emblematicamente ricordata, per quanto riguarda la prima met\u00e0 del VI secolo, dalla guerra greco-gotica (535-553 d.C.) che \u00e8 stata per queste zone molto cruenta e ha determinato l'abbandono di molte citt\u00e0 romane soprattutto dell'entroterra.\nAlcune di queste, come Suasa e Ostra antica, sono state completamente abbandonate dalla popolazione che si \u00e8 dispersa e trasferita in diversi nuclei sulle colline circostanti, fortificando i vecchi insediamenti romani (ville rustiche, \"vici\") per meglio difendersi militarmente nella nuova situazione di instabilit\u00e0. Altre sono state abbandonate e rifondate in luogo pi\u00f9 sicuro, come \"Sentinum\" che si trovava a fondovalle vicino al fiume Sentino ed \u00e8 stata abbandonata per fondare sulla vicina altura l'odierna Sassoferrato. In altre citt\u00e0 ancora, soprattutto lungo la costa, come \"Sena Gallica\" (Senigallia) e Ancona, si ha avuto invece una continuit\u00e0 abitativa mai interrotta fino ad oggi. Questa continuit\u00e0, sebbene in una situazione di forte decremento demografico, \u00e8 stata garantita dalla funzione di porto commerciale che queste citt\u00e0 hanno sempre avuto. Quindi sebbene quasi completamente disabitate il porto ha avuto la funzione di polo aggregatore attorno al quale la vita cittadina non si \u00e8 mai del tutto spenta.\nDopo un breve periodo sotto il dominio longobardo, nel 774 d.C. la zona fu donata da Carlo Magno allo Stato della Chiesa. Di questo periodo di dominazione longobarda, in concorrenza con i Bizantini, nella provincia restano evidenti tracce topografiche e antroponimiche: ad esempio il comune di Barbara porta nel suo nome e nei nomi caratteristici (Clodomiro, etc...) che i suoi abitanti si sono tramandati di generazione in generazione, evidenti tracce di questo periodo longobardo durante il quale l'abitato ha avuto origine.\nBasso Medioevo.\nCon l'istituzione del Sacro Romano Impero fu creata la Marca di Ancona, che dopo aver assorbito le marche di Camerino e di Fermo comprese quasi tutta l'odierna regione Marche. A partire dall'anno 1000 la Marca di Ancona inizi\u00f2 un cammino verso l'indipendenza e si scontr\u00f2 cos\u00ec pi\u00f9 volte con il Sacro Romano Impero, che tent\u00f2 ripetutamente di ristabilire il suo effettivo potere.\nNel 1137 l'imperatore Lotario II fu respinto, e nel 1167 anche l'imperatore Federico Barbarossa. Nel 1174, quando il Barbarossa invi\u00f2 ad Ancona il suo luogotenente, l'Arcivescovo Cristiano di Magonza, per sottomettere una buona volta la citt\u00e0 la Marca usc\u00ec vittoriosa ancora una volta.\nL'istituzione della Marca.\nNel primo anno di pontificato, Papa Innocenzo III istitu\u00ec quattro province come ripartizione dello Stato Ecclesiastico e governate da funzionari di nomina papale, i rettori. Una di queste province era la Marca anconitana (o Marca anconetana, Marca d'Ancona) e fu confermata nelle Costituzioni egidiane del 1357, emanate dal cardinale Egidio Albornoz.\nL'esperienza repubblicana.\nNel 1797 furono firmati l'armistizio di Bologna ed il trattato di Tolentino fra Napoleone e Pio VI ed Ancona fu occupata dai francesi. Sfruttando l'occasione fu proclamata la Repubblica Anconitana, successivamente inglobata nella Repubblica Romana. Dal 1815, con la Restaurazione, il potere ritorn\u00f2 nelle mani del Papa fino al 1860 quando, con la battaglia di Castelfidardo, la provincia entra nel Regno d'Italia.\nL'Italia unita.\nAl momento dell'annessione il territorio provinciale si estendeva per 1937,7 km\u00b2 con una popolazione di 176.490 abitanti, saliti a 416.611 nel censimento del 1971. Primo presidente eletto nel settembre 1861 fu il conte Lorenzo Fiorenzi di Osimo."}
{"id": "778111", "revid": "124878697", "url": "https://it.wikipedia.org/wiki?curid=778111", "title": "Un paio d'ali", "text": "Un paio d'ali \u00e8 una delle pi\u00f9 famose commedie musicali della coppia Garinei e Giovannini.\nEbbe due edizioni una nel 1957 e una nel 1997.\nAnd\u00f2 in scena per la prima volta nel 1957, con Renato Rascel nella parte del protagonista (Professor Tuzzi), affiancato da Mario Carotenuto e da una giovanissima Giovanna Ralli.\nTrama.\n\"Un paio d'ali\" \u00e8 la storia di un timido e squattrinato professore vessato dalla vita, dai suoi studenti-bulli, dalla acida padrona di casa, che cerca di educare ed istruire una giovane ragazza, Giovanna detta \"Sgargamella\" (ovvero \"schiaffo\" in dialetto romanesco) per i suoi modi tutt'altro che gentili, della quale \u00e8 segretamente innamorato.\nGiovanna sogna di sfondare nel cinema (\u00e8 il periodo del boom di Cinecitt\u00e0) e cos\u00ec si affida alle cure del professor Enrico Tuzzi, assiduo frequentatore della trattoria del padre Annibale, che ne affina la cadenza dialettale ed i modi popolari.\nMa le lezioni di dizione e di portamento del professore sono deleterie, perch\u00e9 a Cinecitt\u00e0 Giovanna viene scartata proprio perch\u00e9 \"troppo perbene\": impazza il neorealismo, gli attori di strada, i \"poveri ma belli\" e non c'\u00e8 spazio per l'italiano (\"Nel cinema italiano l'italiano \u00e8 una lingua morta!\", le risponde il regista in uno dei momenti pi\u00f9 divertenti della commedia).\nIl professor Tuzzi, sull'orlo del suicidio per i continui fallimenti, riesce, spronato dalla stessa Giovanna, a farsi coraggio, a volare con \"un paio d'ali\" e, malgrado la sua goffaggine e la sua timidezza, a far fronte ad Augusta, la padrona di casa, a mettere in riga i suoi studenti e, nel lieto fine, a conquistare il cuore della bella Giovanna.\nMusiche.\nFanno parte della commedia alcune delle canzoni (tutte scritte da Gorni Kramer) pi\u00f9 famose della premiata ditta Garinei e Giovannini, tra le quali \"Un paio d'ali\", L'uomo inutile, \"Non so dir ti voglio bene\", \"La Sgargamella\", ma soprattutto \"Domenica \u00e8 sempre domenica\", utilizzata successivamente anche come sigla della trasmissione \"Il Musichiere\".\nLa commedia \u00e8 stata riportata in scena da Pietro Garinei, dopo la morte di Giovannini nel 1997, al Teatro Sistina: nella parte del professor Tuzzi che fu di Rascel \u00e8 stato chiamato Maurizio Micheli, mentre Giovanna \u00e8 stata interpretata da Sabrina Ferilli ed Annibale da Maurizio Mattioli. In detta edizione le coreografie furono affidate a Gino Landi, le scenografie a Uberto Bertacca e i costumi a Silvia Frattolillo.\nEdizioni in Italia.\nPrima edizione.\nLa prima edizione di \"Un paio d'ali\" risale al 18 settembre 1957.\nIl cast della prima edizione era formato da:\nSeconda edizione.\nLa seconda edizione di \"Un paio d'ali\" risale al 1997.\nIl cast della seconda edizione era formato da:"}
{"id": "778112", "revid": "767487", "url": "https://it.wikipedia.org/wiki?curid=778112", "title": "La famiglia della giungla", "text": "La famiglia della giungla (\"The Wild Thornberrys Movie\") \u00e8 un film di Cathy Malkasian e Jeff McGrath del 2002 tratto dalla serie animata omonima.\nTrama.\nEliza Thornberry \u00e8 una ragazzina che vive in Africa orientale in un camper con la propria famiglia, che studia gli animali del posto. Lo sciamano Mnyambo le ha donato l\u2019abilit\u00e0 di poter parlare con gli animali, a patto che non riveli mai a nessuno questo suo segreto.\nUn giorno dei bracconieri rapiscono un cucciolo di ghepardo, Tally. Eliza \u00e8 determinata a salvarlo, ma la sua famiglia decide di mandarla in collegio a Londra, per darle una vita normale. All\u2019arrivo, Eliza scopre che il suo amico scimpanz\u00e9 Darwin l\u2019ha nascostamente seguita e la mette pi\u00f9 volte nei guai. Dopo aver fatto un sogno in cui lo sciamano che le aveva dato il potere gli dice di salvare Tally, Eliza convince la sua compagna di stanza Sarah a comprarle un biglietto aereo per poter tornare in Africa, con Darwin. Mentre Eliza si trova su un treno da Nairobi, nota un rinoceronte maschio ferito, colpito dagli stessi bracconieri che avevano rapito Tally e decide di aiutarlo. Sul posto incontra anche Bree e Sloan Blackburn, una coppia di amichevoli veterinari, che si prendono cura del rinoceronte. Eliza torna poi al camper della sua famiglia per far provviste, mentre i suoi genitori non ci sono. La sorella maggiore Debbie cerca di trattenerla, ma Eliza la chiude in una gabbia, scappando con Darwin e il fratellino adottivo Donnie per cercare i bracconieri. Debbie riesce a liberarsi e la insegue. Pi\u00f9 tardi, anche gli altri membri della famiglia iniziano a cercare i figli.\nDarwin, Eliza e Donnie incontrano un gorilla che dice di aver visto delle persone costruire una recinzione nella valle del tempo. Eliza conclude che i bracconieri stanno prendendo di mira il branco di elefanti africani che attraversa la valle. I tre si imbattono poi di nuovo nei Blackburn. Eliza ritrova Tally nel camper dei Blackburn e capisce che i bracconieri sono proprio loro. I Blackburn li catturano e rivelano che la recinzione \u00e8 elettrificata. Nel frattempo Debbie incontra un ragazzo locale di nome Boko, che viene inviato dagli anziani del villaggio per assisterla. I due raggiungono il camper dei Blackburn, ma Sloan prende in ostaggio Debbie dopo aver scoperto che si tratta della sorella di Eliza. Quando Sloan minaccia di uccidere Debbie se Eliza non rivela come ha scoperto il loro piano, la ragazzina \u00e8 costretta a rivelare di poter parlare con gli animali. Arriva allora una tempesta che porta via i poteri di Eliza, ma mette anche in fuga i Blackburn.\nDebbie si riconcilia con Eliza quando scopre che la sorella ha rinunciato ai suoi poteri per salvarla. Il gruppo raggiunge la valle in tempo per salvare gli elefanti, che si stanno dirigendo verso il recinto elettrico, spronati anche dagli esplosivi piazzati dai Blackburn, che si trovano a bordo di un elicottero. Eliza attiva prematuramente l'elettricit\u00e0 del recinto, facendo fermare gli elefanti e convince poi l'elefante capo a tornare indietro. Infuriato, Sloan getta Eliza in un fiume e tenta di sparare agli elefanti, ma questi afferrano la scala di corda dell\u2019elicottero e lo fanno precipitare. Eliza rischia di annegare, ma viene salvata dallo sciamano Mnyambo, che la loda per aver salvato gli elefanti sacrificando i suoi poteri. Come ricompensa, le restituisce l\u2019abilit\u00e0 di parlare con gli animali, a condizione che anche Debbie mantenga questo segreto.\nI Blackburn vengono poi arrestati dai ranger. Eliza si riconcilia con Darwin e si riunisce con la sua famiglia, che decide di non rimandarla in collegio, mentre Boko torna al suo villaggio, tenendo l'orologio di Debbie come ricordo. Eliza ricatta infine la sorella, dicendole che si trasformer\u00e0 in un babbuino se riveler\u00e0 il suo segreto."}
{"id": "778115", "revid": "287204", "url": "https://it.wikipedia.org/wiki?curid=778115", "title": "Distretto di South Wairarapa", "text": " \nIl distretto di South Wairarapa \u00e8 un'autorit\u00e0 territoriale della Nuova Zelanda che si trova entro i confini della regione di Wellington, nell'Isola del Nord. La sede del Consiglio distrettuale si trova nella citt\u00e0 di Martinborough. Altri centri del Distretto sono Featherston e Greytown.\nNel Distretto si trova il punto pi\u00f9 meridionale dell'Isola del Nord, Cape Palliser. Il territorio contiene ampie zone paludose; South Wairarapa \u00e8 noto in Nuova Zelanda per la produzione vinicola.\nCuriosit\u00e0.\nLe strade centrali del capoluogo del Distretto, Martinborough, sono disposte in modo da formare l'Union Jack."}
{"id": "778118", "revid": "15756", "url": "https://it.wikipedia.org/wiki?curid=778118", "title": "Balzac e la piccola sarta cinese (film)", "text": "Balzac e la piccola sarta cinese \u00e8 un film del 2002 diretto da Dai Sijie, adattamento del libro omonimo dello stesso autore. Anche se il libro \u00e8 stato scritto in francese, il film \u00e8 recitato in cinese.\nTrama.\nIl film narra la storia di due giovani ragazzi, il protagonista Ma e il suo migliore amico di sempre Luo, mandati in un piccolo villaggio per essere rieducati secondo le leggi del partito del Presidente Mao, venerato e osannato da tutti i montanari, per via della loro ignoranza totale.\nI due protagonisti sono entrambi figli di medici, e per questo vengono ritenuti dallo stato dei figli di Nemici pubblici. In realt\u00e0 i due sono ragazzi che non hanno avuto modo di diplomarsi al liceo e hanno a stento la licenza media.\nNonostante questo sono due svegli ragazzi di citt\u00e0 che non appena approdano al villaggio stupiscono gli abitanti per via dei bizzarri oggetti che portano dentro le loro valigie. Uno di questi \u00e8 la sveglia di Luo, utilizzata (una volta capito in parte il suo uso dal capo villaggio) come orologio per rispettare precisamente l\u2019orario di lavoro nei campi. Altro oggetto che si riveler\u00e0 di fondamentale importanza \u00e8 il violino di Ma, con cui egli allieter\u00e0 le lunghe notti piovose che lui e il suo migliore amico sono costretti a passare nel freddo e nella sporcizia.\nLa situazione cambia quando i due incontrano per la prima volta la Piccola sarta (di cui non sapremo mai il vero nome), una giovane montanara, la cui bellezza \u00e8 superiore a quella di tutte le ragazze del villaggio. Parallelamente i nostri due protagonisti incontreranno un loro vecchio amico, Quattrocchi, dotato di una valigia piena zeppa di libri proibiti. Libri occidentali. I due dopo vari misfatti verranno in possesso della valigia e dei suoi romanzi, custodendoli gelosamente come tesori. Ogni romanzo sar\u00e0 un sogno, un viaggio in un'Europa esotica tanto agognata dai due ragazzi che nel momento in cui aprono il loro scrigno segreto si ritrovano a contemplare ideali sconosciuti e affascinanti. Leggere i romanzi alla Piccola sarta diverr\u00e0 una delle tematiche pi\u00f9 importanti dell\u2019intera narrazione.\nLa contemplazione di quelle montagne tanto amene seppur rese dure dal lavoro e dalla fatica lasceranno un segno nei due giovani tanto quanto la lettura di Balz\u00e0c nella Piccola sarta.\nProduzione.\nIl film fu girato nei luoghi originari della Cina dove Dai Sijie venne mandato in rieducazione nel periodo della rivoluzione culturale. Questi bellissimi paesaggi sono davvero destinati a scomparire sotto l'acqua a causa della creazione di un bacino artificiale come viene rappresentato alla fine del film.\nDistribuzione.\nIl film \u00e8 stato presentato nella sezione Un Certain Regard al 55\u00ba Festival di Cannes."}
{"id": "778119", "revid": "1452073", "url": "https://it.wikipedia.org/wiki?curid=778119", "title": "Koji Kabuto", "text": ", anche conosciuto in Italia come Ryo e Alcor, \u00e8 un personaggio creato da G\u014d Nagai e presente in numerosi suoi lavori, sia manga che anime. In particolare compare nella trilogia anime composta dalle serie , e , nonch\u00e9 nella serie di OAV . Il cognome deriva dal kabuto, termine con cui anticamente in giapponese si indicava l'elmetto dei samurai, e la sua scelta vale a sottolineare come il pilota sia la testa, il cervello del robot.\nStoria.\nFiglio del professor Kenzo Kabuto e fratello maggiore di Shiro, studente di liceo con una grande passione per le motociclette, a soli 16 anni viene posto alla guida del \"Mazinga Z\", il super robot creato dal nonno Juzo Kabuto per salvare l'umanit\u00e0 dal Dottor Hell, megalomane scienziato tedesco che vuole conquistare il mondo grazie ai giganteschi automi meccanici ritrovati in Grecia nell'isola di Bardos, e dallo stesso scienziato potenziati con tecnologie moderne.\nDopo due anni di guerra sconfigge il Dottor Inferno, ma sconfitto a sua volta dai nemici della Terra, le \"Sette Armate di Micene\" che si nascondevano dietro Inferno, va negli Stati Uniti per compiere delle ricerche di ingegneria aerospaziale alla NASA, lasciando il campo al \"Grande Mazinger\" costruito dal padre e pilotato da Tetsuya Tsurugi. Dopo appena un anno, per\u00f2, torna in Giappone per aiutarlo a sconfiggere una volta per tutte le forze di Micene con il ricostruito Mazinger Z.\nTrascorso un altro anno, Koji viene chiamato dal Centro Ricerche del dottor Procton (\"Umon\", in originale) per indagare con il suo prototipo TFO (\"Terrestrial Flying Object\") su alcuni misteriosi avvistamenti di UFO avvenuti in Giappone, e si ritrova cos\u00ec a combattere al fianco di \"Goldrake\" contro le forze di invasione di Vega.\nVariazioni del nome.\nNegli adattamenti italiani l'identit\u00e0 di Koji Kabuto non \u00e8 resa in modo chiaro ed univoco. In Italia, infatti, \u00e8 apparso prima come \"Alcor\" nel primo doppiaggio della serie \"UFO Robot Goldrake\", che \u00e8 invece l'ultima della trilogia nagaiana, ma la prima trasmessa in Italia. Successivamente \u00e8 apparso con il nome originale negli ultimi episodi della serie \"Il Grande Mazinger\", quindi come \"Ryo\" nel primo doppiaggio della serie \"Mazinga Z\", capitolo iniziale della saga trasmesso per ultimo in Italia.\nNell'adattamento dell'OAV \"Mazinkaiser\", pubblicato per il mercato \"home video\" e nella nuova edizione italiana di UFO Robot Goldrake, \u00e8 tornato ad avere il proprio nome originale.\nLa confusione sul nome \u00e8 dovuta al fatto che l'edizione italiana di Goldrake era in parte basata su quella francese, in cui Koji era stato appunto rinominato \"Alcor\"; nell'edizione italiana di Mazinga Z il nome \u00e8 stato invece cambiato dai dialoghisti per motivi mai chiariti."}
{"id": "778121", "revid": "466539", "url": "https://it.wikipedia.org/wiki?curid=778121", "title": "Giuseppe Gentile", "text": "Ai Giochi olimpici di super\u00f2 per due volte il record mondiale del salto triplo, ma alla fine fu terzo, medaglia di bronzo. Ha avuto anche una significativa esperienza come attore interpretando il protagonista maschile della \"Medea\" di Pier Paolo Pasolini.\nBiografia.\nPronipote di Giovanni Gentile, illustre filosofo e ministro dell'istruzione dell'era fascista, Giuseppe Gentile \u00e8 nato nel quartiere di Monte Mario a Roma. Dopo aver visto al cinema la storia dell'atleta statunitense Jim Thorpe raccontata dal film \"Pelle di rame\", decide di dedicarsi all'atletica e all'et\u00e0 di 14 anni incontra presso il centro tecnico federale dell'Acqua Acetosa l'allenatore Gigi Rosati.\nCome atleta Gentile ha praticato le specialit\u00e0 del salto in lungo e del salto triplo. Fu campione italiano di salto in lungo nel 1968 e di salto triplo negli anni 1965, 1966, 1968, 1970 e 1971. Nel 1968 miglior\u00f2 il record italiano del salto in lungo di Arturo Maffei che durava da 32 anni. Partecip\u00f2 a 33 gare con la nazionale azzurra, dal 1962 al 1972.\nAi Giochi olimpici di ottenne la medaglia di bronzo nel salto triplo. La gara messicana fu particolarmente emozionante perch\u00e9 Gentile stabil\u00ec due volte il record mondiale (17,10 m in qualificazione e 17,22 m nella gara del giorno seguente, entrambi i salti con vento nullo), ma il primato in pochi minuti fu superato prima dal sovietico Viktor Saneev (17,23 m) poi dal brasiliano N\u00e9lson Prud\u00eancio (17,27 m) e quindi di nuovo da Saneev (17,39 m). Fu il secondo triplista a superare i 17 m, dopo il polacco J\u00f3zef Szmidt (17,03 m nel 1960).\nRientrato a Roma, continua ad allenarsi per partecipare ai successivi Giochi olimpici di nella stessa disciplina; nel frattempo si laurea in giurisprudenza e si sposa. A causa di un infortunio, \u00e8 costretto a sospendere gli allenamenti, ma viene scoperto dal mondo della pubblicit\u00e0: realizza un servizio fotografico per la rivista \"Oggi\" per pubblicizzare la nuova spider Fiat Dino, che riceve in regalo.\nGrazie al servizio fotografico, viene notato dal regista Pier Paolo Pasolini, che lo ingaggia per la somma di 10 milioni di lire per interpretare il ruolo di Giasone nel film \"Medea\", accanto a Maria Callas. Gentile dichiar\u00f2 che, dopo che grazie alla sua buona fotogenia aveva ottenuto quel ruolo, ebbe altre proposte cinematografiche, che per\u00f2 rifiut\u00f2 perch\u00e9 non le considerava di livello culturale interessante come quella del film di Pasolini. Pasolini non am\u00f2 il forte accento romano di Gentile, che venne perci\u00f2 doppiato da Pino Colizzi.\nNegli anni seguenti Gentile commission\u00f2 a un artigiano di eseguire un calco della medaglia di bronzo vinta a Citt\u00e0 del Messico e di realizzarne una copia fedele: le due medaglie furono poi divise in due e riassemblate una con la met\u00e0 dell'altra e una di esse fu regalata all'allenatore Gigi Rosati. Diplomatosi al 1\u00ba corso di Maestri dello Sport, ha ricoperto per molti anni ruoli dirigenziali nel CONI."}
{"id": "778123", "revid": "767487", "url": "https://it.wikipedia.org/wiki?curid=778123", "title": "The Shipping News - Ombre dal profondo", "text": "The Shipping News - Ombre dal profondo (\"The Shipping News\") \u00e8 un film del 2001 diretto da Lasse Hallstr\u00f6m, tratto dal romanzo \"Avviso ai naviganti\" di Annie Proulx.\nTrama.\nQuoyle \u00e8 un tipografo che conduce una vita insignificante e solitaria. Segnato in giovent\u00f9 dai maltrattamenti del dispotico padre Guy, Quoyle ha imparato a non aspettarsi nulla da se stesso n\u00e9 dagli altri ed \u00e8 convinto di non meritare nulla di pi\u00f9 del poco che ha; cos\u00ec, quando incontra l'affascinante e disinibita Petal, Quoyle si lascia sedurre e s'innamora di lei. I due si sposano e hanno una figlia, Bunny; nonostante ci\u00f2, Petal tradisce continuamente Quoyle, che subisce passivamente le angherie della moglie. Alla morte di Petal, deceduta in un incidente d'auto assieme ad uno dei suoi amanti, Quoyle si ritrova da solo con Bunny e cade in una profonda crisi interiore; in seguito ad una visita di sua zia Agnis, sorella di Guy, Quoyle decide di ricominciare da capo e si trasferisce assieme ad Agnis e a Bunny nel villaggio di pescatori di cui \u00e8 originario ma dove non ha mai vissuto, in Terranova.\nQuoyle, Agnis e Bunny si stabiliscono nella vetusta casa di famiglia, abbandonata da quasi mezzo secolo, e Quoyle trova lavoro come cronista presso il giornale locale. Con il passare del tempo, l'uomo scopre oscuri dettagli sul passato della sua famiglia e conosce una vedova, Wavey Prowse, della quale s'invaghisce; Quoyle, per\u00f2, \u00e8 costantemente tormentato dal ricordo di Petal ed anche Agnis e Wavey nascondono dei terribili segreti da cui non riescono a liberarsi. I fantasmi che perseguitano i protagonisti sono simboleggiati dalle strane presenze che aleggiano nel villaggio e di cui soltanto poche persone particolarmente sensibili, come Bunny, sembrano essere coscienti. Alla fine, Quoyle, Agnis e Wavey riusciranno a chiudere i conti con il passato; la presa di coscienza dei personaggi prender\u00e0 la forma di una furiosa tempesta che spazzer\u00e0 via la fatiscente casa dei Quoyle e con essa le oscure presenze che la popolano."}
{"id": "778124", "revid": "287204", "url": "https://it.wikipedia.org/wiki?curid=778124", "title": "Lasse Hallstrom", "text": ""}
{"id": "778127", "revid": "767487", "url": "https://it.wikipedia.org/wiki?curid=778127", "title": "Iris - Un amore vero", "text": "Iris - Un amore vero (\"Iris\") \u00e8 un film del 2001 diretto da Richard Eyre basato sui libri \"Iris: A Memoir\" e \"Elegy for Iris\" di John Bayley.\nTrama.\nStoria d'amore tra la scrittrice Iris Murdoch e John Bayley, dall'inizio della loro relazione, quando la giovane ragazza aveva un carattere molto socievole mentre Bayley era molto timido, fino agli anni della loro vecchiaia, quando il marito si prese cura dell'anziana moglie colpita dalla malattia di Alzheimer."}
{"id": "778128", "revid": "298229", "url": "https://it.wikipedia.org/wiki?curid=778128", "title": "Viktor Saneyev", "text": ""}
{"id": "778131", "revid": "1718925", "url": "https://it.wikipedia.org/wiki?curid=778131", "title": "Il fuoco (D'Annunzio)", "text": "Il fuoco \u00e8 un romanzo di Gabriele D'Annunzio, pubblicato nel 1900.\nTrama.\nIl personaggio principale \u00e8 Stelio Effrena, poeta giovane e geniale. L'azione si svolge a Venezia, nell'autunno del 1882.\nIl cognome del protagonista ha un significato: dal latino \"Ex frenis\", ovvero \"senza freni\".\nPrimo libro: \"L'Epifania del fuoco\".\nQuesto capitolo racconta una serata in settembre. Stelio tiene un grande discorso al Palazzo Ducale di Venezia, davanti a un pubblico entusiasta. Spiega tutta la sua filosofia sull'arte e sulla creazione. L'arte, secondo lui, \u00e8 sublime quando imita l'arte antica.\nStelio \u00e8 accompagnato da un'attrice celebre: la Foscarina, che in questo primo libro viene ancora chiamata \"Perdita\". \u00c8 una bella donna, anche se non \u00e8 pi\u00f9 giovane, e ama Stelio fino all'abbandono della propria personalit\u00e0. Pur sapendo che questo suo amore \u00e8 in pericolo, presenta una donna giovane e bellissima a Stelio: la cantante Donatella Arvale.\nIn questa notte, Stelio e la Foscarina si incontrano nel giardino di quest'ultima e hanno un rapporto sessuale appassionato. Stelio poi se ne va e lascia la Foscarina disperata nel giardino.\nSecondo libro: \"L'Impero del silenzio\".\nIn questo capitolo, la Foscarina e Stelio si ritrovano spesso nei loro palazzi per avere rapporti sessuali sempre pi\u00f9 appassionati. Intanto, la Foscarina \u00e8 sicura che lei non rester\u00e0 l'unica amante del genio.\nUna sera, Stelio con un suo amico \u00e8 su una nave. Per caso, sulla nave si trova anche Richard Wagner, il compositore tedesco. Anche se Stelio disprezza la cultura germanica e glorifica la cultura latina, ammira il grande compositore, che per lui \u00e8 l'incarnazione del genio artistico. Ma Wagner \u00e8 vecchio e malato, e subisce un colpo apoplettico. Stelio e il suo amico lo soccorrono e lo fanno scendere dalla nave. Per loro, questo incidente \u00e8 una prova della superiorit\u00e0 dell'arte.\nLa volont\u00e0 della Foscarina di servire, di sottomettersi all'arte dell'amato, diventa pi\u00f9 grande. Tutti e due, la Foscarina e Stelio, vogliono creare qualcosa di superiore all'amore. Stelio parla del Superuomo. Alla fine, la Foscarina decide di lasciare Stelio per fare viaggi nel mondo, allo scopo di renderlo libero nelle sue creazioni poetiche. Stelio riceve la notizia della morte di Richard Wagner nel palazzo Vendramin. Lui e i suoi discepoli fanno il corteo funebre per il grande compositore.\nLa commossa e commovente descrizione del trasporto della salma di Wagner da palazzo Vendramin alla stazione ferroviaria altro non sembra essere che semplice trasposizione del reale da parte di un testimone, in quanto Gabriele d'Annunzio pretese di esser stato, non ancora ventenne (1883), tra i sei portatori a spalla del feretro del grande musicista. Invece fu un'invenzione del Vate.\nCritica.\nL'autore, il titolo, la storia e le indiscrezioni che hanno preceduto la pubblicazione, tutto concorre a far pensare che le pagine del romanzo raccontino l'amore di cui tutti all'epoca parlavano. L'amore tra l'uomo e la donna allora pi\u00f9 famosi: D'Annunzio ed Eleonora Duse.\nUn amico della Duse, avendo letto il manoscritto, l'aveva scongiurata di non permettere la pubblicazione. Lei aveva risposto: \u00abconosco il romanzo, ho autorizzato la stampa perch\u00e9 la mia sofferenza, qualunque essa sia, non conta, quando si tratta di dare un altro capolavoro alla letteratura italiana: e poi, ho quarant'anni e amo\u00bb\nTemi.\nIl periodo in cui \u00e8 scritto il romanzo \u00e8 molto florido per d'Annunzio: il viaggio in Grecia del 1897, la scoperta del teatro e la gestazione de \"La citt\u00e0 morta\" (1898) e la lettura de \"La nascita della tragedia\" di Nietzsche, hanno fatto s\u00ec che d'Annunzio elaborasse una nuova concezione della vita. Il poeta inoltre viveva un periodo amoroso molto fiorente con Eleonora Duse, essendosi stabiliti a Settignano, dove il poeta scrisse il romanzo, e ci\u00f2 contribu\u00ec alla creazione di una nuova trilogia, la \"Trilogia del Melograno\"; volendo simboleggiare la voglia di vivere e il desiderio di prendere in mano il destino.\nLa presa di coscienza del superomismo, dapprima considerato negativo e fallimentare nel \"Trionfo della morte\", nel \"Fuoco\" riesce a sprigionare il potere di conquista grazie alla fusione con la cultura onnipresente nella citt\u00e0 di Venezia. Per questo la descrizione frenetica dei luoghi della citt\u00e0 nel libro, e soprattutto le disquisizioni filosofico-culturali del protagonista con gli amici intellettuali - che simboleggiano la continuit\u00e0 della cultura classica nella contemporaneit\u00e0, facendo riferimento alle varie scoperte archeologiche del tempo in Grecia dello Schliemann. Il protagonista si pone come il superuomo conquistatore di bellezza culturale ed estetica, nonch\u00e9 padrone assoluto della figura femminile, rappresentata dalla Foscarina, definita provocatoriamente \"Perdita\". Infatti nelle opere precedenti era la donna la \"femme fatale\" che distruggeva l'uomo con la sua sensualit\u00e0, mentre adesso accade il contrario.\nIl protagonista \u00e8 proiettato verso una esperienza onirica di chiaroveggenza, con richiami ai tragici classici, soprattutto a Dante Alighieri e al suo rapporto con Beatrice. Riguardo allo stile, l'accrescimento della passione \u00e8 descritto con equilibrio nella prima parte del libro, fino a raggiungere l'apogeo della passione, per poi svanire completamente nella seconda parte. Il desiderio simbolico di affermazione nella societ\u00e0 letteraria per il protagonista, consiste nel creare una tragedia nuova che sappia contenere la vitalit\u00e0 dei classici, e ci\u00f2 Stelio tenta di capirlo dall'esperienza teatrale della Foscarina. In seguito alla morte di Richard Wagner tale assimilazione sar\u00e0 completata, e il rapporto di sopraffazione vedr\u00e0 l'abbandono dell'amata da parte del protagonista."}
{"id": "778132", "revid": "438678", "url": "https://it.wikipedia.org/wiki?curid=778132", "title": "Monster's Ball - L'ombra della vita", "text": "Monster's Ball - L'ombra della vita \u00e8 un film del 2001 diretto da Marc Forster. Per questo film Halle Berry ha vinto l'Orso d'argento a Berlino e l'Oscar come miglior attrice.\nTrama.\nHank Grotowski, un agente di custodia bianco, vive in una cittadina di provincia in Georgia, nel sud degli Stati Uniti, con il padre Buck, non autosufficiente e fortemente legato a idee razziste, ed il figlio Sonny, agente come il padre, che non riesce ad amare. Nella stessa cittadina vive anche Leticia Musgrove, bella donna di colore, con il figlio Tyrell, adolescente obeso. Leticia cerca di mantenersi con i pochi soldi che guadagna come cameriera, in quanto il marito Lawrence \u00e8 in prigione, condannato alla sedia elettrica. Sono proprio Hank ed il figlio Sonny ad accompagnare Lawrence all'esecuzione, in un fortissimo clima di tensione e di ingiustizia in quanto al condannato viene negata anche l'ultima telefonata ai propri cari. Dopo l'esecuzione, in carcere nasce una forte lite fra Hank e Sonny, che poi prosegue a casa. Quando Hank ammette di odiare il figlio, Sonny gli dice di averlo invece sempre amato e si suicida, di fronte al padre e al nonno, non resistendo alla tensione e ai conflitti. Dopo il tragico evento Hank, in preda a una crisi esistenziale e disgustato dalla sua vita, si dimette dal proprio posto di lavoro, comprando una stazione di benzina.\nLeticia cerca di affrontare la vita insieme al figlio, ma con sempre maggiori difficolt\u00e0. Quando la sua auto si guasta \u00e8 costretta a recarsi al lavoro a piedi con il ragazzo. Una sera, Tyrell viene investito da un'auto pirata. Hank, che ha visto Leticia solo una volta come cameriera del bar, si trova per caso a passare sul luogo dell'incidente e - superato l'iniziale momento di esitazione - soccorre il ragazzo, portandolo all'ospedale con la madre. L'intervento di Hank \u00e8 tardivo e Tyrell muore poco dopo il ricovero. Uniti dal dolore di una perdita cos\u00ec forte e cos\u00ec recente, Hank e Leticia si buttano uno nelle braccia dell'altro, ritrovandosi in un rapporto che li coinvolge entrambi profondamente. Hank scopre che Leticia \u00e8 la moglie dell'uomo che ha giustiziato, ma non trova il coraggio di rivelare la verit\u00e0. La relazione prosegue fino a quando la donna conosce il padre di Hank, le cui esternazioni razziste inducono Leticia a pensare che Hank la consideri alla stessa stregua di una prostituta, facendole decidere di non vederlo pi\u00f9. A questo punto Hank, che ha perso gli impulsi razzisti che hanno accompagnato tutta la sua vita, decide di far ricoverare il padre in una casa di cura e di proseguire la sua relazione con Leticia.\nIn seguito ad uno sfratto, Leticia si trasferisce da Hank e mentre lui va a comprare del gelato, scopre la verit\u00e0 tramite i disegni tracciati dal suo ex-marito nei suoi ultimi giorni di vita: trova infatti gli inconfondibili ritratti fatti da Lawrence ad Hank e a Sonny. Leticia \u00e8 sconvolta ma, quando il compagno rincasa, non gli dice nulla della sua scoperta e si siede sotto il portico a mangiare il gelato. Lei guarda le tombe dei familiari di Hank, in giardino, e quando lui le parla dei progetti che ha per il futuro, compresa la pompa di benzina a cui ha dato il suo nome, Leticia guarda verso l'alto, con l'espressione di cercare una spiegazione a ci\u00f2 che la vita le ha riservato.\nProduzione.\nIl film \u00e8 stato prodotto dalla Lionsgate e dalla Lee Daniels Entertainment.\nAccoglienza.\nLa pellicola ha ricevuto critiche generalmente favorevoli alla sua uscita. Il sito Rotten Tomatoes riporta un indice di gradimento dell'85% basato su 141 recensioni.\nIl noto critico cinematografico Roger Ebert ha assegnato al film quattro stellette scrivendo: \"Il film possiede la complessit\u00e0 della grande fiction\", indicandolo come miglior film del 2001."}
{"id": "778133", "revid": "767487", "url": "https://it.wikipedia.org/wiki?curid=778133", "title": "Lahij", "text": "Lahij o Lahej () \u00e8 una citt\u00e0 che si trova tra Ta'izz e Aden nello Yemen.\nDal XVIII secolo al XX fu governata dalla famiglia Al Abdali, che si proclama imparentata con l'Ahl al-Bayt, la famiglia del profeta Maometto. \nLa citt\u00e0 fu capitale del Sultanato di Lahij, protettorato britannico fino al 1967, quando il sultano fu cacciato dalla citt\u00e0, che fu annessa alla Repubblica Socialista Popolare dello Yemen."}
{"id": "778134", "revid": "77358", "url": "https://it.wikipedia.org/wiki?curid=778134", "title": "Monster's Ball", "text": ""}
{"id": "778136", "revid": "10431", "url": "https://it.wikipedia.org/wiki?curid=778136", "title": "Chiarone", "text": "Il Chiarone \u00e8 un breve corso d'acqua lungo appena una ventina di chilometri che sorge nella Maremma grossetana da una collina a est di Capalbio.\nDescrizione.\nIl fiume, a prevalente carattere torrentizio, scorre verso sud e, dalla met\u00e0 del suo percorso in poi, segna il confine tra la Toscana e il Lazio fino alla sua foce nel Mar Tirreno. Lungo il suo tratto attraversa parte del territorio comunale di Capalbio, prima di iniziare a separarlo amministrativamente da quello di Montalto di Castro.\nPoco prima di sfociare nei pressi della frazione di Chiarone Scalo, il corso d'acqua \u00e8 intersecato dal Canale emissario del Lago di Burano che unisce l'omonimo bacino lacustre costiero toscano all'ultimo tratto del fiume Fiora che scorre in territorio laziale.\nIl 12 novembre 2012 si \u00e8 verificata una piena con esondazione delle acque durante l'evento calamitoso dell'alluvione della Maremma grossetana che ha causato la morte di un automobilista.\nCuriosit\u00e0 storiche.\nSarcofagi del Chiarone.\nLungo le sponde del fiume Chiarone, in prossimit\u00e0 del percorso della vecchia via Aurelia, furono ritrovati nel 1853 due sarcofagi in marmo del 290 a.C. con bassorilievi che raffigurano rispettivamente Ippolito e Fedra, e Apollo e Marsia. Attualmente i reperti sono esposti a Parigi al Museo del Louvre.\nDogana pontificia del Chiarone.\nSul lato orientale della via Aurelia, in prossimit\u00e0 del ponte che attraversa il fiume, si trova il Palazzo del Chiarone, complesso di epoca cinquecentesca in territorio toscano che fino all'Unit\u00e0 d'Italia ha ospitato una dogana pontificia per il controllo delle merci in ingresso ed uscita dallo Stato della Chiesa.\nSito di interesse comunitario.\nI Fondali tra le foci del Fiume Chiarone e Fiume Fiora sono stati proposti come sito di interesse comunitario con codice IT6000001 tramite il Decreto 25 marzo 2005 (Gazzetta Ufficiale della Repubblica Italiana numero 157 dell'8 luglio 2005) recante \"Elenco dei proposti siti di importanza comunitaria per la regione biogeografica mediterranea, ai sensi della direttiva 92/43/CEE\"."}
{"id": "778142", "revid": "767487", "url": "https://it.wikipedia.org/wiki?curid=778142", "title": "I segreti del lago", "text": "I segreti del lago (\"The Deep End\") \u00e8 un film del 2001 diretto da Scott McGehee e David Siegel, presentato nella Quinzaine des R\u00e9alisateurs al 54\u00ba Festival di Cannes.\nTrama.\nMargaret Hall \u00e8 una tranquilla casalinga sposata ad un ufficiale di marina che, a causa del suo imbarco su una portaerei, trascorre mesi lontano da casa. Questa situazione di causa maggiore ha abituato Margaret a gestire da sola le grandi e piccole necessit\u00e0 che si presentano nella vita quotidiana. Cos\u00ec, quando l'amante del suo primogenito omosessuale Beau muore accidentalmente cadendo dal pontile su un\u2019ancora, dopo una lite con lo stesso, la donna fa quello che probabilmente ogni madre farebbe: nasconde il corpo per proteggere suo figlio. Qualche tempo dopo tuttavia compare Alek Spera, un giovane che sembra sapere tutto della morte e della vita segreta di Beau. Per cercare, ancora una volta, di salvare il figlio da una situazione esplosiva, Margaret si espone. Forse troppo.\nNote.\n l'amante del figlio nn \u00e8 ne emerso di fronte casa ne annegato accidentalmente si rompe la ringhiera di legno del pontile e cade su un ancora che gli perfora i polmoni"}
{"id": "778146", "revid": "438678", "url": "https://it.wikipedia.org/wiki?curid=778146", "title": "Hedwig - La diva con qualcosa in pi\u00f9", "text": "Hedwig - La diva con qualcosa in pi\u00f9 (\"Hedwig and the Angry Inch\") \u00e8 un film del 2001 diretto da John Cameron Mitchell, tratto dal musical \"Hedwig and the Angry Inch\".\nLa produzione fa parte del filone di film glamrock basati sulle vicende di rockstar semifallite, concerti in costume, trucchi esagerati e vite vissute all'insegna della promiscuit\u00e0 sessuale durante il periodo che va dalla met\u00e0 degli anni '70 alla met\u00e0 degli anni '80, dello stesso genere il film del 1998 Velvet Goldmine.\nTrama.\nHansel, un bambino nato a Berlino est durante la guerra fredda, ha un'infanzia poco felice: il padre, un soldato americano, abusa di lui sin dalla pi\u00f9 tenera et\u00e0. Con l'andar del tempo Hansel scopre di essere una ragazza transgender; \u00e8 appassionata di filosofia greca, mitologia ma, soprattutto, di musica rock. Hedwig, il suo nome, si sottopone a un intervento di cambio di sesso che produce per\u00f2 un risultato indefinito; in seguito questo specifico episodio ispirer\u00e0 il nome del suo gruppo musicale (gli \"Angry Inch\", ovvero \"Pollice arrabbiato\") e una delle sue canzoni pi\u00f9 scandalose.\nHedwig ha accettato di sottoporsi all'operazione soprattutto per poter lasciare il suo paese natio e per poter cominciare una nuova vita in Kansas, in compagnia del marito americano conosciuto nella capitale tedesca.\nQuest'ultimo per\u00f2 la tradisce e la abbandona e Hedwig \u00e8 costretta a lavorare come baby sitter. Ormai stufa, si trova da sola a ricostruirsi il proprio futuro, e lo fa con determinazione, scegliendo il palcoscenico. Il periodo \u00e8 quello degli anni ottanta, epoca di David Bowie e di altri interpreti dai vistosi costumi: anche Hedwig si concede parrucche voluminose e trucchi pesanti, fondando il proprio gruppo rock. Con quest'ultimo \u00e8 impegnata in serate variopinte, originali e trasgressive, soprattutto in locali cittadini.\nTuttavia, i problemi di Hedwig non sono finiti, poich\u00e9 il suo talento musicale, le sue canzoni, sono stati rubati da un ragazzo poco pi\u00f9 che adolescente, Tommy Gnosis, a cui lei, tempo addietro, aveva fatto da babysitter. Il ragazzo, ormai divenuto una star di fama mondiale e con il quale Hedwig ha avuto anche una storia d'amore, \u00e8 costantemente pedinato e denunciato da Hedwig, anche se inutilmente. Hedwig si ritrova quindi obbligata a cantare le sue canzoni in quei locali di terza categoria fino a quando, ormai stanca, umiliata e piena di debiti, deve dire addio al suo gruppo, costretta nel giro della prostituzione.\nProprio durante una delle notti in cui \u00e8 intenta a prostituirsi, si avvicina una limousine con dentro la rock star; lei, dapprima titubante, finisce col salire in auto ed ascoltare le spiegazioni che ha da darle il ragazzo. In primo luogo sembra che i due siano ritornati affiatati come un tempo: Hedwig, che nel frattempo ha preso il posto di guida, canta allegramente con Tommy Gnosis le sue canzoni. I due per\u00f2 restano coinvolti in un grave incidente stradale, e vengono entrambi arrestati.\nDistribuzione.\nIl film ha guadagnato un totale iniziale di $ 3.644.200 nelle sale nazionali da un budget di $ 6 milioni. Il film \u00e8 uscito negli Stati Uniti in 9 sale il 20 luglio 2001 e ha incassato $ 156.724 nel suo weekend di apertura, classificandosi al 28\u00ba posto al botteghino. Nel 2019 \"The Criterion Collection\" ha pubblicato Hedwig su Blu-ray, per la prima volta. Nell'edizione speciale 'Reunion' il regista e star del documentario John Cameron Mitchell afferma che la scarsa apertura al botteghino era in parte dovuta alla data di uscita del film, il 12 settembre 2001; il giorno dopo gli attacchi dell'11 settembre a New York City. Poco dopo gli attacchi, tutte le sale cinematografiche hanno dato l'ingresso gratuito agli spettatori e, sebbene molte persone abbiano visto il film, l'ingresso gratuito ha significato che Hedwig And The Angry Inch non ha fatto soldi alla sua uscita. Il film ha guadagnato un seguito di culto internazionale ed \u00e8 apparso in molte liste di \"Migliori film\". In Italia il film usc\u00ec il 16 novembre dello stesso anno."}
{"id": "778149", "revid": "38120", "url": "https://it.wikipedia.org/wiki?curid=778149", "title": "Z Mazinga", "text": ""}
{"id": "778152", "revid": "287204", "url": "https://it.wikipedia.org/wiki?curid=778152", "title": "Sfida a Poirot", "text": "Sfida a Poirot \u00e8 un romanzo giallo di Agatha Christie, stampato dalla Arnoldo Mondadori Editore nella collana Il giallo Mondadori al numero 830, pubblicato nel 1964. Il titolo originale inglese \u00e8 \"The clocks\" e fa riferimento ai quattro orologi trovati sul luogo del delitto.\nTrama.\nColin Lamb, biologo marino e anche agente del controspionaggio inglese, \u00e8 in Wilbraham Crescents alla ricerca del numero 61, quando dal n. 19 esce urlando una ragazza (Sheila Webb) molto carina che ha appena trovato un cadavere. Si era recata nell'appartamento perch\u00e9 la Signorina Pebmarsh aveva richiesto proprio la sua presenza telefonando presso la copisteria dove la ragazza lavorava.\nIl morto non abita per\u00f2 in quella casa, vi abita una donna cieca, la signorina Pebmarsh. Nell'appartamento vengono trovati oltre agli orologi della proprietaria di casa altri quattro orologi che segnano le ore 16 e 13. La polizia inizia ad indagare, ma non si riesce a identificare l'identit\u00e0 del cadavere. Lamb allora si rivolge ad un amico, l'investigatore Hercule Poirot. Con il solito acume, l'investigatore riuscir\u00e0 a scoprire l'identit\u00e0 del morto ed anche l'assassino e a dare una mano a Lamb per risolvere il mistero che lo aveva portato a Wilbraham Crescents.\nIl piano era stato architettato dalla signora Katherina Martindale per impedire all'uomo, che proveniva dal Canada, di scoprire la truffa ordita dalla sorella per ottenere un'eredit\u00e0. L'idea degli orologi era stata tratta da un manoscritto che aveva avuto da uno scrittore, ma poi non pi\u00f9 pubblicato per la morte dello stesso. Poirot, grande lettore di romanzi gialli, ne aveva una copia.\nLa casa che Lamb stava cercando era proprio il numero 19, perch\u00e9 il foglio con gli appunti che aveva era stato visto al contrario.\nVorr\u00e0 dare anche la possibilit\u00e0 alla signorina Pebmarsh di fuggire, in quanto aveva scoperto che sarebbe stata la sua futura suocera, era infatti la madre di Sheila."}
{"id": "778153", "revid": "17351", "url": "https://it.wikipedia.org/wiki?curid=778153", "title": "Yak-28", "text": ""}
{"id": "778154", "revid": "120999649", "url": "https://it.wikipedia.org/wiki?curid=778154", "title": "Wen Jiabao", "text": " \u00c8 stato Primo Ministro del Consiglio di Stato della Repubblica Popolare Cinese dal 2003 al 15 marzo 2013, nonch\u00e9 membro del Comitato permanente dell'ufficio politico del Partito Comunista Cinese.\nFa parte del \"Tuanpai\" la corrente di maggiore peso all'interno del Partito Comunista Cinese, e della quale fanno parte Hu Jintao e Li Keqiang, che raccoglie ex membri della Lega della Giovent\u00f9 Comunista Cinese.\nBiografia.\nFormatosi nel campo della geologia e dell'ingegneria, ha conseguito un diploma post-laurea presso l'Istituto di Geologia di Pechino, dove si \u00e8 laureato nel 1968. Successivamente \u00e8 stato inviato a Gansu come esperto geologo, ed \u00e8 rimasto nelle regioni dell'entroterra della Cina durante la scalata ai vertici del partito. Trasferito a Pechino per lavorare come capo dell'Ufficio generale del partito tra il 1986 e il 1993, nel 1998, venne promosso alla carica di vice-premier del governo di Zhu Rongji, suo mentore, responsabile per i ministeri dell'agricoltura e della finanza.\nIl 19 maggio 1989 accompagn\u00f2 in Piazza Tiananmen l'allora segretario del Partito Comunista Zhao Ziyang, che voleva convincere i manifestanti a terminare l'occupazione per evitare un massacro, riuscendo a sopravvivere al seguito politico delle manifestazioni, a differenza di Zhao che venne posto agli arresti.\nAssunta la carica di Premier del Consiglio di Stato nel 2003, che dovrebbe conservare fino all'autunno 2012, Wen, insieme con il presidente Hu Jintao, rappresenta una personalit\u00e0 centrale della quarta generazione della leadership del Partito Comunista Cinese. Wen \u00e8 stato uno dei membri pi\u00f9 in vista dell'amministrazione in carica cinese, ed \u00e8 stato soprannominato \"premier del popolo\" dai media nazionali ed esteri, definizione che si \u00e8 conquistato anche in occasione del terremoto del 2008 che colp\u00ec la provincia di Sichuan nel sud-ovest della Cina, venendo percepito come il volto compassionevole del governo nel soccorso alle popolazioni.\nIn tal senso, \u00e8 stato percepito come un uomo dal background comune, pur avendo un approccio populista alla politica, e come il politico del volto umano del partito. Il suo programma politico ha segnato un cambiamento notevole rispetto all'amministrazione precedente. Invece di concentrarsi sulla crescita del Pil nelle grandi citt\u00e0 e nelle ricche aree costiere (maggiormente sviluppare rispetto a quelle interne), Wen ha sostenuto la necessit\u00e0 di un approccio pi\u00f9 equilibrato allo sviluppo dell'entroterra cinese, adoperandosi per l'attuazione di politiche pi\u00f9 favorevoli a beneficio degli agricoltori e dei lavoratori immigrati. A livello internazionale, Wen ha svolto un ruolo chiave nella risposta della Cina alla crisi finanziaria globale e al successivo programma di stimolo. Come premier, Wen si \u00e8 adoperato per la ristrutturazione del sistema bancario, fortemente indebitata, e per la riforma delle imprese di propriet\u00e0 statale, al fine di renderle pi\u00f9 competitive e produttive a livello mondiale.\nNel settembre 2012, a pochi giorni dall'apertura del XVIII Congresso del PCC, un'inchiesta pubblicata sul New York Times a firma di David Barboza, accusa Wen di aver accumulato un patrimonio immenso e di aver favorito familismi e clientele a spese dello stato negli anni ai vertici del partito e del paese."}
{"id": "778156", "revid": "72396", "url": "https://it.wikipedia.org/wiki?curid=778156", "title": "Borea", "text": "Borea () \u00e8 un personaggio della mitologia greca, la personificazione del Vento del Nord. Viene raffigurato come un uomo barbuto ed alato, con due volti e la chioma fluente. Nella mitologia romana corrisponde ad \"Aquilone.\"\nGenealogia.\nFiglio del titano Astreo e di Eos, \u00e8 fratello di Austro, Apeliote e Zefiro, sposo di Orizia e padre di due maschi, Calaide e Zete, e di due femmine Cleopatra e Chione.\nCon due donne diverse gener\u00f2 Bute e Licurgo.\nMitologia.\nBorea rap\u00ec Orizia (una principessa ateniese) che aveva preso in simpatia e supplicato per i suoi favori sperando di persuaderla, ma quando fu rifiutato torn\u00f2 al suo solito temperamento e cos\u00ec la cattur\u00f2 mentre ballava sulle rive dell'Ilisos.\nBorea la avvolse in una nuvola e la spos\u00f2 e con lei gener\u00f2 i suoi primi quattro figli. Nonostante ci\u00f2, gli Ateniesi videro Borea come un buon parente per matrimonio.\nBorea era associato ai cavalli e si diceva che nelle fattorie di Erittonio re di Dardania, avesse preso la forma di uno stallone generando dodici puledri che, una volta nati, erano in grado di attraversare un campo di grano senza calpestare le piante.\nPlinio il Vecchio pensava che le fattrici potessero stare con i loro quarti posteriori al Vento del Nord e generare puledri senza stallone.\nI Greci credevano che la sua casa fosse in Tracia ed Erodoto e Plinio descrivono entrambi una terra settentrionale nota come Iperborea (\"Oltre il Vento del Nord\"), dove le persone vivevano in completa felicit\u00e0 e avevano una vita straordinariamente lunga.\nNell'opera Variae Historiae di Claudio Eliano, Chione, la ninfa di Borea gener\u00f2 tre sacerdoti al servizio di Apollo, di sei cubiti di altezza.\nIn ricordo del presunto aiuto dato da Borea nella Battaglia di Capo Artemisio agli Ateniesi per sconfiggere la flotta persiana, furono istituite le Boreasmi, feste in suo onore."}
{"id": "778157", "revid": "729019", "url": "https://it.wikipedia.org/wiki?curid=778157", "title": "Philippe Douste-Blazy", "text": "Biografia.\nLaureato in medicina e specializzato in cardiologia, professore all'universit\u00e0 di Tolosa, entra in politica nel partito cattolico centrista CDS nel 1989, facendosi eleggere sindaco di Lourdes. Deputato al parlamento europeo dal 1989 al 1993 e deputato all'Assembl\u00e9e Nationale dal 1993 al 2004.\nMinistro delegato alla sanit\u00e0 nel governo di \u00c9douard Balladur (1993-1995). Ministro della cultura e portavoce del governo nel governo di Alain Jupp\u00e9 (1995-1997). Presidente del gruppo dell'Unione per la Democrazia Francese (UDF) all'Assembl\u00e9e Nationale dal 1997 al 2002.\nSindaco di Tolosa dal 2001 al 2004, quando il 21 settembre 2001 nella capitale occitana si verifica la terribile esplosione dello stabilimento AZF, si precipita sul luogo del disastro. Nel maggio 2002 si rifiuta di entrare nel governo di Jean-Pierre Raffarin, anche per non abbandonare il mandato di sindaco in una fase ancora molto difficile per la sua citt\u00e0.\nNella primavera 2002 aderisce al nuovo partito Unione per un Movimento Popolare (UMP), nato dalla fusione del Raggruppamento per la Repubblica (RPR) con una componente dell'UDF, e ne diventer\u00e0 segretario generale. Nominato nel marzo 2004 ministro della sanit\u00e0 e della protezione sociale, poi nel novembre 2004 della solidariet\u00e0, della sanit\u00e0 e della famiglia in occasione di due rimpasti del governo di Jean-Pierre Raffarin. A causa della regola non scritta dell'incompatibilit\u00e0 dei due mandati, nel 2004 si dimette da sindaco di Tolosa conservando fino alla scadenza del mandato nel 2008 la presidenza della Comunit\u00e0 di agglomerazione \"della grande Tolosa\" (l'autorit\u00e0 sovracomunale che amministra l'area metropolitana).\nCon la nomina di Dominique de Villepin a primo ministro, diviene ministro degli affari esteri dal 2 giugno 2005 al 18 maggio 2007, sostituendo l'uscente Michel Barnier (quest'ultimo visto come uno dei principali artefici della sconfitta al referendum sulla cosiddetta Costituzione europea del 29 maggio 2005). Escluso dal governo di Fran\u00e7ois Fillon costituitosi dopo l'elezione di Nicolas Sarkozy alla presidenza della Repubblica, rinuncia a candidarsi alle elezioni legislative del 2007.\n\u00c8 presidente del consiglio di amministrazione di Unitaid fin dalla sua fondazione nel 2006; il 19 febbraio 2008 \u00e8 nominato \"consigliere speciale per le fonti innovative dei finanziamenti dello sviluppo\" dal segretario generale dell'ONU Ban Ki-moon, con il rango di vicesegretario generale.\nNel maggio 1997 \u00e8 stato vittima del gesto di un folle che lo ha colpito alla schiena con un pugnale, senza ferirlo in modo grave."}
{"id": "778158", "revid": "767487", "url": "https://it.wikipedia.org/wiki?curid=778158", "title": "Bandits", "text": "Bandits \u00e8 un film del 2001 diretto da Barry Levinson.\nTrama.\nJoe e Terry sono due rapinatori di banche dal singolare modus operandi: la sera precedente il colpo si presentano a casa del direttore della banca che intendono svaligiare, e passano la notte insieme a lui e alla sua famiglia; il mattino seguente si fanno poi accompagnare alla banca, dove compiono tranquillamente la rapina.\nIl loro affiatamento sar\u00e0 messo alla prova da una donna affascinante quanto scombinata che si innamorer\u00e0 di entrambi."}
{"id": "778159", "revid": "1588907", "url": "https://it.wikipedia.org/wiki?curid=778159", "title": "Ma'rib", "text": " \nMa\u02berib (), o Marib \u00e8 una citt\u00e0 dello Yemen, capitale dell'omonimo governatorato ed \u00e8 stata la capitale del regno di Saba. Si trova a circa 170 chilometri a Est della capitale dello Yemen, San'a.\nStoria.\nMa\u02berib fu gi\u00e0 nel II millennio a.C. capitale dell'antico regno di Saba e nelle sue vicinanze fu costruita l'imponente diga di Ma'rib che fu causa dello splendore della citt\u00e0 ma anche della sua rovina, quando croll\u00f2 nell'anno 542.\nCostruita, sembra, nel VII secolo a.C. sarebbe rimasta attiva per pi\u00f9 di un millennio: alta almeno sedici metri, nel massimo momento di splendore del regno Sabeo sarebbe stata motivo di sostentamento dell'intera citt\u00e0 e dei suoi abitanti.\nMa\u02berib era importante fin dal II millennio a.C. anche come centro carovaniero per le merci che dall'India venivano inviate a Petra e da qui smistate nel bacino del Mediterraneo.\nLa citt\u00e0 fu raggiunta nel 24 a.C. da una spedizione romana, guidata dal prefetto d'Egitto Gaio Elio Gallo e posta sotto assedio senza successo (fu la mancanza d'acqua a costringere gli attaccanti a ritirarsi).\nDopo il crollo della diga, di cui sono ancora visibili i resti, Ma\u02berib fu abbandonata riducendosi progressivamente alle dimensioni di un piccolo villaggio.\nLa rinascita recente della citt\u00e0 si deve essenzialmente all'estrazione del petrolio.\nMonumenti e luoghi d'interesse.\nLa citt\u00e0 offre interessanti luoghi di interesse archeologico, anche se alcune volte in pessimo stato di conservazione, a causa del lungo periodo di abbandono cui essa \u00e8 stata soggetta. Da citare i resti della \"Grande Diga\", quelli del \"tempio della Luna\" e del \"tempio del Sole\"\nInfrastrutture e trasporti.\nLa citt\u00e0 \u00e8 collegata alla capitale da una strada che si snoda attraverso gli altopiani yemeniti, arrivando anche ai 2.300 metri di altezza.\nCitazioni.\nLa citt\u00e0 compare nel videogame Broken Sword.\nLa diga di Ma'Rib compare inoltre in due videogiochi della serie Total War: nel capitolo , come parte del regno di Saba, e nel capitolo come parte del Regno Himyar."}
{"id": "778162", "revid": "78273", "url": "https://it.wikipedia.org/wiki?curid=778162", "title": "Nadezhda Mandelstam", "text": ""}
{"id": "778168", "revid": "1573940", "url": "https://it.wikipedia.org/wiki?curid=778168", "title": "Makram", "text": "Makram (in arabo: \u0645\u0643\u0631\u0645) \u00e8 una citt\u00e0 dello Yemen sulla costa dell'isola di Kamaran, nel Mar Rosso."}
{"id": "778169", "revid": "19330", "url": "https://it.wikipedia.org/wiki?curid=778169", "title": "Ivan Alekseyevich Bunin", "text": ""}
{"id": "778171", "revid": "8596", "url": "https://it.wikipedia.org/wiki?curid=778171", "title": "Spirit - Cavallo Selvaggio", "text": ""}
{"id": "778172", "revid": "1573940", "url": "https://it.wikipedia.org/wiki?curid=778172", "title": "Crossarchus ansorgei", "text": "Il crossarco di Ansorge (Crossarchus ansorgei ) \u00e8 un mammifero carnivoro della famiglia degli Erpestidi.\nDescrizione.\nLungo circa 32\u201336\u00a0cm e pesante 0,6-1,5\u00a0kg, il crossarco di Ansorge \u00e8 una mangusta assai simile, per le caratteristiche principali, alle altre tre specie del genere \"Crossarchus\" (si \u00e8 ancora incerti se considerare le quattro specie veramente separate), ma pi\u00f9 piccola, con lunghezza condilo-basale del cranio inferiore ai 65\u00a0mm; il muso appare meno allungato, poich\u00e9 il palato \u00e8 proporzionalmente pi\u00f9 largo. Il pelo \u00e8 una tonalit\u00e0 di bruno intermedio fra lo scuro di \"C. obscurus\" e il chiaro di \"C. alexandri\", con tonalit\u00e0 fulvo-rossicche, che sono pi\u00f9 vivaci sulla coda. Muso, bordi delle orecchie, arti e parte inferiore della coda sono bruno-scuri o neri. La faccia \u00e8 color rossastro chiaro, con guance sfumate di rosso cannella e contorno degli occhi grigio chiaro. La punta della coda \u00e8 nera.\nTassonomia.\nIl crossarco di Ansorge viene suddiviso in due sottospecie:\nDistribuzione e habitat.\nLa specie vive solamente in Angola e Repubblica Democratica del Congo. In Angola la sua presenza \u00e8 nota solo a partire da un singolo esemplare catturato nel 1908 a nord del fiume Cuanza. Nella Repubblica Democratica del Congo, invece, \u00e8 presente nelle foreste pluviali a sud-est dei fiumi Congo/Lualaba.\nBiologia.\nLa biologia del crossarco di Ansorge \u00e8 simile a quella degli altri \"Crossarchus\", ma pare che questa specie non sia onnivora e si nutra solo di uova, insetti e piccoli vertebrati."}
{"id": "778173", "revid": "237256", "url": "https://it.wikipedia.org/wiki?curid=778173", "title": "Michail Aleksandrovich Sholokhov", "text": ""}
{"id": "778174", "revid": "73560", "url": "https://it.wikipedia.org/wiki?curid=778174", "title": "Monster's ball - L'ombra della vita", "text": ""}
{"id": "778175", "revid": "88740", "url": "https://it.wikipedia.org/wiki?curid=778175", "title": "Sobrassada", "text": "La sobrassada \u00e8 un salume tipico dell'isola di Maiorca, elaborato a partire da carne e grasso di maiale, paprica e sale e tutelato come Indicazione geografica protetta.\nPreparazione.\nLa carne, macinata e mescolata con le spezie, va lasciata riposare per alcune ore dopo la mattanza e successivamente con essa si riempiono i budelli naturali e si lascia il tutto a stagionare. In questa fase si produce una lenta trasformazione del prodotto che perde parte del contenuto acquoso iniziale e inizia processi degradativi che donano al prodotto la sua consistenza e sapori finali.\nOgni famiglia ha le proprie peculiarit\u00e0 riguardo alla ricetta e ai metodi di preparazione, tuttavia una proporzione adeguata potrebbe essere la seguente:\nUso.\nNella dieta tradizionale di Maiorca, la \"sobrassada\" e gli altri salumi similari costituivano la quasi totalit\u00e0 della frazione carnea, mentre i piatti a base di carne fresca erano riservati solo ad occasioni speciali e festivit\u00e0. \u00c8 ampiamente usata come antipasto oppure secondo.\nVari tipi.\nA seconda del tratto di intestino utilizzato si possono distinguere le \"longanisses\" realizzate con intestino tenue e si consumano a partire da due settimane dal confezionamento generalmente previa cottura alla brace; le \"culanas\" o \"bufetes\" che normalmente impiegano sei mesi di stagionatura e infine il \"bisbe\", confezionato con la vescica, che si lascia seccare almeno un anno. Questi ultimi si consumano crude, spalmate su pane.\nRicette imparentate con la sobrassada.\nIn Italia del Sud si ritrovano delle ricette, paragonabili, non tanto alla soppressata quanto alla Nduja. Nella pagina in spagnolo si dice peraltro che la ricetta fu importata dalla Sicilia a Valenzia e poi nelle Baleari."}
{"id": "778178", "revid": "1543377", "url": "https://it.wikipedia.org/wiki?curid=778178", "title": "Cromosoma 16", "text": "Con il nome di cromosoma 16 si indica, per convenzione, il sedicesimo cromosoma autosomico umano in ordine di grandezza (calcolando anche il cromosoma X, risulta essere il diciassettesimo). Gli individui presentano solitamente due copie del cromosoma 16, come di ogni autosoma. Il cromosoma 16 possiede quasi 89 milioni di nucleotidi. I due cromosomi 16 rappresentano quasi il 3% del DNA totale nelle cellule umane.\nIl cromosoma 16 contiene oltre 1000 geni. Si ritiene che possa contenerne fino a 1200.\nIl numero di polimorfismi a singolo nucleotide (SNP) \u00e8 di oltre 350.000.\nGeni.\nI seguenti sono alcuni dei geni identificati sul cromosoma 16:\nMalattie.\nAlcune patologie legate a problemi a carico del cromosoma 16:"}
{"id": "778179", "revid": "161374", "url": "https://it.wikipedia.org/wiki?curid=778179", "title": "Bf 108", "text": ""}
{"id": "778181", "revid": "161374", "url": "https://it.wikipedia.org/wiki?curid=778181", "title": "Bf 108 Taifun", "text": ""}
{"id": "778182", "revid": "161374", "url": "https://it.wikipedia.org/wiki?curid=778182", "title": "Messerschmitt Bf.108", "text": ""}
{"id": "778183", "revid": "161374", "url": "https://it.wikipedia.org/wiki?curid=778183", "title": "Bf.108", "text": ""}
{"id": "778186", "revid": "161374", "url": "https://it.wikipedia.org/wiki?curid=778186", "title": "Bf.108 Taifun", "text": ""}
{"id": "778190", "revid": "1305772", "url": "https://it.wikipedia.org/wiki?curid=778190", "title": "Ministro dell'interno", "text": "Ministro dell'Interno"}
{"id": "778192", "revid": "17351", "url": "https://it.wikipedia.org/wiki?curid=778192", "title": "British Taylorcraft Auster", "text": ""}
{"id": "778193", "revid": "330019", "url": "https://it.wikipedia.org/wiki?curid=778193", "title": "Fiora", "text": "Il Fiora (Lat. \"Armenta\" o \"Armine\") \u00e8 un fiume che nasce dal versante grossetano del Monte Amiata, proprio sotto il pavimento della Chiesa della Madonna della Neve, una chiesa cinquecentesca del paese di Santa Fiora da dove \u00e8 visibile la sorgente.\nDescrizione.\nIl corso d'acqua, dirigendosi verso sud, attraversa l'estremit\u00e0 meridionale della Toscana interessando, oltre al comune di Santa Fiora, i territori di Castell'Azzara, Semproniano, Sorano e quelli di Manciano e Pitigliano tra i quali segna il confine.\nSubito dopo, entra nel Lazio interessando i territori comunali di Ischia di Castro e Canino, prima di entrare nella Maremma laziale e attraversare interamente il comune di Montalto di Castro dove, presso Vulci, si trova il celebre Ponte dell'Abbadia che, secondo una leggenda, venne costruito in una sola notte dal Diavolo.\nIl corso d'acqua sfocia nel Mar Tirreno a sud-ovest di Montalto di Castro, presso la localit\u00e0 di Montalto Marina.\nL'area protetta.\nIl fiume Fiora, pur non compreso nel sistema delle aree protette, \u00e8 un sito di interesse regionale (SIR), di tipo sia pSIC (sito di importanza comunitaria) che ZPS (zona di protezione speciale) . \nPrecisamente, \u00e8 stato incluso l'\"alto corso del fiume Fiora\" tra i siti di interesse comunitario della provincia di Grosseto (cod. IT51A0019), insieme ai \"Fondali tra le foci del fiume Chiarone e fiume Fiora\", anch'essi proposti come sito di interesse comunitario (cod. IT6000001).\nI principali elementi di criticit\u00e0 interni al SIR sono:\nI principali elementi di criticit\u00e0 esterni al sito sono:\nI principali obiettivi di conservazione da adottare sono:\nIndicazioni per le misure di conservazione:\nLe tipologie ambientali prevalenti nel SIR sono corsi d'acqua e vegetazione dei greti sassosi e dei terrazzi fluviali (garighe a santolina), formazioni arboree ripariali, versanti boscati a dominanza di latifoglie termofile e mesofile. Altre tipologie ambientali rilevanti: zone agricole, pascoli, casolari sparsi.\nFlora e fauna.\nL'alveo del Fiume Fiora \u00e8 ampio e caratterizzato da vegetazione discontinua ed utilizzato da specie ornitiche rare e minacciate tipiche delle garighe e degli altri ambienti aperti. Tra esse, l'ortolano (\"Emberiza hortulana\") \u00e8 segnalato come nidificante, sebbene questo dato sia da confermare. Sono comunque presenti ambienti molto idonei per questa specie.\nSono presenti importanti popolamenti faunistici, legati agli ambienti fluviali ben conservati.\nL'area protetta \u00e8 un sito di rilevante importanza per la conservazione di \"Lutra lutra\", presente con quella che \u00e8 forse l'ultima popolazione vitale della Toscana."}
{"id": "778196", "revid": "106456", "url": "https://it.wikipedia.org/wiki?curid=778196", "title": "Venaria Reale", "text": "Venar\u00eca Reale (: , \"La Vener\u00eca Regia\" in piemontese) \u00e8 un comune italiano di 33.550 abitanti della citt\u00e0 metropolitana di Torino, in Piemonte, conurbato nell'area metropolitana torinese, a soli 10\u00a0km nord-ovest dalla citt\u00e0 di Torino.\nDescrizione.\nInizialmente nota come Altessano (\"Autsan\" in lingua piemontese), con fondazione di origine romana, nel XVI secolo si divise in Altessano Superiore e Altessano Inferiore: la parte \"Superiore\" venne eletta dai Savoia come centro per la propria palazzina di caccia, da cui praticare l\"'ars venatoria\", da cui \"Veneria\" e poi Venaria; la parte \"Inferiore\" \u00e8 rimasta Altessano, frazione di Venaria. Ad oggi le due parti sono semplicemente divise dalla ferrovia.\nVenaria Reale \u00e8, insieme a Ceresole Reale, uno degli unici due comuni italiani a poter fregiarsi del titolo \"Reale\", nonch\u00e9 l'unico comune a poter fregiarsi di uno stemma civico con elementi araldici massimi come il Collare cavalleresco supremo della Santissima Annunziata e la corona Sabauda Reale.\n\u00c8 l'unico comune piemontese, oltre a Torino, a poter vantare sul proprio territorio la presenza di pi\u00f9 di una residenza sabauda: la sei-settecentesca Reggia di Venaria Reale e gli ottocenteschi Appartamenti Reali di Borgo Castello, siti nel Parco regionale La Mandria. Vittorio Emanuele III le concesse il titolo di \"citt\u00e0\" il 28 aprile 1937.\nNel 2014 l'insieme museale di Venaria \u00e8 stato il settimo pi\u00f9 visitato in Italia, tra i musei a gestione statale, con 573.337 visitatori e un introito lordo totale di 3.451.321,40 euro. Nel 2015 ha ridotto leggermente il numero di visitatori a 555.307 ed \u00e8 passata all'ottavo posto.\nNel 2014 si \u00e8 collocata al 1\u00ba posto per gradimento da parte dei turisti stranieri e 1\u00ba posto come polo culturale italiano: dal 2007 al 2014 con 29 grandi mostre, 2450 concerti, 350 eventi, 25000 itinerari didattici per studenti di ogni grado.\nAmbiente.\nSituata alla confluenza del Ceronda e del fiume Stura di Lanzo ad una quota di 264 s.l.m. la citt\u00e0 di Venaria Reale \u00e8 dal 1978 nota per essere sede di uno dei sei parchi piemontesi che hanno costituito il primo nucleo di parchi regionali istituiti in Italia. Il Parco regionale La Mandria, unico ad appartenere in gran parte al patrimonio della Regione Piemonte, conserva al suo interno uno degli ultimi lembi di foresta planiziale ancora esistenti. Tutela diverse specie di animali allo stato brado e si occupa anche dell'allevamento di razze di cavalli in via d'estinzione. \u00c8 inoltre un importante luogo di nidificazione degli uccelli di passo.\nGeografia fisica.\nClima.\nLa citt\u00e0 di Venaria presenta un clima continentale, la sua vicinanza con le valli di Susa, Lanzo e Ceronda fa s\u00ec che molto spesso arrivi aria gelida e anche fenomeni di F\u00f6hn. Rispetto alla citt\u00e0 di Torino presenta sempre una temperatura di 2\u00b0 inferiore avendo molti spazi aperti. Le isotermie medie di gennaio sono -4\u00b0 la minima e +5\u00b0 la massima mentre l'isotermia media di luglio e +15\u00b0 la minima e +27\u00b0 la massima. Le massime precipitazioni sono dei mesi di aprile, maggio mentre l'inverno rimane pi\u00f9 asciutto.In inverno le precipitazioni nevose non mancano, come quella del 7 gennaio 2009 in cui caddero 30 cm, e andando pi\u00f9 indietro nel tempo nel 1985 in cui caddero 50 cm o nel 1956 oltre mezzo metro. Negli ultimi anni si \u00e8 assistito ad una diminuzione dei fenomeni: nel periodo del secolo XIX le precipitazioni annue nevose erano superiori al metro, mentre negli ultimi venti anni si e passati ai 35\u201375 cm, a seconda delle annate.\nOnorificenze.\nMediante autorizzazione del Ministero dell'Interno del Regno d'Italia, in data 20 dicembre 1891, il comune di Venaria Reale venne autorizzato a fregiare il proprio stemma civico con il gran collare dell'Ordine Supremo della Santissima Annunziata:Inoltre, ricevette una medaglia di bronzo al merito civile durante la resistenza:\nCentro storico.\nIl centro storico di Venaria fu progettato tra il 1667 ed il 1690 da Amedeo di Castellamonte come scenografia urbanistica che doveva, attraverso la \"via Maestra\" o \"Contrada Granda\" (oggi via Mensa), sottolineare prospetticamente l'ingresso alla Reggia e che doveva congiungere idealmente il borgo produttivo, ricco di botteghe artigiane disposte sotto i portici, con la dimora nobiliare. La pianta del borgo doveva svilupparsi in modo da disegnare un Collare dell'Annunziata, massima onorificenza della Casa Savoia, con la Piazza dell'Annunziata posta in corrispondenza del medaglione.\nLa piazza costituisce un elegante esempio di architettura barocca: essa si caratterizza per le esedre degli edifici a portici al cui centro sono poste due alte colonne sovrastate rispettivamente dalle statue dell'\"Annunziata\" e dall'\"Angelo Annunziante\". Essa \u00e8 connotata altres\u00ec, sul lato settentrionale, dalla presenza della chiesa parrocchiale della \"Nativit\u00e0 di Maria Vergine\" alla quale, secondo il progetto originale, doveva contrapporsi una seconda chiesa simmetrica sul lato opposto della piazza. La chiesa fu edificata nel 1664-71 e ristrutturata successivamente su progetto di Benedetto Alfieri negli anni 1753-55. L'idea delle \"chiese gemelle\" venne mantenuta attraverso la costruzione dell'Ospedale civile che d\u00e0 sulla piazza attraverso una facciata simmetrica a quella della parrocchiale. Oggi l'ospedale \u00e8 abbandonato, risultato insufficiente per l'ingresso in emergenza delle ambulanze, a favore del nuovo Polo sanitario su via Don Sapino. Il centro storico, ampiamente ristrutturato negli ultimi anni, comprende una gradevole vista sul torrente Ceronda.\nBorghi e quartieri.\nLa Citt\u00e0 di Venaria Reale ogni anno ricorda i suoi borghi storici che la compongono durante il Palio dei Borghi.I borghi storici sono: \"Centro Storico (Borgo Antico) - La Mandria - Polo Nord - Siberia - Trucco - Altessano - San Marchese - Porto - La Rigola - San Giuseppe - Colomba - Savonera e Gallo.\" Sono da aggiungere poi i quartieri pi\u00f9 recenti che si aggregano agli altri durante il Palio o semplicemente fanno da spettatori, tra cui il \"Quartiere Praile\", \"Salvo D'Acquisto\", \"Ponte Stura\", \"Fiordaliso\", \"Casermette\" e \"Pre Parco\" (\"Madonnina Prima\" e \"Madonnina Seconda\"). In conclusione ci sono i territori di \"Borgo Castello\", sul colle della citt\u00e0, e \"Regia Mandria\", per un totale di circa 20 borghi cittadini.\nMonumenti e luoghi d'interesse.\nOltre al vecchio borgo costituiscono motivo di interesse storico, artistico ed ambientale tutte le altre architetture ed i giardini connessi al complesso sabaudo; segnatamente:\nSociet\u00e0.\nEvoluzione demografica.\nLa forte immigrazione interna ed esterna al Piemonte ha portato al raddoppio della popolazione negli ultimi sessanta anni, a partire dal 1951.\nEtnie e minoranze straniere.\nSecondo i dati ISTAT al 1\u00ba gennaio 2011 la popolazione straniera residente era di 1211 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl comune di Venaria ospita all'interno della Reggia numerose manifestazioni artistiche e culturali, come mostre, concerti (soprattutto all'interno del festival estivo \"Venaria Real Music\") e fiere. La reggia ospita inoltre un importante centro restauri.\nMario Venuti, Nina Zilli e Giuliano Palma hanno girato i videoclip dei loro brani musicali \"A ferro e fuoco\" e \"50mila\" presso il Deposito-Officina Tram della GTT presente nel rione Rigola.\nBiblioteca.\nA Venaria Reale \u00e8 presente la biblioteca \"Tancredi Milone\", situata su due piani di cui il secondo \u00e8 dedicato all'archivio. Sono anche presenti una emeroteca e una mediateca..\nEconomia.\nPer tutto il XX secolo l'economia locale era basata principalmente su attivit\u00e0 a carattere industriale (metalmeccanica, chimica delle materie plastiche). In particolare un forte sviluppo al territorio di Venaria Reale venne dato dall'apertura dei due impianti della Snia Viscosa (Altessano e Venaria Ceronda): infatti l'afflusso di manodopera dal Piemonte e dal Veneto diede un forte impulso anche all'edilizia con la costruzione appunto delle cosiddette \"Case Snia\" lungo l'asse degli attuali viale Buridani e corso Giacomo Matteotti, oltre ai quartieri limitrofi, e delle \"Case Gescal\" lungo via San Marchese, in Altessano, nell'area precedentemente occupata dalla Cascina Castello. Dagli anni '80 tuttavia, si dovette assistere ad un forte declino dell'attivit\u00e0 industriale e delle attivit\u00e0 collegate. Dopo la chiusura della Snia, lo stabilimento di Altessano venne abbattuto e l'area divenne residenziale, mentre quello di Venaria Ceronda venne lottizzato e riconvertito per abitazioni ed attivit\u00e0 artigianali. La citt\u00e0 si svilupp\u00f2 verso sud-est negli anni '80 - '90, arrivando a costeggiare la tangenziale e al confine con Savonera.\nQuesto declino fu attenuato ed attualmente pi\u00f9 che mai superato grazie al lungo restauro della Reggia di Venaria (con contributi europei e statali) che ha permesso la formazione di una fiorente industria turistica, basata soprattutto sulle visite culturali e sul loro indotto (pernottamenti, bar e ristorazione, negozi tipici).\nInfrastrutture e trasporti.\nStrade.\nVenaria Reale \u00e8 servita dalla Tangenziale di Torino attraverso lo svincolo \"Venaria\" e da tre principali accessi per il capoluogo piemontese oltre che dalla \"Tangenziale Circonvallazione di Venaria\" denominata Strada Provinciale 501.\nFerroviarie e tranvie.\nLa stazione di Venaria Reale e la stazione di Rigola-Stadio, poste lungo la ferrovia Torino-Ceres, sono servite da treni regionali in servizio sulla tratta linea A del Servizio ferroviario metropolitano di Torino, operati da GTT nell'ambito del contratto di servizio stipulato con la Regione Piemonte.\nDal 1888 al 1951 a Venaria Reale vi fu il capolinea della tranvia Torino-Venaria Reale.\nMobilit\u00e0 urbana.\nVenaria Reale \u00e8 servita dalle linee GTT 11, 72, 72/,77 e VE1, oltre che dal bus turistico Venaria Express, la cui tratta serve le stazioni ferroviarie torinesi e raggiunge il Borgo Castello, nel parco La Mandria, da altre autolinee extraurbane gestite da GTT e dalla linea VE2, navetta interna alla citt\u00e0 per il Polo Sanitario.\nNel rione Rigola \u00e8 presente un deposito tranviario e bus del GTT.\nAeroporti.\nL'aeroporto di Venaria Reale risulta il pi\u00f9 antico aeroporto militare d'Italia attivo ed \u00e8 attualmente sede del 34\u00ba squadrone AVES \"Toro\".\nSport.\nCiclismo.\nIl 7 maggio 2011, Venaria ha ospitato la partenza della tappa inaugurale del Giro d'Italia 2011, una cronometro a squadre vinta dalla HTC-Highroad, in occasione delle celebrazioni per il 150\u00ba anniversario dell'Unit\u00e0 d'Italia.\nLa citt\u00e0 \u00e8 stata selezionata come partenza della diciannovesima tappa del Giro d'Italia 2018, che ha visto la vittoria di Chris Froome sul traguardo di Bardonecchia.\nCalcio.\nLa principale squadra di calcio della citt\u00e0 \u00e8 l\"'A.S.D. Venaria Reale\" che milita nel girone B piemontese e valdostano di Promozione. \u00c8 stata fondata nel 1947."}
{"id": "778203", "revid": "6439813", "url": "https://it.wikipedia.org/wiki?curid=778203", "title": "Palacattani", "text": ""}
{"id": "778204", "revid": "1318658", "url": "https://it.wikipedia.org/wiki?curid=778204", "title": "Maremma laziale", "text": "La Maremma laziale \u00e8 un'area geografica del Lazio settentrionale, compreso tra la provincia di Roma e la provincia di Viterbo, che costituisce il lembo meridionale della Maremma, interessando la fascia costiera e la corrispondente pianura, delimitata a nord-ovest dall'ultimo tratto del fiume Chiarone che segna il confine con la Maremma grossetana e la Toscana e a sud dal promontorio di Capo Linaro fino a Cerveteri che costituisce l'appendice meridionale dei Monti della Tolfa. Nel territorio vi sono incluse le localit\u00e0 di Tarquinia e Cerveteri, riconosciute ambedue separatamente dall'UNESCO come patrimonio dell'umanit\u00e0.\nGeografia.\nIl territorio interessa l'intera parte occidentale della provincia di Viterbo, comprendendo i comuni di Montalto di Castro e Tarquinia lungo la fascia costiera e le aree pianeggianti dei territori comunali di Canino e Tuscania nell'entroterra, dove segue le valli dei fiumi Fiora, Arrone e Marta.\nAll'estremit\u00e0 meridionale, la Maremma laziale include anche l'estremit\u00e0 settentrionale del litorale della provincia di Roma, fino e oltre il promontorio di Capo Linaro presso Civitavecchia a raggiungere Ladispoli e Cerveteri con il Monumento Naturale Palude di Torre Flavia; nell'entroterra vi \u00e8 compresa anche parte del Parco naturale regionale del complesso lacuale di Bracciano - Martignano.\nClima.\nL'area \u00e8 caratterizzata da un clima tipicamente mediterraneo, soprattutto lungo la fascia costiera, con inverni raramente freddi ed estati moderatamente calde e ventilate. Dal punto di vista pluviometrico, la zona risulta essere piuttosto penalizzata, con precipitazioni che si aggirano mediamente tra i 600 e i 750 mm (valori minimi inferiori a 600 mm lungo la fascia costiera del comune di Montalto di Castro, nei pressi del confine con la Toscana); spesso l'intera area \u00e8 sottoposta a periodi siccitosi, al limite delle condizioni di aridit\u00e0."}
{"id": "778205", "revid": "300067", "url": "https://it.wikipedia.org/wiki?curid=778205", "title": "Andrea Costa Imola Basket", "text": "LAndrea Costa Imola Basket \u00e8 una societ\u00e0 di pallacanestro con sede a Imola.\nStoria.\nLa societ\u00e0 nasce il 4 ottobre 1967 da un'idea di un gruppo di amici appassionati di pallacanestro: Andrea Bandini, Franco Marabini, Gianni Mita, Rino Ramenghi, Carlo Sembianti e Gianni Zappi.\nIl primo campo da gioco \u00e8 la palestra comunale delle Scuole Carducci, in piazza Savonarola. L'Andrea Costa inizia dal campionato di Prima divisione per passare, immediatamente, alla Promozione regionale; in questa categoria milita fino alla stagione 1980-81.\nNel 1981-82 gioca, per un solo anno, nel campionato di serie D, per essere poi promossa in serie C2, dove milita dal 1982 al 1986. Nel 1986, infatti, vince il campionato a mani basse e sale in B2.\nLa crescita dell'Andrea Costa Basket \u00e8 vertiginosa: nell'anno successivo, il 1986-87, vince da neopromossa il campionato di B2 e sale in B1, massimo campionato dilettantistico italiano. Rimane in B1 per otto anni.\nAl termine del campionato 1994-95, i romagnoli, allenati da Gianni Zappi e con Loris Barbiero come playmaker, si qualificano per lo spareggio-promozione con la Virtus Ragusa. In palio vi \u00e8 l'unico posto per salire in A2. Settecento tifosi seguono la squadra a Caserta: si gioca in campo neutro. Il 28 maggio 1995, vincendo 86-85, l'Andrea Costa conquista una storica promozione nella massima serie.\nIl passaggio di categoria comporta l'abbandono del PalaRuggi, che non \u00e8 omologato per la serie A2. Per poter giocare nella categoria superiore viene quindi costruita una tendostruttura in zona autodromo omologata per la seconda serie nazionale.\nSotto la guida di Gian Piero Domenicali la base societaria viene allargata da cinque a quattordici soci, i quali si impegnano ad allestire una squadra che possa rimanere in A2. Viene confermato l'allenatore della promozione, Gianni Zappi, e viene ingaggiato Bill Jones, il primo americano. La squadra non solo si salva, ma raggiunge i play-off per la promozione in A1.\nNel 1996-97 il nuovo coach dell'Andrea Costa Imola \u00e8 Francesco Vitucci, fresco vincitore con la Reyer Venezia del campionato di A2. L'obiettivo della societ\u00e0, migliorare il decimo posto dell'anno precedente, viene pienamente centrato con la conquista del sesto posto. Il presidente Domenicali nel 1997-98 propone alla societ\u00e0 un progetto quadriennale per salire in A1; viene impostato un programma finanziario pi\u00f9 solido che permette all'Andrea Costa di portare ad Imola Steve Burtt e con lui Cristiano Fazzi, Damiano Faggiano e Roberto Feliciangeli. La squadra conclude la stagione regolare al quarto posto, dietro al Don Bosco Livorno, a Trieste e a Gorizia. Poi, ai play-off, l'Andrea Costa elimina Montecatini 3-2, approdando in finale contro la favorita Livorno. Perde di un soffio gara1 a Livorno, pareggia il conto in casa al Palatenda, poi va ad espugnare il palasport labronico, per poi chiudere il conto al Palatenda il 28 maggio 1998, conquistando la serie A1. Il quintetto-base di quell'indimenticabile stagione fu: Fazzi, Bortolon, Burtt, Jones e Pietrini. Per poter giocare in A1 torna il problema del palazzetto, in quanto la tendostruttura non \u00e8 omologata per l'A1. La societ\u00e0 raggiunge un accordo con la citt\u00e0 di Faenza, che dispone di un palazzetto, il PalaCattani, gi\u00e0 omologato per la massima serie (vi gioca infatti la squadra cittadina, che disputa la Serie A1 femminile di pallacanestro).\nIl 1998-99 \u00e8 la stagione di Vincenzo Esposito. Al primo anno in biancorosso prende le redini della squadra e la conduce ai play-off. L'Andrea Costa, nona nella stagione regolare, batte Cant\u00f9 (ottava) ed affronta la Fortitudo Bologna nei Quarti. Dopo la sconfitta in gara1, i biancorossi riescono a battere i forti bolognesi in gara2 (71-69), per quella che rimane la vittoria pi\u00f9 eclatante della stagione. Per altre tre stagioni l'Andrea Costa si batte con il meglio della pallacanestro italiana (guidata dall'esperto Vitucci riesce a partecipare ai play-off scudetto anche nel 2000) e guadagna due qualificazioni alle coppe europee (Coppa Kora\u0107 1999-2000 e Coppa Saporta 2000-01). Nel 2001 Vitucci lascia; l'anno successivo i romagnoli retrocedono in A2.\nIl decennio 2001-2010 \u00e8 avaro di soddisfazioni per i colori biancorossi. L'Andrea Costa riesce ad arrivare ai play-off solo due volte: nel 2003 e nel 2006 (in entrambi i casi viene eliminata nei quarti). Nel 2004, 2007 e 2009 si salva dalla retrocessione per il fallimento di una delle squadre concorrenti.\nA partire dalla stagione 2012-13, dopo 14 anni di esilio al PalaCattani di Faenza, l'Andrea Costa \u00e8 tornata a giocare a Imola. Ci\u00f2 \u00e8 stato possibile grazie all'abbassamento dei requisiti minimi imposti dalla Lega (da 2500 a 2000 posti) e ai contemporanei lavori di restyling che hanno aggiunto nuovi posti al PalaRuggi.\nRoster 2021-2022.\n\"Aggiornato al 31 agosto 2021.\""}
{"id": "778208", "revid": "1543377", "url": "https://it.wikipedia.org/wiki?curid=778208", "title": "Ensaimada", "text": "L'ensaimada \u00e8 un dolce tipico dell'isola di Maiorca. A partire dal 1996 \u00e8 stata riconosciuta come prodotto Indicazione geografica protetta \"Ensa\u00efmada de Mallorca\"; la fama del dolce ha chiaramente varcato i confini dell'isola, dato che \u00e8 tra i pi\u00f9 famosi piatti maiorchini, offerto in tutte le pasticcerie del luogo in una scatola ottagonale.\nGli ingredienti sono: farina di frumento, acqua, uova, zucchero, lievito e, in aggiunta, strutto di maiale (in catalano \"sa\u00efm\", da cui il dolce prende il nome). \nLa sua maggiore prerogativa consiste nella sua forma a spirale,\nche si ripete sia nella struttura interna che in quella esterna. Il suo impasto \u00e8 costituito da strati, similmente a quanto accade nella pasta sfoglia. \u00c8 un classico esempio di dolce a lievitazione lenta.\nUna volta preparata la pasta, la si lascia lievitare, dopodich\u00e9 stende fa uno strato molto fine che va cosparso col grasso di maiale, si arrotola e si dispone il rotolo in spirale e infine si lascia levitare una seconda volta. Data la finezza della sfoglia, assai elastica, spesso oggi si consiglia di usare una farina forte \ncome la manitoba.\nSi pu\u00f2 cospargere di zucchero in polvere, o eventualmente riempire. Il riempimento tradizionale \u00e8 fatto di \"cabell d'\u00e0ngel\" (una sorta di marmellata di zucca), ma sono in uso i ripieni pi\u00f9 svariati. Ad esempio, in Argentina si pu\u00f2 trovare ripiena di dulce de leche.\nDurante il periodo di Carnevale si \u00e8 soliti preparare l'ensaimada con sobrassada dolce, e cospargerla di dolce di zucca.\n\u00c8 possibile che derivi da un dolce ebraico (che ovviamente non prevedeva l'uso di grasso di maiale)."}
{"id": "778213", "revid": "767487", "url": "https://it.wikipedia.org/wiki?curid=778213", "title": "Austorio", "text": "L'austorio (plurale \"austori\") in micologia \u00e8 l'estremit\u00e0 ifale di un fungo parassita, in botanica \u00e8 l'estroflessione simile ad una radice di una pianta parassita (come le piante del genere \"Rafflesia\").\n\u00c8 l'organo con cui il micete stabilisce con l'ospite un rapporto di tipo biotrofico, la sua formazione deve danneggiare il meno possibile la cellula \"viva\" in cui si insinua perch\u00e9 la sua vitalit\u00e0 dipende da essa. Si former\u00e0 pertanto nello spazio compreso fra parete cellulare e plasmalemma, creando un'invaginazione nello strato.\nLa sua funzione principale \u00e8 quella di assorbimento di sostanze nutritive dell'ospite per garantire la sopravvivenza del micete.\nDal punto di vista morfologico, \u00e8 formato da un collo e da un corpo austoriale compreso dalla membrana extraustoriale, modificazione del plasmalemma dell'ospite attorno all'invaginazione, dalla matrice extraustoriale, spazio ricco di riserve nutritive, dalla parete austoriale e dalla membrana austoriale."}
{"id": "778215", "revid": "712828", "url": "https://it.wikipedia.org/wiki?curid=778215", "title": "Fregata Nebulon-B", "text": ""}
{"id": "778216", "revid": "279637", "url": "https://it.wikipedia.org/wiki?curid=778216", "title": "Lilian", "text": ""}
{"id": "778220", "revid": "1696279", "url": "https://it.wikipedia.org/wiki?curid=778220", "title": "Sagep", "text": "La Sagep (Societ\u00e0 Arti Grafiche e Pubblicit\u00e0) \u00e8 una casa editrice genovese, che pubblica libri su tematiche artistiche, culturali, turistiche e per il tempo libero. \u00c8 stata fondata da Romano Acquarone, Eugenio De Andreis e Filippo Peschiera il 12 luglio 1965. Dopo l'uscita di Peschiera nei primi anni e la scomparsa di Acquarone nel 1982, De Andreis l'ha gestita, insieme alla figlia Alessandra fino agli anni '90 del XX secolo. Nella primavera del 2006 viene dichiarata fallita, ma \u00e8 rilevata dall'imprenditore Stefano Vablais, che decide rendere le collane dedicate alle guide turistiche (gi\u00e0 tra le pi\u00f9 popolari dell'editore) il fulcro della nuova linea editoriale, con anche la produzione di testi in lingua straniera.\nSpecializzata per molti anni in testi riguardanti la Liguria, di questa ha presentato nelle sue varie opere pubblicate (soprattutto nella collana \"Guide turistiche e d'arte\", di cui alcuni volumi erano redatti in collaborazione con Italia Nostra) la storia, l'architettura, l'ambiente, le tradizioni, la cucina, arrivando a presentare anche in chiave di approfondimento alcuni aspetti dell'antropologia culturale ligure.\nTra le pubblicazioni di prestigio annovera un'importante monografia su Francesco Torresano, figlio di Andrea (suocero di Aldo Manuzio) e col fratello Federico successore nella conduzione della pi\u00f9 famosa tipografia nella storia della stampa.\nNel 2003 il Museo di Sant'Agostino ha organizzato in collaborazione con la Sagep una mostra fotografica sull'evoluzione edilizia del territorio cittadino, usando l'archivio fotografico dell'editore. Parte dell'archivio viene pubblicato anche sulla rivista trimestrale \"Archivio\". Ha dato alle stampe anche diverse opere promosse da enti e pubbliche amministrazioni, tra cui il volume commemorativo dei 50 anni di vita del Salone nautico di Genova.\nFu tra gli editori che pubblicarono la rivista bilingue (italiano ed inglese) trimestrale di architettura spazio e societ\u00e0, dandola alle stampe nel periodo compreso tra il 1984 ed il 1990. Tra le riviste periodiche edite dalla Sagep si pu\u00f2 citare anche l\"Indice per i beni culturali del territorio ligure\" (1976-1982)."}
{"id": "778221", "revid": "533647", "url": "https://it.wikipedia.org/wiki?curid=778221", "title": "Viagrande", "text": "Viagrande (\"Varanna\" o \"Varanni\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nPaesino collinare di antiche tradizioni \u00e8 noto anche per i suoi vigneti e la sua gastronomia.\nGeografia fisica.\nTerritorio.\nViagrande si trova alle pendici dell'Etna, ad un'altezza media sul livello del mare di 410 metri. Il territorio comunale si estende da San Giovanni La Punta quasi fino all'inizio del centro abitato di Zafferana Etnea.\nClima.\nIl clima \u00e8 quello tipicamente pedemontano collinare etneo, meno piovoso della corrispondente fascia collinare del versante orientale, con estati secche e ventilate e inverni non particolarmente rigidi e piovosi.\nIn ambito strettamente locale risulta molto gradevole il microclima estivo del quartiere di Viscalori, da sempre zona di villeggiatura viagrandese, anche se in parte ha perso negli ultimi anni tale connotazione.\nMonumenti e luoghi d'interesse.\nArchitetture religiose.\nChiesa di Santa Maria dell'Idria.\nLa chiesa Madre \u00e8 dedicata alla Madonna dell'Idria, anche se popolarmente viene chiamata \"\"a Chiesa 'i Santu Mauru\", in quanto le reliquie del santo sono custodite al suo interno. La parrocchia Santa Maria dell\u2019Idria (o dell'Itria) situata di fronte alla piazza principale del paese, piazza San Mauro, fu edificata dopo il parziale crollo della Chiesa Madre, dovuto al sisma del 1639. La cupola, costruita su un tamburo ottagonale, risale al 1860. Il terremoto di Messina del 1908 danneggi\u00f2 le strutture dell\u2019edificio al punto che si dovette restaurarlo completamente. Tra il 1916 e il 1924 l'architetto Fichera progett\u00f2 l\u2019attuale campanile. La chiesa ha pianta a croce latina a tre navate e all'interno \u00e8 decorata con stucchi contemporanei alla ricostruzione. Gli altari sono di gran pregio, soprattutto quelli della navata destra. La facciata, suddivisa da tre portali, in pietra lavica, contribuisce a creare i giochi di luce e di chiaroscuri, in contrasto con l\u2019intonaco bianco, tipici di uno stile architettonico siciliano del XVIII secolo. Anche le grandi lesene, che partono dalle fondamenta e finiscono sotto la cornice, che si trovano ai lati dei portali e le finestre rotonde al di sopra dei portali laterali, hanno la stessa funzione. Sono da considerarsi un lascito della tradizione tardo rinascimentale, le colonne scanalate di ordine corinzio addossate al portale centrale lavorate \u201ca calzetta\u201d, che si rifanno alla chiesa di Sant'Agata, grande capolavoro del Vaccarini.\nChiesa di Santa Caterina d'Alessandria.\nLa seconda parrocchia cittadina (per territorio parrocchiale) \u00e8 dedicata a Santa Caterina d'Alessandria vergine e martire. La chiesa si trova nell'omonimo quartiere, su via Garibaldi, angolo via Vittorio Emanuele. In passato l\u2019edificio si legava alle abitazioni vicine tramite l\u2019elemento comune della pietra lavica. L\u2019edificio attuale risale sicuramente al XVII secolo, anche se gi\u00e0 nel 1633 esisteva gi\u00e0 una chiesa dedicata a Santa Caterina. Il prospetto \u00e8 piuttosto semplice ed \u00e8 diviso in due ordini: il primo, ai cui lati ci sono due semplici lesene, ha al centro un portale architravato; il secondo, diviso dal primo da un frontespizio triangolare, \u00e8 destinato alla cella campanaria ospitante ben sei campane, costituita da un alto basamento sul quale vi sono due monofore con arco a tutto sesto. In fondo si trova una cornice poco aggettante e un frontespizio triangolare. La parte laterale della chiesa \u00e8 interrotta da un portale architravato e da finestre ad arco ribassato.\nChiesa di San Biagio.\nLa terza parrocchia \u00e8 quella della chiesa di Viscalori (in siciliano \"u quatteri 'e viscalori\"\"), dedicata a San Biagio . La chiesa, si trova nella piazza principale della frazione di Viscalori, sembra essere in armonia con l\u2019architettura dei palazzi che la circondano. Fu eretta come collegiata nel 1831, tuttavia la struttura della chiesa lascia intendere che sia sorta al posto di una chiesa che aveva le stesse dimensioni. Probabilmente il terremoto del 1693 la danneggi\u00f2, fu provvisoriamente restaurata e fu edificata nel secolo successivo. Ha pianta ovoidale, con presbiterio absidato e si eleva su un\u2019ampia scalinata. \u00c8 suddivisa da tre fasce su piani diversi: a centro quattro paraste sostengono un architrave che si conclude in alto con un frontespizio triangolare privo di decorazioni. Nelle fasce laterali si possono notare una nicchia rettangolare, un frontespizio semicircolare e un motivo decorato ad anello. Lo spazio superiore ha una fascia su ciascun lato, un motivo decorativo a catenaria e un orologio. Al centro il prospetto ha un muro che ha una monofora circolare murata e una targa in marmo. La cella campanaria, costituita da tre monofore, viene divisa dal prospetto da una cornice poco sporgente.\nArchitetture civili.\nInteressante il Palazzo Turrisi Grifeo di Partanna (via Garibaldi 57/59), recuperato dal progressivo degrado grazie all'acquisto da parte dell'Amministrazione Comunale intorno al 1980 e, dopo circa un trentennio, ai lavori realizzati dalla Protezione Civile. Dal 30 ottobre 2017, a seguito della temporanea chiusura per inagibilit\u00e0 dello storico municipio di Piazza San Mauro, il palazzo \u00e8 stato destinato a sede degli uffici comunali del sindaco, del segretario comunale e dell'Area Affari Generali (Servizi Demografici, Segreteria, URP, Protocollo, Notifiche, CED, Servizi Cimiteriali).\nFra le numerose propriet\u00e0 private di pregio esistenti nel territorio di Viagrande, spicca la settecentesca villa Manganelli Biscari (via Garibaldi 303), ristrutturata nella seconda met\u00e0 dell'Ottocento come luogo di villeggiatura della famiglia Patern\u00f2, baroni di Manganelli e principi di Sperlinga.\nIl Palazzo Mirone-Deodato, al centro del paese, in via Garibaldi ad angolo con la via Mirone, in stile liberty, fu realizzato da Francesco Fichera. Nel 2015 il palazzo \u00e8 divenuto sede della \"Fondazione dott. Alfio la Spina\", con annesso un pregevole museo della medicina, ricco di testimonianze e strumenti di lavoro della tradizione medica del '900.\nAree naturali.\nViagrande ospita all'interno del suo territorio il monte Serra, antico cono vulcanico, il pi\u00f9 basso dal livello del mare, noto anche per il suo omonimo parco naturale. Al suo interno \u00e8 possibile visitare la casa delle farfalle e praticare sci durante tutto l'anno grazie alla presenza di una pista artificiale completa di un piccolo impianto di risalita e di illuminazione, lunga un centinaio di metri.\nSociet\u00e0.\nEvoluzione demografica.\nLa popolazione residente nel trentennio tra il censimento del 1981 e quello del 2011 \u00e8 quasi raddoppiata, passando da 4.807 a 8.155 abitanti, grazie al trasferimento di tanti cittadini dai paesi limitrofi ed in particolare dalla vicina Catania.\nLingue e dialetti.\nViagrande fa parte del comprensorio catanese, infatti \u00e8 usato un dialetto catanese, il suo centro abitato \u00e8 pressoch\u00e9 unito a quello di Aci Sant'Antonio e Aci Bonaccorsi, dove viene parlato un dialetto sia di tipo acese e sia di tipo catanese.\nCultura.\nCucina.\nViagrande pu\u00f2 essere considerata, grazie anche alla posizione centrale nel comprensorio etneo ed alla recente \"colonizzazione\" residenziale, uno snodo discretamente importante per quanto di culturale si sviluppi nell'hinterland catanese. Dal punto di vista gastronomico, in particolare, il paese \u00e8 sede di uno dei caff\u00e8 storici pi\u00f9 importanti della provincia: il Gran Caff\u00e8 Urna.\nIl locale, fondato nel 1885 dal cavaliere del lavoro Lorenzo Urna, dopo esperienze lavorative maturate in Francia ed al servizio del Principe Manganelli, pu\u00f2 essere considerato luogo di nascita della \"siciliana\", calzone fritto farcito di tuma di pecora, acciughe ed olive nere (la cui paternit\u00e0 \u00e8 per\u00f2 disputata da un'altra storica attivit\u00e0 gastronomica di Zafferana Etnea).\nSempre al Caff\u00e8 Urna spetta la paternit\u00e0 di un'altra delizia viagrandese: lo \"schiumone\", preparazione di pasticceria come riuscito ibrido tra la mousse ed il gelato.\nIl comprensorio comunale, inoltre, rientra nei Disciplinari di Produzione di DOP quali la ciliegia dell'Etna e l'Olio Extravergine dell'Etna. Nel territorio di Viagrande ha sede anche la casa vinicola Benanti, produttrice tra gli altri di DOC Etna rosso ed Etna bianco, unica azienda in Sicilia a vinificare in purezza il vitigno autoctono \"Minnella\".\nEventi.\nLa festa patronale di San Mauro abate.\nLa festa di San Mauro Abate si celebra il 15 gennaio, con una ricca partecipazione popolare non solo da parte dei viagrandesi, ma anche degli abitanti dei paesi vicini e di tanti \"turisti\" provenienti da fuori provincia e perfino da altre regioni. In un misto di tradizione popolare, fede religiosa e passione per gli spettacolari fuochi d'artificio che vengono accesi in occasione dell'uscita e dell'ingresso della statua del santo e, soprattutto, la sera della vigilia, quando si confrontano i due cosiddetti \"partiti\", che corrispondono alle due suddivisioni storiche del paese, al nord della piazza San Mauro, intorno all'omonimo quartiere, il partito \"Scalateddi\", a sud, intorno alla Chiesa di S. Caterina, il partito dei \"Chiazzoti\".\nAltamente spettacolare e vero fulcro della festa, alle ore 13 in punto avviene l'uscita della statua del santo dalla chiesa, seguita sempre da una grande folla ed accompagnata da una assordante \"moschetteria\" e dai fuochi artificiali che proseguono per una buona mezz'ora. Dall'alto della Chiesa vengono lanciati palloncini colorati, garofani e foglietti di carta con scritto \"Viva San Mauro\" .\nDa quel momento il fercolo attraversa in processione tutto il paese, passando dapprima per la chiesa di San Biagio, nel quartiere Viscalori. Il fercolo non rientrer\u00e0 in Chiesa prima delle 22:00. La settimana successiva si tiene la cerimonia dell\"'Ottava\", durante la quale la statua viene portata fuori dalla chiesa per un giro intorno alla piazza antistante, prima di essere richiusa nella sua \"camaredda\", fino alla festa dell'anno successivo.\nGeografia antropica.\nIl Comune \u00e8 formato dai centri abitati di Viagrande, Bottazzi, San Giovannello, Paternostro, Monterosso e dal nucleo abitato di Blandano, come individuati dal nuovo piano topografico approvato in occasione del censimento della popolazione dell'anno 2011.\nFanno parte integrante del centro abitato di Viagrande i seguenti quartieri storici riconosciuti dalla collettivit\u00e0, cos\u00ec come indicato nell'art. 4 del vigente statuto comunale: Viscalori, Velardi, Scalatelli, San Michele, Santa Caterina e Sciara.\nAmministrazione.\nI Sindaci dal 1821 ad oggi:\nAltre informazioni amministrative.\nIl comune di Viagrande fa parte delle seguenti organizzazioni sovracomunali: regione agraria n.7 (Colline litoranee di Acireale).\nSport.\nNel territorio comunale operano diverse associazioni sportive dilettantistiche relative a varie discipline: calcio a 11, calcio a 5, tiro con l'arco, pallavolo, ciclismo su strada."}
{"id": "778222", "revid": "1060", "url": "https://it.wikipedia.org/wiki?curid=778222", "title": "SAGEP", "text": ""}
{"id": "778236", "revid": "173469", "url": "https://it.wikipedia.org/wiki?curid=778236", "title": "Courtenay (famiglia)", "text": "I Courtenay furono un'importante dinastia medievale francese. Erano anche chiamati volgarmente in italiano, dai loro vassalli, \"Cortinaccio\".\nIl primo signore fu Athon, appartenente ad un discendente dei Conti di Sens.\nLa famiglia di Courtenay si suddivise in due rami nel XII secolo, ma uno dei rami, estintosi nel 1150 con la morte di Renaud de Courtenay, fu ereditato da Pietro, figlio del re Luigi VI di Francia che spos\u00f2 Elisabetta di Courtenay (figlia di Renaud): questo consent\u00ec la continuazione della discendenza dei Courtenay nel ramo Capetingio. Pietro I di Courtenay conquist\u00f2 la contea di Namur. Suo figlio, Pietro II di Courtenay, spos\u00f2 in seconde nozze Iolanda di Fiandra e ottenne per breve tempo l'impero latino di Costantinopoli, su cui tuttavia non regn\u00f2 mai, morendo prigioniero del Despota d'Epiro Teodoro I. Maria di Courtenay, figlia di Pietro e Iolanda, fu terza moglie dell'imperatore bizantino Teodoro I Lascaris. \nAnche questo ramo si estinse (nel 1370).\nNel XII secolo uno dei rami della famiglia pre-capetingia ottenne la baronia di Okehampton in Inghilterra, ereditando il titolo di conte di Devon.\nPoi, per un certo Hugh de Courtenay, nipote di Hugh le Despenser (1262\u20131326), \u00e8 stato ricreato il titolo Courtenay per far proseguire la dinastia.\nAd oggi, il capostipite della famiglia sembra essere un certo Hugh Courtenay, 18\u00ba conte di Devon."}
{"id": "778245", "revid": "419471", "url": "https://it.wikipedia.org/wiki?curid=778245", "title": "Vip Rimini", "text": ""}
{"id": "778247", "revid": "196390", "url": "https://it.wikipedia.org/wiki?curid=778247", "title": "Zarotti Imola", "text": ""}
{"id": "778248", "revid": "47767", "url": "https://it.wikipedia.org/wiki?curid=778248", "title": "Loredana", "text": "Origine e diffusione.\nSi tratta, con tutta probabilit\u00e0, di un nome coniato a partire dal cognome tipicamente veneziano \"Loredan\"; questo cognome vuol dire \"proveniente da Loreo\", una citt\u00e0 della provincia di Rovigo, il cui toponimo, in latino \"Loredo\" o \"Lauredo\", deriva da \"laurum\", \"alloro\". La pratica di trasformare il cognome del proprio casato in un nome per le proprie figlie era diffusa nel patriziato veneziano gi\u00e0 dal Quattrocento (la prima donna attestata con questo nome \u00e8 una Loredana Loredan, figlia di Francesco Loredan, sposata nel 1429 con un tal Marcello Pietro di Giovanni). Il nome appare anche in alcune opere letterarie legate alla Serenissima, come il racconto breve di George Sand \"Matt\u00e9a\" (1833), scritto e ambientato a Venezia, nel quale Loredana \u00e8 la madre della protagonista, e soprattutto il romanzo di Luciano Zuccoli \"L'amore di Loredana\" (1908), anch'esso scritto a Venezia\nFu proprio il romanzo di Zuccoli a dare, in Italia, ampia popolarit\u00e0 al nome, che fino ad allora non era nemmeno registrato dai repertori onomastici; in seguito, si diffuse ancora di pi\u00f9 perch\u00e9 venne associato alla Madonna di Loreto.\nNegli anni settanta erano registrate -perlopi\u00f9 in Emilia-Romagna- alcune centinaia di persone di nome \"Oredana\" e \"Oredano\", forme originatesi attraverso l'elisione della \"L\" iniziale, erroneamente percepita come un articolo (\"l'Oredana\").\nOnomastico.\nLoredana \u00e8 un nome adespota, in quanto non esistono sante cristiane che lo portano; per via dell'associazione con la Madonna di Loreto, l'onomastico viene sovente festeggiato il giorno 10 dicembre, nel quale si celebra la venuta della Santa Casa."}
{"id": "778249", "revid": "6440281", "url": "https://it.wikipedia.org/wiki?curid=778249", "title": "Pala cattani", "text": ""}
{"id": "778252", "revid": "23117", "url": "https://it.wikipedia.org/wiki?curid=778252", "title": "Enzo Scifo", "text": ""}
{"id": "778253", "revid": "1714743", "url": "https://it.wikipedia.org/wiki?curid=778253", "title": "Guglielmo IV di Tolosa", "text": "Origine.\nFiglio primogenito del conte di Tolosa, conte di N\u00eemes e conte d'Albi, Ponzio e di Almodis de La Marche (come risulta dal \"Chronicon sancti Maxentii Pictavensis, Chroniques des Eglises d'Anjou\" e dalla Chronica Albrici Monachi Trium Fontium (1020-1071), figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.Ponzio II di Tolosa era il figlio primogenito del conte di Tolosa, duca di Settimania, conte di N\u00eemes e conte d'Albi, Guglielmo III Tagliaferro e di Emma di Provenza (come risulta da una donazione, del 999, che si trova negli \"Archives du Gard\" in cui Emma \u00e8 citata come moglie di Guglielmo III Tagliaferro e dove sono ricordati anche i figli, tra cui Ponzio), figlia del marchese di Provenza, Rotboldo III e di Ermengarda (come viene ribadito nel documento n\u00ba 172 del volume V delle \"Preuves de l'Histoire G\u00e9n\u00e9rale de Languedoc\"), di cui non si conoscono gli ascendenti.Sua madre, Almodys era gi\u00e0 stata sposata, in prime nozze, con il signore di Lusignano, Ugo V detto \"il Pio\" (\u2020 1060), a cui aveva dato tre figli.\nBiografia.\nNel 1053, sua madre, Almodis era stata fatta rapire dal conte Raimondo Berengario I di Barcellona e dopo essere stata ripudiata dal padre di Guglielmo, Ponzio, spos\u00f2, in terze nozze, il conte di Barcellona.\nNel 1060, alla morte del padre, eredit\u00f2 i titoli di conte di Tolosa (Guglielmo figura come conte di Tolosa nel documento n\u00ba 260 del volume V delle \"Preuves de l'Histoire G\u00e9n\u00e9rale de Languedoc\" e nel documento n\u00ba 3392 delle \"Chartes de l'abbaye de Cluny\" del 1063) e d'Alb\u00ec.\nNel 1062, alla morte della nonna, Emma e dello zio Bertrando eredit\u00f2 il titolo di marchese di Provenza.\nVerso il 1065, dopo la morte della cugina, Berta, Contessa di Rouergue e di G\u00e9vaudan, Guglielmo si appropri\u00f2 dei titoli delle due contee, riunendole alla contea di Tolosa.Il titolo di conte di Rouergue gli fu contestato dal fratello, il conte di Saint-Gilles, Raimondo, che dopo alcuni anni di lotte riusc\u00ec ad ottenere il titolo come attesta il documento n\u00ba 312 par. II del volume V delle \"Preuves de l'Histoire G\u00e9n\u00e9rale de Languedoc\", del 1074, che \u00e8 controfirmato dai due fratelli, uno conte di Tolosa e l'altro conte di Rouergue (\"domni G. comitis Tolosani et domni Raymundi fratris eius comitis Ruthen\u00e6\").\nPrima del 1067, Guglielmo spos\u00f2 Matilde, di cui non si conoscono gli ascendenti. In due documenti di donazioni di quell'anno (1067) Matilde viene citata come moglie di Guglielmo: uno \u00e8 il n\u00ba 277 del volume V delle \"Preuves de l'Histoire G\u00e9n\u00e9rale de Languedoc\" (\"Mantilis comitissa eius uxor\"); la seconda, sempre del 1067, \u00e8 riferita dallo storico francese, Guillaume Catel, a pag. 121 (\"Wilielmus comes et Ysarnus episcopus et comitissa Matels\"), nel suo libro \"Histoire des comtes de Toulouse\" pubblicato nel 1623 (non consultato).\nNel 1071, secondo il documenti n\u00ba 301 del \"Preuves delle Histoire g\u00e9n\u00e9rale de Languedoc, Tomus V\", fu risolto il contenzioso sorto, tra Guglielmo IV, e il conte di Barcellona, Raimondo Berengario I che era il nuovo marito di sua madre, Almodis, circa il castello di Laurago.In quello stesso anno, sua madre, Almodis, secondo il \"Gesta Comitum Barcinonensium\", fu assassinata (strangolata) dal figliastro, Pietro Raimondo (1050- dopo il 1073).\nNel 1078, Guglielmo fece una donazione all'Abbazia di Moissac.\nNel 1079, Guglielmo fece un'altra donazione per raccomandare a San Ponzio il proprio defunto figlio, Ponzio (\"et in filium meum Pontium eis commendavi\").\nNel 1080 spos\u00f2 Emma (\u2020 ca. 1126),figlia del conte di Mortain e Cornovaglia, Roberto di Mortain e di Matilde di Montgomery (\u2020 circa 1085), figlia di Ruggero II di Montgomery, che sar\u00e0 il primo conte di Shrewsbury, e Mabel di Bell\u00eame, come ci conferma il monaco e cronista inglese, Orderico Vitale. In due donazioni del 16 giugno di quell'anno, Emma risulta essere la contessa di Tolosa: la n\u00ba 336, par. II del volume V delle \"Preuves de l'Histoire G\u00e9n\u00e9rale de Languedoc\" e la n\u00ba 336, par. III successiva. Il matrimonio viene confermato anche dal cronista Robert de Torigni, nel suo \"Chronique de Robert de Torigni, abb\u00e9 de Mont-Saint-Michel\".Emma venne ancora citata in altri due documenti: \nNel 1088 part\u00ec per la Terra Santa, lasciando il governo delle proprie contee al fratello Raimondo di Saint-Gilles.\nMor\u00ec, ucciso in Terra Santa, nel 1094, i suoi titoli rimasero al fratello Raimondo che interpret\u00f2 come abdicazione la sua rinuncia del 1088, mentre l'unica figlia rimasta in vita, Filippa, che in quello stesso anno, aveva sposato il duca d'Aquitania, Guglielmo IX, pretendeva la restituzione dei titoli.\nDiscendenza.\nGuglielmo ebbe due figli da Matilda:\ne una sola figlia da Emma:"}
{"id": "778256", "revid": "48706", "url": "https://it.wikipedia.org/wiki?curid=778256", "title": "Alfred Moon", "text": ""}
{"id": "778257", "revid": "48706", "url": "https://it.wikipedia.org/wiki?curid=778257", "title": "Rosso Squaletti", "text": ""}
{"id": "778258", "revid": "129019", "url": "https://it.wikipedia.org/wiki?curid=778258", "title": "Torpignattara", "text": "Torpignattara (o Tor Pignattara) \u00e8 la zona urbanistica 6A del Municipio Roma V di Roma Capitale. Si estende sui quartieri Q. VI Tiburtino e Q. VII Prenestino-Labicano.\nGeografia fisica.\nTerritorio.\nI confini della zona urbanistica racchiudono tutta l'area del Pigneto, nei limiti della ferrovia Roma-Sulmona-Pescara a nord, quindi via di Portonaccio, via di Acqua Bullicante, via Teano, via Cori, via Norma, via Terracina, via Minturno, via Labico, via Policastro e di nuovo via di Acqua Bullicante a est, via Casilina a sud, quindi il tratto della FL4 fino al ponte sul viale dello Scalo San Lorenzo a ricongiungersi con la ferrovia Roma-Sulmona-Pescara.\nLa zona confina:\nI confini storici di Torpignattara, invece, si estendono a cavallo della via Casilina anche sul quartiere Q. VIII Tuscolano (zona urbanistica 6C Quadraro), da via Policastro e via Labico a nord fino a viale dell'Acquedotto Alessandrino a sud; da viale Filarete a ovest, fino a via dei Gordiani a est, nella zona urbanistica 6B Casilino.\nStoricamente l'area risulta composta da 3 microaree:\nTor Pignattara da via Casilina a via degli Angeli, confinando a sud con via dell'Aeroporto di Centocelle e a nord con via Casilina bivio via Galeazzo Alessi.\nLa Marranella (antica Borgata della Marranella e Borgata Galliano) da largo Bartolomeo Perestrello a via Casilina, confinando a sud con via Labico e a nord con via Antonio Tempesta.\nVilla Certosa (antico Borghetto degli Angeli) da via Filarete alla ferrovia Roma-Napoli, confinando a nord con via Casilina bivio via Galeazzo Alessi e a sud-ovest con via degli Angeli.\nStoria.\nL'et\u00e0 imperiale.\nSecondo alcuni studiosi, il \"Campo Marzio\", terreno riservato agli \"equites singulares\" - milizia imperiale inferiore di grado solo ai pretoriani - si estendeva nella zona sud orientale della citt\u00e0. L'area su cui oggi sorge il quartiere di Tor Pignattara insiste su una pi\u00f9 ampia regione suburbana di et\u00e0 imperiale denominata \"Villa dei Flavi Cristiani\" dagli archeologi Thomas Ashby e Giuseppe Lugli. In questo fondo, chiamato anche \"Fundus Laurentus\", si estendeva la villa \"Ad Duas Lauros\", Ai Due Allori, per la presenza forse di due alberi di alloro all'entrata o di una decorazione con doppio lauro. Il toponimo, lo si deve allo scrittore latino cristiano Tertulliano (150 \u2013 220) che, nel ricordare i sediziosi, certamente non cristiani, che avevano congiurato contro l'imperatore si rivolge ai pagani con una domanda: \u00ab\"Inter duas lauros obsident Caesarem?\"\u00bb (\"presso i due allori tendono l'agguato all'Imperatore?\").\nLa localit\u00e0 comprendeva, oltre la residenza imperiale, anche le ville, i castra (accampamenti militari), aree di esercitazione e zone cimiteriali. Fedeli all'Imperatore Massenzio, gli \"equites singulares\" e con essi tutta l'area del Campo Marzio compresa la villa Ad Duas Lauros subirono la distruzione per mano dell'Imperatore Costantino, che scelse di costruire qui una basilica cristiana e il mausoleo per s\u00e9 e per la madre Elena. La tradizione cimiteriale sopravvisse alla morte dell'imperatore Costantino e dell'imperatrice Elena, testimoniata dalla presenza della catacombe dei Santi Marcellino e Pietro.\nVa infine ricordato che, in questa localit\u00e0 venne assassinato l'imperatore Valentiniano III nel marzo del 455, mentre era impegnato in esercizi di tiro con l'arco nella piazza d'armi della sua residenza \"ad duas lauros\".\nLo sviluppo edilizio dall'inizio del Novecento alla seconda guerra mondiale.\nNell'odierna piazza della Marranella, la presenza di un'antica fontana adibita all'abbeveraggio dei cavalli, agli inizi del Novecento indicava la presenza di un'antica stazione di posta. Il fosso della Marranella, che da via dell'Almone scorreva fino a sfociare nell'Aniene nella zona di Ponte Mammolo, attraversava l'area da via Tuscolana alla via Casilina, fino a formare un ampio stagno nell'odierna e omonima piazza. La copertura del fiume, avvenuta alla met\u00e0 degli anni Venti, diede impulso all'edificazione della zona. La strada di congiunzione fra le due consolari, l'antica Strada di Porta Furba, venne denominata via di Tor Pignattara (1926). L'odonimia delle vie trasversali \u00e8 riconducibile a due tipologie: sul lato destro a \u00abideatori e costruttori di fortificazioni e di opere militari in genere\u00bb; sul lato sinistro si estendono le vie i cui nomi ricordano \u00aberoici aviatori italiani\u00bb.\nCon il riconoscimento dell'area di pertinenza comunale, il quartiere vedeva l'apertura dei primi servizi. Alla linea tranviaria a binario unico del 1916, che dalla stazione Termini giungeva a Tor Pignattara lungo la via Casilina ed entrava nel quartiere per via Amedeo Cencelli - al \"Giro dell'Anello\", si aggiungeva l'apertura del cinema Due Allori, l'anno successivo e, nel 1928, l'attivazione della \"Condotta Sanitaria Casilina,\" in via della Marranella. L'anno successivo venne inaugurata la scuola elementare Alfredo Oriani su via Gino dall'Oro (l'attuale liceo ginnasio Immanuel Kant]). Ma la posizione piuttosto marginale dell'edificio rispetto al quartiere, costrinse presto l'amministrazione ad avviare i lavori per la costruzione di un nuovo complesso scolastico in via dell'Acqua Bullicante, inaugurato nel 1938: la scuola elementare Luigi Michelazzi (l'attuale scuola elementare Carlo Pisacane). Sempre nello stesso anno veniva inaugurato il cinema Impero, in via dell'Acqua Bullicante, su progetto di Mario Messina.\nL'aumento della popolazione, che nel 1930 contava gi\u00e0 30.000 persone residenti, ebbe come conseguenza uno sviluppo edilizio repentino, nato dall'esigenza di dare in affitto abitazioni a famiglie generalmente immigrate di recente o in cerca di canoni di locazione pi\u00f9 miti dei rioni. Per questa ragione, gi\u00e0 agli inizi del Novecento, Tor Pignattara \u00e8 uno degli esempi italiani pi\u00f9 interessanti di sviluppo edilizio per \"autopromozione\", ovvero per l'iniziativa di privati, uniti in piccole imprese, in consorzi o agenti autonomamente. Le case, a uno o due piani, con copertura a terrazzo per permettere l'innalzamento di piano negli anni successivi, sono espressione di un'edilizia spontanea, della quale usufruisce un proletariato urbano impiegato nei servizi e nel commercio e una piccola borghesia che non ha trovato spazio nel movimento delle cooperative. Come ha sottolineato la storica Stefania Ficacci, nel secondo dopoguerra le dinamiche \"dell'autopromozione edilizia\" sono state pi\u00f9 volte confuse con il pi\u00f9 complesso fenomeno dell'abusivismo edilizio della citt\u00e0 di Roma, finendo tuttavia per costruire un giudizio storicamente falso, che ha costretto Tor Pignattara ad una definizione ora di borgata, ora di quartiere abusivo. \u00abIl fenomeno dell'abusivismo nello sviluppo edilizio dei tanti quartieri periferici romani, realizzati nel corso del Novecento ha definito tra le altre cose, alcune pratiche di costruzione, interpretate come abusive nel corso del secondo dopoguerra ma ritenute, spesso, anche come attivit\u00e0 risolutive rispetto al problema abitativo e, anzi, via via normativizzate e adottate\u00bb. Stefania FicacciAccanto all'edilizia di iniziativa privata, l'Istituto Autonomo per le Case Popolari avvi\u00f2 la costruzione di due insediamenti: il primo del 1924, denominato Complesso Casilino I, venne edificato fra via Galeazzo Alessi e via Casilina su progetto di Innocenzo Costantini.\u00abIl lotto, stretto tra la linea ferroviaria per Casertae la consolare, conta 6 edifici di cui 5 semieconomici e 1 popolare. L'intervento che sovrasta la strada da una collinetta \u00e8 collegato alla Casilina da una gradinata, mentre di fianco vi \u00e8 un secondo ingresso a livello. Gli edifici, di non grande altezza, disimpegnano parecchi alloggi direttamente all'esterno, con scale all'aperto che danno un tono volutamente rurale all'insieme. L'intervento \u00e8 di 76 alloggi, in genere di piccola dimensioni ma dotati di servizi completi, ben distribuiti grazie anche alla articolazione delle planimetrie\u00bb. Nel 1927 vedeva invece la sua realizzazione il complesso di 7 case popolari fra via dell'Acquedotto Alessandrino e via Oreste Salomone. Accanto ad essi, tre anni dopo, venne costruito il complesso dei Mille Vani, un ampio edificio frutto del programma per le case convenzionate, voluto dal Governatore Boncompagni-Ludovisi nel 1929. La \"fame di case\" di una Roma in continua espansione demografica a causa soprattutto dell'immigrazione e la necessit\u00e0 di rafforzare l'immagine del regime fascista attraverso opere pubbliche di notevole impatto propagandistico, ma anche gli interessi economici e conseguenti pressioni politiche sull'amministrazione capitolina di costruttori e proprietari terrieri, spinse il Governatorato a favorire un programma attraverso il quale le ditte costruttrici venivano premiate di 1.000 lire per ogni vano costruito secondo la tipologia delle case economiche a fitti bloccati per 5 anni tra le 60 e le 65 lire a vano. A Tor Pignattara la Societ\u00e0 Immobiliare ARA (Anonima Romano Abitazioni) avvi\u00f2 la costruzione di un enorme complesso di alloggi costituiti da un totale di 1.000 vani, da cui il nome.\nIl secondo conflitto mondiale: i bombardamenti del 19 luglio e del 13 agosto.\nNei primi tre anni della guerra il quartiere condivide il clima di attesa e di speranza con cui Roma vive questo momento. Anche Tor Pignattara, tuttavia, si prepara a possibili incursioni aeree con l'individuazione di locali da adibirsi a ricoveri antiaerei. La certezza dell'intangibilit\u00e0 della capitale - dovuta principalmente alla presenza del pontefice Pio XII e del simbolo di citt\u00e0 capitale della cristianit\u00e0 - viene spezzata dal bombardamento del 19 luglio, alle 11 del mattino. L'incursione aerea colpisce il quartiere alla Marranella e alla Villa Certosa. Danneggiato il sistema fognario, la rete idrica viene interrotta. Il 13 agosto, di nuovo alle 11 del mattino, avviene il secondo bombardamento. Questa volta gli obiettivi sono tutte le linee ferrate di collegamento con il basso Lazio, comprese nell'area dalla via Tiburtina alla via Appia. Viene colpita l'area di Villa Certosa, dove subiscono devastazioni numerose abitazioni in via dei Savorgnan, via Angelo Bertola, via Giulio Buratti e il convento delle Suore di Nostra Signora di Namur. Le bombe cadono anche in via dell'Acqua Bullicante, mentre via Casilina \u00e8 falcidiata da numerosi mitragliamenti e spezzonamenti; i binari della ferrovia del tram urbano vengono gravemente danneggiati.\nI nove mesi di occupazione nazifascista.\nLa posizione strategica occupata da Tor Pignattara - a cavallo della via Casilina, accesso diretto al fronte di guerra di Cassino, e a ridosso della Linea Roma-Cassino-Napoli, con la presenza della stazione Casilina - pone il quartiere al centro della lotta di liberazione della citt\u00e0 di Roma. Le formazioni partigiane operanti nel quartiere sono principalmente tre: il Partito Comunista d'Italia (comandante militare Nino Franchellucci e comandante politico Luigi Forcella), Il Movimento Comunista d'Italia o Bandiera Rossa (Banda Vincenzo Pepe) e il gruppo misto composto da esponenti del Partito Socialista e Partito d'Azione (la cui attivit\u00e0 \u00e8 raccontata da uno dei maggiori esponenti Nicol\u00f2 Licata). Seguendo la ripartizione definita dal PCI, Tor Pignattara fa parte dell'VIII zona di resistenza. Gli eventi accaduti nei nove mesi di occupazione sono molti. Ad una prima fase, che si protrae fino alla fine di ottobre, grazie anche alla presenza del commissario di polizia Salvatore Maranto, che si dimostra un tenace collaboratore delle forze di resistenza. Proprio la sostituzione di Maranto con il filonazista Armando Stampacchia, il 31 ottobre 1943, segna un brusco cambio di clima. La collaborazione fra commissariato e SS si fa stretta e produce una serie di arresti, che spingono il partito comunista a comandarne l'eliminazione. Il 4 marzo il commissario Stampacchia viene ucciso nella sua abitazione in piazza Ragusa, dal gap comandato da Valerio Fiorentini. Il 14 marzo le SS arrestano Fiorentini, Paolo Angelini e Carlo Camisotti, su un tram nei pressi di piazza Fiume. Contemporaneamente le SS fanno irruzione nella falegnameria di Pilade Forcella, in via dell'Acqua Bullicante 21, arrestando Orazio Corsi, Mario Passarella, Renato Cantalamessa, Alessandro Portieri, Egidio Chechi e Mario Corsi. Tranne quest'ultimo, tutti finiranno fucilati alle Fosse Ardeatine il 24 marzo.\nDopo la retata delle SS il resto dei gappisti di Tor Pignattara si trasferisce nella zona reatina del Monte Tancia, costituendo la Brigata autonoma Stalin. Con loro ci sono anche 3 giovani: i fratelli Franco e Bruno Bruni e Giordano Sangalli. Il 7 aprile 1944 i tre ragazzi sacrificano la loro vita per consentire la ritirata dei propri compagni nello scontro fra partigiani e esercito tedesco e polizia fascista. A Giordano Sangalli, che aveva 17 anni, \u00e8 intitolato il parco pubblico in via dell'Acquedotto Alessandrino, dove un tempo sorgeva il Campo Sportivo a lui intitolato alla fine della guerra.\nMonumenti e luoghi d'interesse.\nAree naturali.\nTorpignattara ospita un parco e diversi giardini pubblici:\nGeografia antropica.\nSuddivisioni storiche.\nNel territorio della zona urbanistica Torpignattara, sono presenti le borgate storiche del Pigneto, incuneato fra via Casilina e via Prenestina verso Porta Maggiore, e la borgata Marranella, sita all'angolo nord-ovest formato da via Casilina e via dell'Acqua Bullicante.\nToponomastica.\nIl toponimo deriva da una denominazione popolare attribuita al mausoleo di Elena, fatto erigere dall'imperatore Costantino I, tra il 326 e il 330 d.C in onore della madre Flavia Giulia Elena, venerata dalla Chiesa cattolica come sant'Elena Imperatrice. In particolare il toponimo fa riferimento alla presenza, nel tamburo di calcestruzzo della cupola, di anfore in terracotta impiegate per l'alleggerimento della struttura architettonica e dette, in lingua volgare, \"pignatte\".\nTale mausoleo sorge all'interno di un'area anticamente denominata \"Ad duas lauros\" che comprende, tra l'altro, i resti interrati di una basilica addossata al mausoleo e, nel sottosuolo, le catacombe dei Santi Marcellino e Pietro.\nOdonimia.\nLa zona presenta una odonomastica a tematiche diverse. La via principale \u00e8 l'omonima via di Tor Pignattara, che si estende da via degli Angeli a via Casilina, come prosecuzione di via di Porta Furba.\nI nomi delle strade tra via Casilina, via di Acqua Bullicante e Via Prenestina, che mettono in comunicazione la Marranella con Centocelle si riferiscono alle citt\u00e0 alle quali si accede attraverso la via Casilina stessa:\nLe strade comprese nel quadrante a sud di via Casilina e ad est di via di Torpignattara avrebbero dovuto dare accesso al vicino Aeroporto di Roma-Centocelle (oggi Aeroporto Militare Francesco Baracca) e quindi furono intitolate ad aviatori italiani:\nLe strade comprese fra via Casilina e via degli Angeli (comprende anche l'area di Villa Certosa, antico Borghetto degli Angeli)\nLe strade comprese nel quadrante a est di via Casilina fra via dell'Acqua Bullicante, via Zenodossio e piazza Roberto Malatesta (antica Borgata della Marranella e Borgata Galliano)\nInfrastrutture e trasporti.\nFerrovie.\nLa zona \u00e8 attraversata, lungo la via Casilina, dalla ferrovia Roma-Giardinetti.\nSport.\nDal 2011 \u00e8 presente sul territorio una squadra di calcio, la ASD Tor Pignattara, che parteciper\u00e0 al campionato di promozione laziale a partire dalla stagione 2015-2016. Il campo da gioco \u00e8 il \"Certosa\", storico impianto del quartiere."}
{"id": "778259", "revid": "48706", "url": "https://it.wikipedia.org/wiki?curid=778259", "title": "May Devereux", "text": ""}
{"id": "778276", "revid": "363629", "url": "https://it.wikipedia.org/wiki?curid=778276", "title": "Filippo D'Arpa", "text": "Gli esordi.\nL'esordio nel mondo della letteratura \u00e8 arrivato con due raccolte di poesie pubblicate agli inizi degli anni ottanta, \"Scivolano sugli occhi\" e \"Pietre\". Nel 1986 ha iniziato la carriera giornalistica lavorando per un'emittente televisiva palermitana, prima di approdare a Telecolor, circuito televisivo siciliano lavorando per il quale \u00e8 diventato giornalista professionista. Dal 1990 \u00e8 diventato corrispondente per la Sicilia per Il Mattino. Negli anni novanta ha collaborato con L'Europeo e con altri settimanali ed \u00e8 approdato al Giornale di Sicilia, quotidiano per il quale lavora attualmente.\nHa diretto il Festival della Legalit\u00e0.\nI libri.\nNel 2001 D'Arpa ha pubblicato per Mursia il suo primo libro, \"L'isola che se ne and\u00f2\", un'inchiesta storica scritta sotto forma di romanzo sulla storia dell'Isola Ferdinandea. Il libro ha suscitato polemiche dopo un articolo-recensione pubblicato sul Corriere della Sera, che ha provocato la reazione del quotidiano inglese \"The Times\" che rivendicava il possesso dell'isola per la Gran Bretagna. \nNel 2003 il ritorno nelle librerie, ancora per Mursia, con \"Tarantola ballerina\", un giallo storico ambientato nella Sicilia del Settecento e incentrato sul personaggio di Giovanni Della Valle, capitano di polizia nobile ma illuminista. I diritti del libro sono stati acquisiti da una produzione televisiva per la realizzazione di una fiction. Nel 2007 ha curato con Salvo Toscano l'antologia di racconti \"La scelta - Storie da non dimenticare\", dedicata alla memoria delle vittime della mafia, all'interno della quale ha pubblicato il racconto \"La radio gracchiava\".\nNel 2008 ha pubblicato \"Altri Tempi\" per Novantacento, una serie di racconti su personaggi e fatti storici realmente accaduti.\nIl teatro.\nNel 2002 D'Arpa ha scritto la sua prima opera teatrale, una riduzione de \"L'isola che se ne and\u00f2\" intitolata \"L'isola che si lasci\u00f2 morire\". L'opera ha debuttato lo stesso anno al teatro antico di Segesta con l'attore Ernesto Maria Ponte come protagonista e nel 2005 \u00e8 stata messa in scena da Leo Gullotta.\nNel 2004 il ritorno sulle scene con \"Malgrado tutto\", uno spettacolo teatrale - che anche in questo caso ha debuttato al teatro antico di Segesta, con Ponte e Antonio Pandolfo come protagonisti - che racconta la storia di un giornale realizzato da un gruppo di giovani in provincia di Agrigento con l'aiuto di Leonardo Sciascia. Nel 2005 D'Arpa e Ponte hanno scritto insieme lo spettacolo satirico \"Il Ponte mi sta stretto\", con una collaborazione rinnovata nel 2007 per lo spettacolo \"Vi intercetto a tutti\". Entrambe le opere hanno debuttato al teatro Agricantus di Palermo.\nNel 2008 ha scritto con Felice Cavallaro \"La Finestra\", andata in scena al Teatro Lirico Bellini di Catania e al Teatro Stabile Biondo di Palermo.\nNel 2009 ha scritto con Gaetano Savatteri e Felice Cavallaro \"Piazza delle vergogne\", messa in scena a Villa Filippina per il secondo Festival della Legalit\u00e0."}
{"id": "778278", "revid": "122873542", "url": "https://it.wikipedia.org/wiki?curid=778278", "title": "Volume (informatica)", "text": "Volume \u00e8 il termine con cui, in informatica, si descrive un'area di memorizzazione di dati con un singolo file system, tipicamente (ma non necessariamente) residente su una sola partizione di disco rigido. Similmente, il termine si riferisce all'interfaccia logica usata da un sistema operativo (oppure da un ambiente di ripristino quale, ad esempio, Windows RE) per accedere ai dati memorizzati su qualche apparato usando una singola istanza di file system.\nIl termine \"volume\" viene usato talvolta in alternativa al termine \"drive\" (unit\u00e0) qualora sia desiderabile indicare che l'entit\u00e0 in oggetto non \u00e8 un disco fisico, ma piuttosto un aggregato di dati memorizzati usando un solo file system. \"Volume\" dovrebbe essere sinonimo di \"drive logico\", ma non di \"partizione\".\nNei sistemi operativi simili a Unix, i volumi sono solitamente gestiti dal gestore logico dei volumi (LVM) o dal EVMS e \nmodificati usando il comando \"mount(8)\". Il termine \u00e8 anche usato nelle versioni di Microsoft Windows basate su Windows NT dove sono gestite dal kernel usando la Console di controllo di Windows.\nDifferenza tra volume e partizione.\nVolume non \u00e8 sinonimo di partizione. Ad esempio, un floppy disk potrebbe essere accessibile come volume anche senza contenere nessuna partizione, dato che i floppy disk non possono essere partizionati con la maggior parte dei computer moderni. Inoltre un sistema operativo pu\u00f2 riconoscere una partizione senza associarvi nessun volume, se non riesce a riconoscere il file system memorizzato su tale partizione. Questa situazione si verifica, ad esempio sui sistemi Windows con la maggior parte dei file system non Microsoft come ad esempio ext3 che \u00e8 solitamente usato dai sistemi Linux o HFS Plus usato da macOS. Un altro esempio \u00e8 quello che si verifica nel mondo Intel con la \"partizione estesa\" che, sebbene sia una partizione, non pu\u00f2 contenere direttamente un file system. Al contrario devono essere creati al suo interno \"\"drive logici\" (volumi)\". Questo \u00e8 anche il caso dei volumi di NetWare che risiedono all'interno di una singola partizione.\nIn breve:\nEsempio.\nQuesto esempio riguarda un sistema Windows XP con due dischi fissi fisici. Il primo ha due partizioni, mentre il secondo solo una. La prima partizione del primo hard disk contiene il sistema operativo. I punti di montaggio sono stati lasciati come da impostazioni predefinite.\nIn questo esempio, \nNomenclatura dei volumi.\nI sistemi operativi, specie nel terminale comandi (prompt), utilizzano le seguenti diciture:\nAd esempio, in Windows, questo \u00e8 il significato che utilizza chkdsk o Windows backup.\nSistemi operativi basati su Windows NT.\n\u00c8 importante notare che i sistemi operativi basati su Windows NT non hanno un solo percorso radice (root path). Come risultato, Windows assegner\u00e0 almeno un percorso per ogni volume montato, che assumer\u00e0 una delle seguenti forme:\nIn questi due esempi, un file chiamato \"Traccia 1.mp3\" posizionato nel percorso radice del volume montato si pu\u00f2 riferire a \"F:\\Traccia 1.mp3\" o a \"C:\\Musica\\Traccia 1.mp3\"\nPer assegnare un punto di montaggio per un volume ad una cartella di un altro volume vanno seguiti i seguenti criteri:\nCome impostazione predefinita Windows assegna le lettere a tutti i drive, secondo le regole seguenti:\nA causa di questa convenzione il volume contenente il sistema operativo \u00e8 solitamente chiamato C:, ma in alcuni casi pu\u00f2 non essere cos\u00ec.\nCon Windows XP i punti di montaggio possono essere gestiti attraverso l'utility Gestione Disco (Disk Management) che \u00e8 inserita in Gestione Computer all'interno dell'icona del Pannello di Controllo chiamata Strumenti di Amministrazione.\nAd un volume singolo si pu\u00f2 riferire anche pi\u00f9 di una lettera, come nel caso del comando SUBST.\nAttenzione: rimuovere lettere o punti di montaggio per un drive pu\u00f2 portare a crash di programmi, perch\u00e9 i file richiesti da questi ultimi non possono essere trovati tramite il percorso prestabilito. Per esempio, se un programma \u00e8 installato in \"D:\\Programmi\\Programma\" potrebbe aspettarsi di trovare dei file in \"D:\\Programmi\\Programma\\Data\". Se la lettera \"D:\" di quel volume nel frattempo \u00e8 stata cambiata in \"E:\" il programma non sar\u00e0 pi\u00f9 in grado di trovare la cartella \"D:\\Programmi\\Programma\\Data\", perch\u00e9 la lettera \"D:\" non rappresenta pi\u00f9 quel volume.\nSistemi operativi Unix-like.\nNei sistemi operativi Unix-like, i volumi diversi da quello da cui avviene il boot hanno un punto di montaggio da qualche parte nel filesystem, rappresentato da un percorso. Logicamente l'albero delle cartelle memorizzate sul volume \u00e8 legato al punto di montaggio. Convenzionalmente i punti di montaggio sono inseriti in cartelle chiamate '/mnt', '/media', o con un nome simile.\nCome in Windows, per usare un percorso come punto di montaggio per un altro volume, in questo percorso deve esistere una cartella vuota.\nI sistemi operativi Unix-like usano il comando mount per manipolare i punti di montaggio del volume.\nPer esempio, se un drive per CD-ROM contenente un file chiamato 'info.txt' \u00e8 stato montato in '/mnt/iso9660', il file di testo sar\u00e0 accessibile in '/mnt/iso9660/info.txt'.\nBenefici nel mantenere i file all'interno di un singolo volume.\nVelocit\u00e0 di gestione dati.\nI file all'interno di un singolo volume possono solitamente essere spostati in qualsiasi altra posizione all'interno di quel volume manipolando il filesystem, senza spostare il dato in questione. Comunque, se un file deve essere spostato all'esterno del volume, il dato stesso deve essere riposizionato, che \u00e8 un'operazione molto pi\u00f9 intensa.\nPer visualizzare meglio questo concetto, potremmo prendere in considerazione l'esempio di una grande biblioteca. Se un lavoro di saggistica \u00e8 classificato inizialmente come \"piante\", ma poi deve essere spostato nell'argomento \"flora\", non c'\u00e8 bisogno di spostare il libro, la cui posizione sullo scaffale \u00e8 statica, ma piuttosto, basta spostare la targhetta dell'argomento index card. Invece, per spostare il libro in un'altra biblioteca, sistemare le sole targhette dell'argomento \u00e8 insufficiente. L'intero libro va spostato.\nFunzioni speciali dei filesystem e dei volumi avanzati.\nAlcuni file system, come il file system NTFS di propriet\u00e0 di Microsoft, e l'ext3, consentono di creare pseudonimi multipli (conosciuti come \"hard link\") per un singolo file all'interno dello stesso volume. Gli hard link consentono di puntare un file utilizzando due nomi diversi, senza che i dati vengano memorizzati in due punti distinti del disco (senza raddoppiare lo spazio occupato). Gli hard link non possono essere creati per i file tra volumi; \u00e8 come spostare il file nella biblioteca dell'esempio di prima. Ritornando all'analogia con la biblioteca, \u00e8 come se riempissimo due targhette per lo stesso libro: \u00e8 possibile in questo modo individuare il libro sia in \"flora\" sia in \"piante\". In generale, cancellare un hard link non si riflette immediatamente sull'altro hard link, mentre cancellare l'hard link finale di un file libera sull'hard disk lo spazio occupato da quel file. Comunque, modificare i dati del file collegato ad un altro per mezzo dell'hard link influenzer\u00e0 tutti gli altri hard link. Nella biblioteca, questo fatto \u00e8 paragonabile allo scrivere su un libro. Gli hard link non devono essere confusi con gli alias (MacOS), gli shortcut (Windows), o i link simbolici (UNIX e varianti), che possono riferirsi a file presenti in un altro volume. I file system FAT, come FAT32, non supportano gli hard link e i link simbolici, sebbene il sistema operativo Windows supporti i \"collegamenti\".\nTipologie di volume.\nVolume di sistema.\nUn volume di sistema \u00e8 un volume che contiene cartelle e/o file necessari per il funzionamento base di altre sezioni (ad esempio una partizione principale). Solitamente, un volume di sistema \u00e8 nascosto e non accessibile (se non con operazioni avanzate).\nDa quando esiste la tecnologia Uefi, qualsiasi sistema operativo ha necessit\u00e0 di un volume di sistema con all'interno la propria cartella efi.\nVolume principale.\nVolume di sistema che contiene un sistema operativo. \u00c8, per definizione, un volume di sistema e avviabile.\nVolume di avvio.\nVolume che ha un boot loader e che quindi pu\u00f2 essere avviabile.\nVolume di ripristino.\nVolume, di sistema e avviabile, che contiene un ambiente di ripristino o strumenti analoghi atti a svolgere operazioni base su hardware privi di sistemi operativi o sistemi operativi non avviati o sistemi operativi virtualizzati.\nVolume dati.\nArea di archiviazione di dati (documenti, informazioni, oggetti). Non \u00e8 di sistema, n\u00e9 avviabile, n\u00e9 principale."}
{"id": "778285", "revid": "1817275", "url": "https://it.wikipedia.org/wiki?curid=778285", "title": "Daniele Balli", "text": "Carriera.\nBalli cresce calcisticamente nell'Empoli. Entra nel \"giro\" della prima squadra fin dal 1985, senza, tuttavia, mai scendere in campo in campionato. Nella stagione 1988-1989 la formazione toscana lo manda a fare esperienza in C1, cedendolo al . Con i trentini disputa 5 gare di campionato.\nNella stagione 1989-1990 passa alla Mobilieri Ponsacco. Con la squadra pisana, allora militante in C2, Balli disputa la sua prima stagione da titolare, presenziando 30 volte in campionato. L'anno successivo gioca nel Tempio, sempre nella quarta serie. Scende in campo 11 volte.\nNell'estate del 1991 il giocatore fa il suo ritorno all'Empoli. Tuttavia, la formazione toscana inizialmente non punta ancora su di lui: tra il 1991 e il 1994 disputa appena 2 gare in C1. Solo nella stagione 1994-1995, ventisettenne, diventa titolare della squadra in cui \u00e8 cresciuto, disputando 16 incontri.\nIl periodo compreso tra il 1995 e il 1998 \u00e8 senz'altro il migliore della sua carriera: ottiene, da protagonista, tre promozioni in tre anni.\nNell'annata 1995-1996 l'Empoli centra la promozione in Serie B, e Balli non salta nemmeno una gara, totalizzando 34 presenze. La stagione successiva i toscani riescono addirittura a ottenere promozione in A. Anche in questa circostanza, il portiere disputa ogni gara di quel campionato cadetto.\nNell'estate 1997 Balli non segue i compagni in Serie A. Ma rimanda il suo debutto nel massimo campionato soltanto di un anno: con la , sua nuova squadra, si toglie la grande soddisfazione della terza promozione in tre anni, la seconda consecutiva dalla B alla A.\nIl 12 settembre 1998 debutta in Serie A (in - 3-1). La stagione in A per i campani non \u00e8 positiva, e la squadra retrocede in B. Balli totalizza 31 presenze.\nSuccessivamente, il portiere torna a giocare in Serie B, nelle file dell'ambiziosa , con la quale disputa due annate, totalizzando 63 presenze. Nella stagione 2001-2002 \u00e8 alla . La stagione a Pistoia si conclude con la retrocessione della squadra in Serie C1.\nPer Balli \u00e8 un momento difficile: terminato il contratto che lo legava alla squadra toscana, resta disoccupato fino a gennaio 2003, quando ricomincia dalla Serie C2, firmando per la . Tra gennaio e giugno scende in campo 14 volte.\nNel settembre 2003 torna a giocare nell'Empoli, alla ricerca di un portiere d'esperienza. Ha, cos\u00ec, la possibilit\u00e0 di calcare nuovamente i campi della Serie A. La stagione 2003-2004, che vede Balli riserva di Luca Bucci, termina con la retrocessione della squadra in B.\nNell'annata 2004-2005 l'Empoli ha nuovamente affidato a Balli i \"gradi\" di portiere titolare. Daniele \u00e8 sceso in campo 39 volte, contribuendo al ritorno immediato della squadra in Serie A.\nLa stagione 2005-2006 ha visto Balli contendersi il ruolo di titolare prima con Gianluca Berti poi con Cejas e scendere in campo 13 volte.\nIl portiere ha iniziato il campionato 2006-2007 come titolare, totalizzando 30 presenze prima di cedere il posto, nella parte finale della stagione, al giovane Davide Bassi. I due si sono alternati a difendere la porta della squadra toscana anche durante il campionato 2007-2008, terminato con la retrocessione dell'Empoli in Serie B. Quest'ultimo \u00e8 stato un campionato molto negativo per Balli, culminato con una papera clamorosa (insieme ad una serie di errori fatti dalla squadra) nella 36\u00aa giornata contro l'Udinese che ha determinato il gol di Fabio Quagliarella, gol molto importante in chiave retrocessione.\nTerminato il contratto con l'Empoli, si \u00e8 ritrovato svincolato, prima di essere tesserato nel febbraio 2009 dal , dopo l'infortunio di Enrico Alfonso; ma il 21 febbraio 2009, circa una settimana dopo aver firmato il contratto con il Pisa, decide di rescindere lo stesso, in accordo con la societ\u00e0 toscana.\nNell'estate del 2009 viene ingaggiato dalla Cerretese come preparatore dei portieri; a seguito di varie vicissitudini, messosi a disposizione della squadra, esordisce il 20 settembre 2009 nella gara casalinga contro la Vaianese (2-0), valida per il campionato di Promozione. Alla fine della stagione conter\u00e0 31 presenze, risultando una delle colonne della squadra, raggiungendo la finale play-off.\nNell'estate 2010 passa al Fucecchio seguendo il suo mister alla Cerretese Mauro Marchi. Nonostante le buone prestazioni, a causa degli scarsi risultati raccolti, lascia la squadra al termine della stagione.\nL'8 gennaio 2012 ritorna in campo, nuovamente nelle file del Fucecchio, non riuscendo per\u00f2 a salvare la squadra dalla retrocessione e ritirandosi dal calcio giocato."}
{"id": "778290", "revid": "22475", "url": "https://it.wikipedia.org/wiki?curid=778290", "title": "Elettroterapia", "text": "L'elettroterapia \u00e8 un ramo della fisioterapia che utilizza gli effetti biologici delle correnti elettriche. Si attua sottoponendo un limitato distretto somatico (raramente tutto l'organismo) al passaggio di correnti elettriche con caratteristiche note di intensit\u00e0 e tensione. La terapia consiste nell'applicazione locale di impulsi elettrici alternati (elettrostimolazione) o continui (ionoforesi) al fine di ottenere un effetto terapeutico. Gli impulsi elettrici sono generati all'interno di una macchina specializzata e la corrente elettrica viene fatta passare attraverso il dispositivo di alimentazione principale per arrivare poi su una particolare area del corpo. Ci sono diverse ragioni mediche per l'uso dell'elettroterapia.\nClassificazione.\nL'elettroterapia pu\u00f2 sfruttare la corrente continua o la corrente alternata. I trattamenti elettroterapici in corrente continua prendono il nome di galvanizzazione e ionoforesi(applicazione di correnti continue di pochi mA/cm2 al fine di veicolare dei farmaci per via cutanea), mentre i trattamenti elettroterapici in corrente alternata si suddividono in:\nL'elettroterapia pu\u00f2 essere suddivisa in due categorie, elettroterapia antalgica ed elettroterapia di stimolazione.\nElettroterapia antalgica.\nSono definite antalgiche quelle correnti che sono in grado di ridurre la sensazione dolorifica tramite meccanismi d'azione differenti. Tra questi vi \u00e8 l'attivazione delle aree del cervello deputate al controllo della soglia del dolore (inibizione discendente), la stimolazione di produzione di endorfine, oppure l'iperpolarizzazione, un meccanismo che agisce a livello delle terminazioni nervose nel sito del dolore rendendole pi\u00f9 refrattarie agli stimoli.\nElettroterapia di stimolazione.\nSi definisce elettroterapia di stimolazione la somministrazione di corrente elettrica finalizzata a produrre contrazioni muscolari. I meccanismi d\u2019azione delle correnti di stimolazione possono essere ricercati nell\u2019attivit\u00e0 muscolare che sono in grado di produrre. Queste correnti, infatti, hanno la capacit\u00e0 di produrre delle contrazioni muscolari, del tutto simili a quelle che si producono mediante attivit\u00e0 nervosa, tali che, se ripetute per un tempo e con modalit\u00e0 adeguate, producono effetti di aumento e/o recupero del tono muscolare qualora il paziente ne avesse un deficit. Questo tipo di elettroterapia pu\u00f2 essere utilizzata, con le corrette impostazioni, sia per stimolare un muscolo innervato che per stimolare un muscolo denervato.\nUn esempio di elettroterapia antalgica \u00e8 la Transcutaneous Electrical Nerve Stimulator o Stimolazione nervosa elettrica trsanscutanea (TENS).\nLa TENS stimola in modo selettivo i nervi situati nel livello superficiale della pelle dove risiede la sensibilit\u00e0 tattile. Obiettivo di questa terapia strumentale \u00e8 la cura di sintomi come artrite reumatoide, sciatalgia, mialgia e artralgia. Questa tecnica di elettroterapia nacque alla fine degli anni \u201970 con il fine di evocare l\u2019effetto antalgico.\nEsistono due modalit\u00e0 di realizzazione di una elettroterapia antalgica con TENS:\nI tipi di stimolazione nervosa sui quali si basa l'elettroterapia moderna sono molteplici, come per esempio la stimolazione nervosa elettrica percutanea (PENS o elettro-agopuntura) o la stimolazione del midollo spinale (SCS). Nel dolore da lieve a moderato, la TENS e la PENS sono metodi efficaci, mentre la SCS \u00e8 molto utile per la terapia del dolore neuropatico o ischemico refrattario.\nNel 2005 \u00e8 stata inoltre introdotta la stimolazione muscolare esterna ad alto tono (HTEMS), efficace ad esempio nella neuropatia periferica diabetica.\nOltre al suo effetto antidolorifico, la stimolazione elettrica \u00e8 di grande importanza per la prevenzione o il trattamento della disfunzione muscolare e della sarcopenia. In studi clinici controllati la miostimolazione elettrica (EMS) ha dimostrato di essere efficace contro la sarcopenia di pazienti con cardiopatia congestimentale cronica, diabete, broncopneumopatia cronica ostruttiva ed ESRD.\nStoria.\nL\u2019elettricit\u00e0 statica era gi\u00e0 noto agli antichi greci i quali notarono che strofinando l'ambra (resina fossile da cui deriva il termine \u201celettricit\u00e0\u201d), questa assumeva la propriet\u00e0 di attirare i corpi leggeri, come ad esempio le piume. Il primo a descrivere il fenomeno fu Talete, seguito poi da Platone ed Aristotele.\nEt\u00e0 classica.\nAnche se nel I secolo d.C. non si era ancora a conoscenza n\u00e9 delle origini n\u00e9 delle caratteristiche dell\u2019energia elettrica, pare che gi\u00e0 in quel periodo gli antichi Romani la utilizzassero per scopi terapeutici, e stiamo parlando di ben 1.700 anni prima degli studi di Galvani. Naturalmente non si ricorreva a generatori di corrente o a particolari strumenti tecnologici, ma a ci\u00f2 che era presente nel mondo animale e in natura. Come testimoniato dagli scritti di Scribonio Largo e di Plinio il Vecchio, le prime rudimentali applicazioni dell\u2019elettroterapia risalgono all\u2019utilizzo delle torpedini di mare che, nell\u2019epoca egizio greco-romana, venivano usate per la cura delle cefalee e delle patologie dell\u2019apparato locomotore. Quest\u2019animale marino (conosciuto anche come pinastrello) \u00e8 di forma piatta come una sogliola ma, allo stesso tempo, ha la sagoma che ricorda una razza, mentre le due piccole pinne dorsali richiamano vagamente quelle dello squalo. Essa possiede un organo elettrogeno che si trova lungo i lati del corpo ed \u00e8 costituito da almeno 500 dischi cartilaginei circondati da un gel che possiede delle propriet\u00e0 biochimiche molto importanti. In tal modo, la torpedine \u00e8 in grado di liberare delle scariche elettriche che le risultano utili per stordire le sue prede prima di mangiarle; si tratta di corrente che varia dagli 8 Volt per gli esemplari pi\u00f9 piccoli, fino ai 220 Volt per quelli pi\u00f9 grandi che vivono soprattutto negli oceani.Il medico militare Scribonio Largo fu il primo a mettere per iscritto le modalit\u00e0 con cui si poteva sfruttare la particolare qualit\u00e0 del pinastrello. Questi scritti fanno parte delle \u201c\"Compositiones\"\u201d, una raccolta di circa 271 ricette per curare varie malattie, dedicata al liberto imperiale Gaio Giulio Callisto, che ha avuto una grande risonanza per tutta l\u2019et\u00e0 imperiale e tardo-imperiale, e addirittura \u00e8 stata ripresa e rivalutata anche nel Medioevo.\nProprio da questi testi gli studiosi sono riusciti ad apprendere come nell\u2019Antica Roma si usasse una prima forma di \u201celettroterapia\u201d, ricorrendo proprio alle torpedini. Ad esempio, potevano essere utilizzate per curare il mal di testa, la gotta o dolori artritici. Negli scritti di Scribonio era presente anche una sorta di terapia per combattere l\u2019epilessia: il medico militare consigliava di tenere i piedi a contatto con l\u2019acqua durante l'utilizzo della torpedine, perch\u00e9 in tal modo si favoriva il passaggio della corrente elettrica e di sostanze verso gli elettrodi.\nDunque, ad oggi, si pu\u00f2 dire con una certa cognizione di causa che Scribonio Largo sia stato uno dei grandi precursori della medicina moderna, nonch\u00e9 di quella pratica che oggi viene conosciuta come galvanoterapia.\nXVIII secolo.\nNel novembre 1780 Luigi Galvani realizz\u00f2 i primi esperimenti di carattere elettrofisiologico, come si evince dal suo diario di laboratorio e gli studi per i quali egli \u00e8 maggiormente ricordato riguardano la cosiddetta elettricit\u00e0 animale. \nGli anni ottanta del Settecento furono cruciali per la sua attivit\u00e0 scientifica: nel triennio 1780-1783 Galvani passava oltre sedici giorni al mese rinchiuso nel suo laboratorio, circondato da assistenti e personaggi autorevoli, come Francesco Sacchetti e Sebastiano Canterzani, e affiancato dalla moglie Lucia (alcuni attribuiscono a lei la scoperta del movimento nelle gambe delle rane). La scelta della rana come cavia per gli esperimenti scientifici non deve stupire: era, infatti, un animale comunemente usato in laboratorio, anche da scienziati illustri di poco precedenti come Marcello Malpighi. Le notizie riguardanti i dettagli dell'esperimento vengono fornite da Galvani stesso, che nel 1791 pubblic\u00f2 il \"De viribus electricitatis in motu musculari\", un opuscolo in cui erano illustrati tutti i processi che portarono alla scoperta dell'elettricit\u00e0 animale. Galvani decise di continuare a condurre esperimenti sulle rane, osservando il movimento dei muscoli in relazione alla carica elettrostatica con cui venivano stimolati e ipotizz\u00f2 l'esistenza di una relazione fra elettricit\u00e0 e vita, definita \u201celettricit\u00e0 intrinseca all'animale\u201d, la quale produce appunto la contrazione dei muscoli, che, oltre ad essere dei rivelatori sensibilissimi, erano visti come dei \"serbatoi\" di elettricit\u00e0. Questa idea fu accolta con entusiasmo da molti fisiologi, ma incontr\u00f2 la ferrea opposizione di altri colleghi, come Alessandro Volta, all'epoca stimato professore di fisica presso l'Universit\u00e0 di Pavia. Infatti, mentre Galvani pensava che l'elettricit\u00e0 venisse prodotta e trasmessa dal cervello e controllata attraverso i nervi, Volta credeva che le contrazioni dei muscoli non fossero causate dall'elettricit\u00e0 presente nell'animale, ma fossero dovute ad un'irritazione dei nervi. Fu cos\u00ec che i due scienziati inaugurarono un lungo e seguitissimo dibattito sull\u2019origine e le forme dell\u2019elettricit\u00e0. Durante le discussioni, Galvani mostrava ai colleghi che anche in assenza di metalli, le rane morte si muovevano comunque. Volta invece, rivelava la presenza di corrente dovuta al contatto bimetallico, senza avvalersi delle rane. Se dunque Galvani porta avanti il suo programma di ricerche basandosi sull\u2019allora elettrostatica classica, Volta tenta di riformarla, introducendo il concetto di non specificit\u00e0 della stessa. Fu cos\u00ec, che mentre Galvani fondava l\u2019elettrofisiologia, Volta scopriva il potenziale di contatto, concetto che poi lo porter\u00e0 ad inventare la pila.\nGli esperimenti e gli strumenti di Galvani e Volta ebbero enorme successo e modificarono gli sviluppi della scienza anche se le loro teorie stentarono ad affermarsi, perch\u00e9 in contrasto con i modelli standard dell'epoca.\nSia Galvani che Volta hanno aperto la strada alle ricerche successive sull'elettromagnetismo di grandi fisici come Faraday, Ampere, \u00d8rsted, sino ad arrivare a Maxwell e alle sue celebri 4 equazioni.\nI primi passi verso l'elettroterapia.\nNel 1742 \"Christian Gottlieb Kratzenstein\" inizi\u00f2 a studiare fisica e medicina all'universit\u00e0 di Halle, che a quel tempo aveva una posizione di leadership in quella regione, e mostr\u00f2 un particolare interesse per le indagini sull'elettricit\u00e0 e in particolare sugli effetti sugli organismi viventi. Nel 1746, a solo 23 anni, Kratzenstein ricevette i dottorati in fisica e in medicina e dopo due anni da privato, nel 1748, fu eletto all'Accademia delle Scienze Leopoldina della stessa citt\u00e0.\nGi\u00e0 durante la sua educazione a Wernigerode, Kratzenstein aveva familiarizzato con i generatori elettrostatici e aveva visto gli effetti che una corrente elettrica poteva avere e durante i suoi studi ad Halle ampli\u00f2 questo interesse, ponendo una particolare attenzione al potenziale utilizzo dell'elettricit\u00e0 in medicina. Nel 1744 pubblic\u00f2 Il suo pensiero in questa direzione in un'opera intitolata \"Abhandlung von dem Nutzen der Electricit\u00e4t in der Arzeneiwissenschaft\".\nTramite vari esperimenti e osservazioni aveva visto come l'elettricit\u00e0 potesse influenzare il polso e il sudore umani e si rese conto che le scariche elettriche avrebbero potuto essere utili nella cura di alcuni disturbi neurologici. Due anni dopo Kratzenstein scrisse un'opera teorica sulla natura dell'elettricit\u00e0: \"Theoria electricitatis mores geometrica explicata\". In questo periodo fece delle misurazioni per scoprire come la forza elettrica tra due oggetti carichi variava con la loro separazione, scoprendo, dal punto di vista teorico, che la corrente elettrica era dovuta al movimento di due fluidi che oggi corrisponderebbero al flusso di cariche elettriche positive e negative. Pi\u00f9 o meno nello stesso periodo Benjamin Franklin spieg\u00f2 gli stessi fenomeni sulla base di un'immagine secondo cui la carica negativa era dovuta a una mancanza di carica positiva, spiegazione che si rivel\u00f2 in seguito maggiormente valida.\nIl primo autore per\u00f2, al quale si pu\u00f2 prestare maggior fede, \u00e8 Jallabert di Montpellier, professore a Ginevra, il quale nel 1770 pubblic\u00f2 a Basilea la sua opera \"Experimenta electrica usibus medicis applicata\". Il fatto di maggiore rilevanza di questa pubblicazione \u00e8 un episodio che port\u00f2 a un grande entusiasmo e che diede impulso allo studio di altre applicazioni principalmente per la guarigione di malattie nervose, ovvero la guarigione di una paralisi al braccio destro di un fabbro, ottenuta mediante scosse continue per due mesi.\nIn Italia, Giuseppe Veratti, professore a Bologna, sosteneva l\u2019efficacia di questa tecnica nella sua opera \"Osservazioni fisico-mediche intorno all\u2019elettricit\u00e0\", nella quale riportava alcune guarigioni di sciatiche, dolori reumatici, problemi d\u2019udito, tutte curate tramite l\u2019elettricit\u00e0 statica. Veratti si occup\u00f2 inoltre, della scoperta annunciata dal Bianchi, secondo la quale era possibile introdurre all\u2019interno dell\u2019organismo sostanze mediche attraverso l\u2019utilizzo dell\u2019elettricit\u00e0.\nIn Inghilterra, Tiberio Cavallo, italiano, pubblicava nel 1780 un\u2019opera intitolata \u201cAn Essay on the theory and practice of medical electricy\u201d, nella quale riportava i risultati dei suoi studi sulle elettrizzazioni, che si rivelarono pi\u00f9 moderate e portarono effetti pi\u00f9 sicuri e efficaci.\nAllo stesso tempo in Francia, l\u2019Acad\u00e9mie premiava l\u2019opera dell\u2019abate Bertholon di Saint-Lazare intitolata \"De l\u2019electricit\u00e9 du corps humain dans l\u2019\u00e9tat de sant\u00e9 et de maladie\". Bertholon aveva diviso le malattie in due grandi gruppi: le elettro-positive, prevalentemente malattie del sistema sanguigno, e le elettro-negative, prevalentemente del sistema nervoso.\nUna volta che gli studi e le scoperte di Galvani ebbero dato a Volta la possibilit\u00e0 di inventare il suo elettromotore (la pila), i medici si rivolsero a questo nuovo tipo di tecnologia per ottenere nuovi risultati in campo medico, in quanto i vantaggi offerti erano innumerevoli, come la sua comodit\u00e0, la possibilit\u00e0 di implicarla per diversi ammalati contemporaneamente o l\u2019azione continua e sempre pronta.\nNei primissimi anni dell'Ottocento, l\u2019elettricit\u00e0 era l\u2019argomento su cui la comunit\u00e0 scientifica del momento si concentrava maggiormente. Giovanni Aldini, nipote di Galvani e suo sostenitore, pubblic\u00f2 in francese, nel 1804, il primo trattato di Elettroterapia, incentrato principalmente sulla diatriba Volta-Galvani. \u00c8 infatti dall\u2019esperienza di Galvani che Aldini mosse le sue sperimentazioni e ottenne la fama. Tra il 1802 e il 1803 Giovanni Aldini era a Londra dove eseguiva esperimenti spettacolari, forse anche raccapriccianti: studiava gli effetti della corrente elettrica su cadaveri animali e umani, collegava elettrodi a pile con alti voltaggi a teste di cane mozzate, ottenendo la contrazione dei muscoli facciali e l\u2019apertura e chiusura della mandibola con produzione di un vero e proprio schiocco. Collegando i medesimi elettrodi ai corpi decapitati, inoltre, otteneva il movimento degli arti e faceva sobbalzare corpi interi.\nAldini allestiva le sue dimostrazioni-spettacolo nel retro dei tribunali davanti a cui venivano eseguite le sentenze capitali: appena avvenute le impiccagioni prelevava i corpi e iniziava con gli esperimenti. Gli effetti sul pubblico erano di impatto fortissimo e proprio dai suoi esperimenti nacque l\u2019ispirazione di Mary Shelley per la scrittura del suo celebre romanzo d\u2019esordio, basato proprio sul fenomeno dell'elettrificazione: \"Frankenstein o il moderno Prometeo.\" \nAldini impieg\u00f2 gran parte della sua vita sugli studi delle applicazioni mediche dell\u2019elettricit\u00e0. Egli fu tra i precursori dell\u2019elettroshock, credeva nelle potenzialit\u00e0 dell\u2019elettricit\u00e0 e da rigoroso scienziato quale era, fin da subito si rese conto che l\u2019elettricit\u00e0 aveva poteri elevati sugli arti, anche ad un\u2019ora dalla morte del soggetto, ma aveva anche osservato che \u201c\"nulla pot\u00e9 esser fatto con il cuore!\u201d.\"\nUn altro punto di svolta nella storia dell\u2019elettroterapia \u00e8 la scoperta di Faraday della corrente indotta, con la quale \u00e8 possibile utilizzare una piccola sorgente elettrica per agire in modo efficace sul sistema nervoso, al contrario delle correnti galvaniche, le quali erano talmente forti che spesso si correva il rischio di rovinare i tessuti.\nLa svolta di Duchenne.\nGuillaume-Benjamin-Amand Duchenne de Boulogne (Boulogne-sur-Mer, 17 settembre 1806 \u2013 Parigi, 15 settembre 1875) fu un neurologo francese che contribu\u00ec in modo sostanziale all'avanzamento della scienza dell'elettrofisiologia muscolare, riprendendo le ricerche di Galvani.\nL'era della neurologia moderna progred\u00ec grazie alle scoperte di Duchenne riguardo alla conducibilit\u00e0 dei neurotrasmettitori, l'effetto di lesioni di queste strutture e l'introduzione della biopsia muscolare. Egli fu il primo a praticare la biopsia muscolare, servendosi di quello che egli stesso chiam\u00f2 \"l'emporte-pi\u00e8ce\" (l'arpione di Duchenne) per raccogliere campioni di tessuto vivo da studiare. Il suo libro, \"M\u00e9canisme de la physionomie humaine\" fu il primo testo di neurofisiologia sull'emozione e stabil\u00ec un punto di riferimento nella storia della fotografia in ambito medico. Comunque, il contributo pi\u00f9 grande riguard\u00f2 le miopatie che adesso portano il suo nome: Distrofia di Duchenne, atrofia muscolare spinale di Duchenne-Aran e paralisi di Duchenne-Erb.Durante il 1835, Duchenne inizi\u00f2 la sperimentazione dell'elettropuntura terapeutica (una tecnica recentemente inventata da Magendie e Jean-Baptiste Sarlandi\u00e8re che prevede la somministrazione di una scossa elettrica sotto pelle con degli elettrodi affilati per stimolare i muscoli). Nel 1842, dopo un breve ed infelice secondo matrimonio, Duchenne ritorn\u00f2 a Parigi per continuare le sue ricerche mediche. L\u00ec svilupp\u00f2 una tecnica non invasiva di stimolazione muscolare che sfruttava una scossa faradica sulla superficie della pelle che fu chiamata \"electrisation localisee\". Egli spieg\u00f2 queste teorie nella sua opera\" \"De l'\u00c9lectrisation Localis\u00e9e et de son Application \u00e0 la Physiologie \u00e0 la Pathologie et \u00e0 la Th\u00e9rapeutique\", pubblicata per la prima volta nel 1855, ma fu con la sua ulteriore pubblicazione \"Physiologie des mouvements d\u00e9montr\u00e9e \u00e0 l'aide de l'exp\u00e9rimentation \u00e9lectrique et de l'observation clinique et applicable \u00e0 l'\u00e9tude des paralysies et des d\u00e9formation\",\" risultato di oltre 20 anni di studio, che consegn\u00f2 il suo contributo pi\u00f9 importante alla scienza medica.\nNonostante le sue procedure non ortodosse e le frequenti relazioni scomode con gli elementi pi\u00f9 anziani dello staff con cui lavorava, le sue ricerche esatte ed inflessibili presto gli offrirono una fama internazionale come un neurologo all'avanguardia nel suo campo. Inoltre egli fu considerato come uno degli sviluppatori della elettrofisiologia ed elettroterapia. Attraverso l'elettricit\u00e0 Duchenne scopr\u00ec anche la differenza tra sorrisi simulati e i sorrisi dalla genuina felicit\u00e0 che utilizzano i muscoli involontari della bocca (muscolo zigomatico maggiore) e quelli degli occhi (muscoli orbicolari). Questi sorrisi \u201cgenuini\u201d sono infatti conosciuti come sorrisi Duchenne in suo onore.\nFu con i lavori del francese Guillaume Duchenne de Boulogne nella sua opera \u201c\"Dell\u2019elettrizzazione prolungata e della sua applicazione alla fisiologia, alla patologia e alla terapia\"\u201d, (1855) e poi del suo discente Plinio Schivardi nel suo \u201c\"Manuale di Elettroterapia\"\u201d, (1864) che si hanno le prime spiegazioni degli effetti biologici della corrente elettrica faradica e delle sue indicazioni. Da allora, grazie anche alla sofisticazione delle apparecchiature in grado di generare le diverse tipologie di corrente, parallelamente alle ricerche cliniche, si sono moltiplicati gli strumenti di elettroterapia, ciascuno caratterizzato da un particolare meccanismo di azione, effetto ed indicazione.\nL'elettroterapia moderna.\nPer pi\u00f9 di 30 anni, l'elettroterapia \u00e8 stata coinvolta in diverse procedure di gestione del dolore e riabilitazione e, con la crescente consapevolezza dei pericoli degli effetti collaterali delle terapie farmaceutiche, l'elettroterapia sta iniziando a essere considerata come una delle migliori forme di trattamento alternativo."}
{"id": "778292", "revid": "174925", "url": "https://it.wikipedia.org/wiki?curid=778292", "title": "Volume (disambigua)", "text": ""}
{"id": "778293", "revid": "123784393", "url": "https://it.wikipedia.org/wiki?curid=778293", "title": "Priamo della Quercia", "text": "Biografia.\nFratello del celebre scultore Jacopo della Quercia, pot\u00e9 essere originario di Quercegrossa, come lasci\u00f2 intuire Vasari, o potrebbe derivare il suo nome familiare da un'antenata \"guercia\", cio\u00e8 strabica.\nNei primi lavori denot\u00f2 uno stile ancora ben radicato sull'esperienza tardo gotica. A differenza di suo fratello egli non pu\u00f2 essere considerato un innovatore, anzi copi\u00f2 spesso da altri pittori come Domenico di Bartolo.\nDella sua vita non si hanno molte informazioni e sono scarse le sue opere chiaramente documentabili, tra le quali spiccano due polittici presso l'ospedale di Santa Maria della Scala a Siena. Nello stesso ospedale realizz\u00f2 uno dei grandi affreschi del pellegrinaio, forse la sua opera pi\u00f9 nota, l'\"Investitura del rettore dell'Ospedale\" (1442)"}
{"id": "778305", "revid": "125021123", "url": "https://it.wikipedia.org/wiki?curid=778305", "title": "Hocico", "text": "Gli Hocico sono un gruppo EBM messicano composto dai cugini Erk Aicrag e Racso Agroyam.\nStoria.\nLa band fu fondata ufficialmente nel 1993 da Erik Garcia (nome d'arte Erk Aicrag, testi e voce) e Oscar Mayorga (nome d'arte Racso Agroyam, sintetizzatori e programmazione), ma entrambi hanno avuto a che fare con la scena electro-industrial ed EBM da quando erano quindicenni. La loro musica pu\u00f2 essere descritta come un'aggressiva, oscura musica elettronica, pi\u00f9 specificatamente EBM. I loro testi sono in Spagnolo e Inglese. La parola spagnola \"hocico\" significa muso ed \u00e8 usata nei termini che indicano bruttezza (es. muso di cane), ed \u00e8 usata in frasi come \"c\u00e1llate el pinche hocico\", che significa \"chiudi la tua maledetta bocca\".\nI due componenti fanno anche parte ciascuno di un altro gruppo: Racso Agroyam dei Dulce Liquido, Erk Aicrag dei Rabia Sorda."}
{"id": "778306", "revid": "1632387", "url": "https://it.wikipedia.org/wiki?curid=778306", "title": "A Line of Deathless Kings", "text": "A Line of Deathless Kings \u00e8 il nono album della band My Dying Bride. Venne pubblicato il 9 ottobre 2006 e fu preceduto dall'EP \"Deeper Down\"."}
{"id": "778314", "revid": "124190136", "url": "https://it.wikipedia.org/wiki?curid=778314", "title": "Paolo Garimberti", "text": "\u00c8 editorialista del quotidiano \"la Repubblica\".\n\u00c8 inoltre membro del consiglio di amministrazione della oltrech\u00e9 presidente del J-Museum. \nBiografia.\nLaureato in Giurisprudenza, ha cominciato l'attivit\u00e0 giornalistica a vent'anni, al \"Corriere Mercantile\" di Genova, per passare poi nel 1969 a \"La Stampa\", dove \u00e8 stato corrispondente da Mosca dal 1970 al 1976 e caporedattore della redazione di Roma dal 1979 al 1986. Dal 1986 al 1993 a \"la Repubblica\" \u00e8 stato editorialista e caporedattore di politica nazionale prima e internazionale poi. Nel 1987 \u00e8 stato anchorman della trasmissione settimanale \"Monitor\", di Canale 5. Nominato nel 1992 professore a contratto di Diritto costituzionale comparato all'Universit\u00e0 degli Studi di Genova, il novembre successivo \u00e8 stato nominato direttore responsabile del TG2, incarico che ha mantenuto fino al 1994.\nTornato a \"la Repubblica\" lo stesso anno, \u00e8 stato direttore del settimanale del Gruppo Editoriale L'Espresso \"il Venerd\u00ec di Repubblica\" dal 1996 al 2000 e vicedirettore del quotidiano dal 2000 al 2004, periodo in cui ha anche diretto la testata online \"CNN Italia\". Successivamente ha continuato a scrivere per \"Repubblica\" e \"il Venerd\u00ec\" e ha condotto il talk show di Repubblica Radio TV.\nPresidente della Rai.\nIl 26 marzo 2009 \u00e8 stato designato presidente della Rai dal Consiglio di amministrazione all'unanimit\u00e0 e, successivamente, la Commissione di Vigilanza Rai ha convalidato definitivamente, la sua nomina con voto anch'esso unanime di 37 voti su altrettanti presenti. Garimberti rimane alla presidenza della Rai fino all'8 giugno 2012, giorno in cui gli succede Anna Maria Tarantola.\nIn un documento sulle dichiarazioni patrimoniali e reddituali rese dai titolari di cariche elettive e direttive di alcuni enti, a cura della Presidenza del Consiglio dei Ministri ai sensi dell'art. 12 della legge 5 luglio 1982 n. 441, risulta che il manager vanti per il 2010, redditi annui pari a 670.304 euro.\nAltri incarichi.\nIl 16 dicembre 2011 \u00e8 diventato presidente del consiglio di sorveglianza del canale televisivo paneuropeo Euronews.\nSiede nel consiglio di amministrazione della squadra di calcio italiana della con la carica di amministratore indipendente; con la nascita del J-Museum, inaugurato il 16 maggio 2012, ne diventa il primo presidente."}
{"id": "778317", "revid": "767487", "url": "https://it.wikipedia.org/wiki?curid=778317", "title": "The Crestfallen EP", "text": "The Crestfallen EP \u00e8 il primo EP del gruppo musicale britannico Anathema, pubblicato nel 1992 dalla Peaceville Records."}
{"id": "778322", "revid": "1543377", "url": "https://it.wikipedia.org/wiki?curid=778322", "title": "Electronic body music", "text": "L'electronic body music (spesso chiamato con l'acronimo EBM) \u00e8 un derivato della Neue Deutsche Welle . Le sonorit\u00e0 dei gruppi EBM combinano elementi di musica industrial con l'electronic dance music, e per questo viene chiamato anche industrial dance. Caratterizzato da ritmi sincopati, voci pulite e linee ripetitive di sequencer, l'EBM si presenta come musica elettronica fortemente ballabile. Pu\u00f2 essere descritta come un'aggressiva, e sempre pi\u00f9 spesso \"oscura\" musica elettronica.\nEtimologia.\nIl termine \"electronic body music\" fu coniato dalla band belga Front 242 nel 1984 per descrivere la loro musica, sul loro EP 'No Comment'. Alcuni anni prima, i tedeschi D.A.F. usarono il termine 'K\u00f6rpermusik' (body music) in un'intervista per descrivere il loro sound ballabile.\nStoria.\nNei primi anni ottanta artisti come Front 242, e Nitzer Ebb (entrambi influenzati da gruppi come i D.A.F., i Cabaret Voltaire dei primi anni ottanta, e i Throbbing Gristle) cominciarono a combinare la Neue Deutsche Welle con elementi dell'industrial music tedesca.\nIl risultato di questa fusione fu un sound fortemente ballabile, ribattezzato EBM nel 1984. L'invenzione dell'industrial dance \u00e8 stata attribuita agli SPK, che l'avrebbero lanciata con il loro singolo \"Metal Dance\" (1984). L'EBM divenne presto popolare nella scena underground da club, soprattutto in Europa. In questo periodo le principali etichette discografiche furono le belga PIAS, Antler-Subway e KK Records, la tedesca Techno Drome International, Animalized e Zoth Ommog, la nordamericana Wax Trax! e la svedese Energy Rekords.\nAlcune sonorit\u00e0 EBM avrebbero in seguito influenzato molti artisti della new beat e della Goa trance (come Juno Reactor, Astral Projection, Eon Project).\nAltri artisti che si sono avvicinati all'industrial dance includono i Die Krupps Portion Control, i Neon Judgment, i Clock DVA, gli Skinny Puppy, i Front Line Assembly, i KMFDM, i Meat Beat Manifesto degli inizi, i Nine Inch Nails, i My Life with the Thrill Kill Kult, Le\u00e6ther Strip o i primi Spahn Ranch.\nSviluppi.\nNei primi anni novanta molti artisti cominciarono a mescolare all'EBM elementi e sonorit\u00e0 della musica rock e del metal. Se l'album \"Front by Front\" dei Front 242 diede il via all'epoca dell'EBM negli anni ottanta, il decennio successivo vide la conversione di molti dei pi\u00f9 importanti artisti a sonorit\u00e0 pi\u00f9 soft. I Nitzer Ebb, tra i pionieri del genere, divennero una semplice band di rock elettronico. L'electronic body music originaria si affievol\u00ec a met\u00e0 degli anni novanta, ma nel contempo, agli inizi del nuovo millennio, si svilupparono nuove derivazioni tra cui il futurepop e l'aggrotech, rendendosi sempre pi\u00f9 palesi le contaminazioni con la musica trance e techno."}
{"id": "778323", "revid": "339392", "url": "https://it.wikipedia.org/wiki?curid=778323", "title": "Gruppo espresso", "text": ""}
{"id": "778326", "revid": "1305772", "url": "https://it.wikipedia.org/wiki?curid=778326", "title": "Kilimangiaro (disambigua)", "text": ""}
{"id": "778329", "revid": "1061716", "url": "https://it.wikipedia.org/wiki?curid=778329", "title": "Pentecost III", "text": "Pentecost III \u00e8 il secondo EP del gruppo musicale britannico Anathema, pubblicato nel 1995 dalla Peaceville Records."}
{"id": "778337", "revid": "599013", "url": "https://it.wikipedia.org/wiki?curid=778337", "title": "Manyara", "text": ""}
{"id": "778342", "revid": "62015", "url": "https://it.wikipedia.org/wiki?curid=778342", "title": "Fauna terrestre della Sardegna", "text": ""}
{"id": "778345", "revid": "174925", "url": "https://it.wikipedia.org/wiki?curid=778345", "title": "Colpo di calore", "text": ""}
{"id": "778346", "revid": "330019", "url": "https://it.wikipedia.org/wiki?curid=778346", "title": "Ossero", "text": "\u00d2ssero (in croato Osor, in greco antico \"Apsoros\", \u0386\u03c8\u03c9\u03c1\u03bf\u03c2) \u00e8 una localit\u00e0 della Croazia situata sull'isola di Cherso, amministrativamente compresa nel comune di Lussinpiccolo.\nGeografia fisica.\nOssero \u00e8 situata in prossimit\u00e0 di un sottilissimo istmo che riuniva anticamente le isole di Cherso e Lussino, e che gi\u00e0 in epoca romana fu tagliato mediante il canale della Cavanella. Tale canale permette alle imbarcazioni di passare dal Quarnero al Quarnerolo senza dover circumnavigare le isole di Cherso e Lussino, che si sviluppano per una lunghezza di circa 100\u00a0km.\nFu proprio la posizione strategica a determinare in passato la fortuna di Ossero, che per lunghi secoli - fino al tardo medioevo - fu la citt\u00e0 pi\u00f9 importante delle due isole.\nStoria.\nLa leggenda fa derivare il nome antico della citt\u00e0, \"Apsoros\" o \"Apsorus\", da Absirto, fratello di Medea; da tale nome deriv\u00f2 la denominazione \"Apsyrtides\", con cui nell'antichit\u00e0 veniva identificato l'arcipelago chersino-lussignano, e l'esonimo moderno \"Assirtidi\" o \"Apsirtidi\" con cui sono a volte tutt'oggi indicate.\nLa presenza dell'uomo nella zona di Ossero risale comunque all'epoca preistorica e le rovine della prima fortezza sono attribuite ai Liburni. Alla fortezza si aggiunsero le mura ciclopiche nel periodo della colonizzazione greca dell'Adriatico, intorno al IV secolo a.C. Conquistata dai Romani nel 167 a.C., Ossero fu dotata di torri difensive e di una nuova porta urbana. Venne tracciato il foro - che corrisponde all'attuale piazza del duomo - e il decumano, il cui tracciato \u00e8 ricalcato dalla strada principale che taglia il paese.\nIn epoca paleocristiana (V secolo) Ossero pass\u00f2 sotto il dominio di Bisanzio ed ebbe la propria basilica, i cui resti sono ubicati nell'attuale cimitero fuori delle mura, un battistero e una cappella memoriale. Nel VI secolo Ossero venne eretta a sede episcopale per tutto l'arcipelago chersino-lussignano. La citt\u00e0 usc\u00ec tuttavia semidistrutta dall'incursione dei saraceni nell'anno 841.\nA partire dal IX secolo iniziarono a comparire anche su queste isole insediamenti stabili di popolazioni slave (croate).\nNel 930 circa Ossero \u00e8 citata nel \"De Adinistrando imperio\", fatto redigere dall'imperatore Costantino Porfirogenito, ancora come una citt\u00e0 latina (romanza) di Dalmazia.\nLa principale lingua locale durante il Medioevo e sino alla fine dell'Et\u00e0 Moderna, era una variet\u00e0 settentrionale del dalmatico, definita in seguito \"veglioto\", dal nome della localit\u00e0 in cui si conserv\u00f2 pi\u00f9 a lungo.\nNel giro di alcuni secoli Ossero si riprese lentamente e conobbe un nuovo splendore grazie al suo vescovo Gaudenzio (vescovo dal 1030 al 1042), che fece costruire l'abbazia benedettina di San Pietro (in rovina, entro le mura) e quello femminile di Santa Maria. Ossero divenne cos\u00ec un centro di cultura (anche con la diffusione del glagolitico e la redazione dell'evangeliario di Ossero, oggi nei Musei Vaticani). Gaudenzio \u00e8 venerato dalla Chiesa cattolica come santo e patrono di Ossero, Cherso e Lussino, e nel (XIV sec.) gli venne dedicata la chiesa gotica di San Gaudenzio, in cui furono conservate le spoglie del vescovo.\nDopo alcuni avvicendamenti Ossero entr\u00f2 a far parte stabilmente della Repubblica di Venezia nel corso del Quattrocento. Il dominio della Serenissima diede alla citt\u00e0 un rinnovato slancio, dandole la fisionomia veneta che conserva ancor oggi. Venne eretta la cattedrale dell'Assunzione della Vergine, in stile rinascimentale (seconda met\u00e0 del XV secolo), a cui contribu\u00ec Giorgio Orsini da Sebenico, il campanile cinquecentesco (opera del maestro Giacomo Galeta da Veglia), il Palazzo Episcopale (1481-1484), il Palazzo Municipale e la Loggia, che ospitano attualmente il Museo Archeologico e la Galleria d'arte \"Juraj Dalmatinac\", meglio noto in italiano come Giorgio di Matteo o, come sopra menzionato, Giorgio Orsini da Sebenico.\nNonostante questa nuova fioritura la citt\u00e0 era destinata a decadere nuovamente a causa delle epidemie di peste e di malaria dovute alle vicine paludi. Nel 1459 il centro amministrativo venne spostato quindi alla citt\u00e0 di Cherso, con il conseguente spopolamento demografico dei secoli successivi. Nel 1828 la diocesi di Ossero venne infine riunita, con quella di Arbe, alla diocesi di Veglia.\nOggi Ossero \u00e8 un villaggio di circa 60 anime (censimento croato del 2011) inglobato nel comune di Lussinpiccolo, ma mantiene il suo ruolo di \"capitale culturale e storica\" delle isole. \nDa alcuni decenni vi si tengono le \"Serate Musicali di Ossero\" (\"Osorske glazbene ve\u010deri\"), che hanno contribuito al recupero e alla valorizzazione dell'abitato. Per le vie del borgo sono inoltre esposte numerose sculture dell'artista Ivan Me\u0161trovi\u0107.\nPresenza italiana a Ossero.\nOssero mantenne sempre nei secoli una popolazione prevalentemente romanza. A seguito dell'annessione delle isole di Cherso e Lussino alla Jugoslavia nel 1947, la larga parte degli italiani osserini esodarono in Italia o all'estero, nel contesto di quello che fu il pi\u00f9 ampio Esodo giuliano dalmata."}
{"id": "778359", "revid": "599013", "url": "https://it.wikipedia.org/wiki?curid=778359", "title": "Livorno (disambigua)", "text": ""}
{"id": "778364", "revid": "547034", "url": "https://it.wikipedia.org/wiki?curid=778364", "title": "Iringa", "text": "Iringa \u00e8 una citt\u00e0 della Tanzania, capoluogo della regione omonima (popolazione: 112.900 nel 2004). Il nome deriva dalla parola \"lilinga\", che in lingua hehe significa \"forte\". Si trova su una collina che sovrasta il fiume Ruaha, oltre 1550 m s.l.m. \u00c8 sede dell'Universit\u00e0 di Tumaini.\nEconomia e collegamenti.\nIringa \u00e8 un centro industriale, con impianti manifatturieri e alimentari; la maggior parte dell'elettricit\u00e0 usata dagli stabilimenti (e dalle abitazioni) proviene dalla vicina Diga di Mtera. La citt\u00e0 costituisce anche uno snodo del sistema di trasporti della regione, con traffico di autobus e camion verso Dar es Salaam, Mbeya, Songea e Dodoma; in particolare, il collegamento con Dar es Salaam \u00e8 costituito dall'autostrada Tanzam.\nStoria.\nLa regione di Iringa fu abitata fin dalla preistoria, come testimoniato dal sito archeologico di Isimila (12\u00a0km da Iringa), con reperti dell'Et\u00e0 della Pietra datati a circa 70.000 anni fa.\nNel XIX secolo, Iringa fu la capitale del popolo Hehe, il cui dominio si estendeva in gran parte del territorio circostante. La citt\u00e0 hehe non sorgeva in corrispondenza dell'odierno centro di Iringa, bens\u00ec nella localit\u00e0 adiacente oggi nota come Kalenga. Il nucleo della citt\u00e0 moderna venne edificato dai tedeschi come base difensiva dopo che ebbero espugnato la capitale degli Hehe (1894).\nGeografia fisica.\nClima.\nNei mesi di giugno, luglio e agosto le temperature sono piuttosto basse, e si possono avere occasionali ghiacciate."}
{"id": "778366", "revid": "124794824", "url": "https://it.wikipedia.org/wiki?curid=778366", "title": "Candidiano", "text": "Biografia.\nGalerio ebbe Candidiano da una concubina; la moglie legittima, Valeria Galeria, lo adott\u00f2. Il progetto di Galerio era quello di far abdicare Costanzo Cloro, divenire \"augusto\" assieme a Licinio, regnare per venti anni, poi abdicare in favore di Candidiano; all'interno di questo progetto va vista l'elezione di Candidiano a \"cesare\" dal 310 al 311, anno in cui il progetto fall\u00ec per la sopravvenuta morte di Galerio.\nValeria chiese ospitalit\u00e0 a Massimino Daia (figlio di una sorella di Galerio), e Candidiano la segu\u00ec assieme alla nonna Prisca dall'augusto, come pure la segu\u00ec nell'esilio nei villaggi dei deserti siriani, quando Valeria rifiut\u00f2 di sposare Massimino.\nAlla morte di Massimino, fu il nuovo \"augusto\" Licinio ad accogliere benevolmente Candidiano e la madre. Fu poi lo stesso Licinio, per\u00f2, a promuovere una purga dei famigliari dei tetrarchi che coinvolse Candidiano, come pure la figlia di Massimino, di soli sette anni, che gli era stata promessa in sposa."}
{"id": "778371", "revid": "729019", "url": "https://it.wikipedia.org/wiki?curid=778371", "title": "The Essential Clash (DVD)", "text": "The Essential Clash \u00e8 un DVD del gruppo musicale punk rock britannico The Clash, pubblicato nel 2003.\nIl DVD raccoglie diversi videoclip ed esibizioni dal vivo ed inoltre include tra gli extra:"}
{"id": "778380", "revid": "6066", "url": "https://it.wikipedia.org/wiki?curid=778380", "title": "Carmente", "text": ""}
{"id": "778381", "revid": "6475461", "url": "https://it.wikipedia.org/wiki?curid=778381", "title": "Bertrando di Tolosa", "text": ""}
{"id": "778382", "revid": "1573940", "url": "https://it.wikipedia.org/wiki?curid=778382", "title": "Crossarchus obscurus", "text": "La mangusta bruna, o cusimanse, (Crossarchus obscurus ) \u00e8 un mammifero carnivoro della famiglia degli Erpestidi.\nDescrizione.\nNella forma del corpo la mangusta bruna ricorda vagamente una donnola; la pelliccia, folta e di color marrone scuro, \u00e8 piuttosto ispida sul dorso, ma pi\u00f9 fine e soffice sulle regioni inferiori. Ha zampe corte, coda relativamente robusta, lunghi artigli, orecchie piccole, piccoli occhi di colore scuro e naso allungato. Gli adulti misurano di solito 33\u00a0cm di lunghezza e pesano circa 1\u00a0kg.\nDistribuzione e habitat.\nL'areale della mangusta bruna \u00e8 ristretto alle foreste pluviali di Guinea sud-occidentale e sud-orientale, Sierra Leone, Liberia, Costa d'Avorio e Ghana; il suo margine orientale \u00e8 delimitato dal fiume Volta. La specie si incontra dal livello del mare fino ai 1500 metri, sul Monte Nimba (Guinea).\nBiologia.\nLa mangusta bruna \u00e8 un animale molto sociale che vive in piccoli gruppi familiari composti da 10 a 20 o pi\u00f9 esemplari, regolati da una rigida struttura gerarchica. I vari membri del gruppo familiare comunicano tra loro emettendo vari vocalizzi, come fischi, cinquettii e ringhi.\n\u00c8 in grado di arrampicarsi, ma tende a compiere la maggior parte delle attivit\u00e0 al suolo. \u00c8 molto territoriale e marca il territorio del suo gruppo con le ghiandole odorifere anali, difendendolo strenuamente dagli intrusi, anche da quelli di dimensioni molto pi\u00f9 grandi delle sue. Presenta una vasta gamma di atteggiamenti di minaccia, costituiti da ringhi e grugniti, ma anche da vari movimenti del corpo, come balzi, inarcamenti del dorso ed erezioni del pelo. Il gruppo \u00e8 nomade e non passa molto tempo in una determinata area del territorio. Dal momento che si spostano sempre da un luogo a un altro, i vari gruppi trovano riparo nelle cavit\u00e0 degli alberi, nelle tane di altri animali o nei termitai.\nAlimentazione.\nLe manguste brune sono eccellenti scavatrici sempre alla ricerca di cibo e si nutrono di una grande variet\u00e0 di alimenti. La loro dieta \u00e8 prevalentemente carnivora ed \u00e8 costituita da insetti, larve, granchi d'acqua dolce, piccoli rettili e piccoli roditori. Hanno una vista eccellente e uno spiccato senso dell'olfatto, particolarit\u00e0 che fanno di loro delle ottime cacciatrici di piccole prede. Preferiscono uccidere la loro preda con un singolo morso alla nuca. Consumano anche piccole quantit\u00e0 di vari tipi di frutta e bacche.\nRiproduzione.\nA causa della struttura sociale gerarchica, solamente i membri principali del gruppo familiare possono accoppiarsi. Le cucciolate dei subordinati sono spesso uccise e divorate dai membri dominanti del gruppo. La maturit\u00e0 sessuale viene raggiunta tra i nove mesi e un anno di vita. Le femmine vanno in estro fino a nove volte all'anno. I maschi iniziano e terminano la copulazione senza un vero e proprio corteggiamento. La gestazione dura approssimativamente otto settimane ed ogni cucciolata \u00e8 composta da 2-4 piccoli, sebbene la femmina sia dotata di sei mammelle. Le femmine sono in grado di mettere alla luce tre cucciolate in un anno. I piccoli, alla nascita, sono lunghi 13\u00a0mm, hanno gli occhi chiusi e sono ricoperti da una fitta peluria. Dopo circa dodici giorni, iniziano ad aprire gli occhi e ad esplorare l'ambiente circostante. La madre li svezza per tre settimane, il tempo di sviluppare i pli di guardia, e poi si procureranno il cibo da soli. Raggiungono le dimensioni degli adulti intorno ai 6-9 mesi di et\u00e0. In cattivit\u00e0 la mangusta bruna pu\u00f2 vivere fino a 10 anni.\nIn cattivit\u00e0.\nPer la sua natura sociale e la relativita facilit\u00e0 nell'allevamento, la mangusta bruna si trova con relativa facilit\u00e0 nei negozi di animali esotici ed \u00e8 un frequente ospite di gran parte degli zoo di tutto il mondo. Tende a diventare piuttosto ubbidiente al suo padrone, ma non interagisce molto con altri animali domestici. \u00c8 molto vivace e richiede una grande disponibilit\u00e0 di spazio per saziare il suo naturale istinto vagabondo. Senza di esso, tende ad essere piuttosto aggressiva. Pu\u00f2 essere alimentata con grilli, larve della farina o topi, disponibili in commercio, insieme a del cibo per gatti di qualit\u00e0. In cattivit\u00e0 \u00e8 alto il rischio di obesit\u00e0, ma questo pu\u00f2 essere evitato variando molto l'alimentazione e facendo compiere all'animale una certa quantit\u00e0 di esercizi per tenersi in forma. Si nutre di quasi tutte le cose che gli vengono offerte, anche di quelle solo lontanamente commestibili, e spesso diventa aggressiva se quello che percepisce come cibo gli viene portato via. La riproduzione in cattivit\u00e0 non \u00e8 comune, sebbene talvolta sia stata effettuata.\nConservazione.\nLa mangusta bruna non \u00e8 classificata tra le specie a rischio e, sebbene non si conosca il numero effettivo degli esemplari, sembra non essere minacciata."}
{"id": "778389", "revid": "1543377", "url": "https://it.wikipedia.org/wiki?curid=778389", "title": "Great Blue Hole", "text": " \nIl Great Blue Hole (in italiano letteralmente \"Grande Voragine Blu\") \u00e8 una grande dolina marina situata ad est delle coste del Belize, nel Mar dei Caraibi. Jacques-Yves Cousteau, colui che fece le prime esplorazioni in questo sito, elesse il \"Great Blue Hole\" come uno dei dieci siti di immersione pi\u00f9 interessanti al mondo, dopo esservisi recato nel 1971 con la sua nave Calypso per monitorarne la profondit\u00e0.\nCaratteristiche.\nSi trova vicino al centro dell'atollo di Lighthouse Reef, a circa 60 km di distanza da Belize City. La cavit\u00e0 \u00e8 quasi perfettamente circolare, larga oltre 300 metri e profonda 123 metri. Facendo parte della Belize Barrier Reef \u00e8 riconosciuto dall'UNESCO come patrimonio dell'umanit\u00e0.\nSi form\u00f2 come grotta calcarea durante l'ultima Era glaciale quando il livello del mare era molto pi\u00f9 basso. Quando l'oceano inizi\u00f2 a rialzarsi la grotta si allag\u00f2 e il tetto collass\u00f2 verso il basso, dando forma ad una valle di crollo sommersa.\nSubacquea.\nIl \"Great Blue Hole\" \u00e8 di grande interesse per la subacquea, anche se per via delle pareti quasi verticali (a volte anche a parete strapiombante) e della grande profondit\u00e0 la parte pi\u00f9 bassa della cavit\u00e0 \u00e8 poco visitata.\nIl vero motivo di richiamo sono le pareti stesse, da circa 30 metri di profondit\u00e0, che sono caratterizzate da un grandissimo numero di stalattiti, alcune lunghe fino a 12 metri. I subacquei possono nuotare tra di esse, a patto di prestare grande attenzione al proprio assetto. Pi\u00f9 in profondit\u00e0 inizia il regno delle immersioni tecniche, con passaggi pi\u00f9 angusti.\nHabitat.\nIl \"Great Blue Hole\" \u00e8 frequentato da diverse specie marine delle quali riportiamo le pi\u00f9 importanti, tra gli squali ricordiamo il \"Ginglymostomatidae\" conosciuto come \"squalo nutrice\", il \"Carcharhinus leucas\" (lo \"squalo leuca\"), il \"C. perezi\" e infine \"il C. melanopterus\" (lo \"squalo pinna nera del reef\"). Tra le altre specie con maggior diffusione ricordiamo l\"'Epinephelus caninus\" conosciuto con il nome di \"cernia gigante\"."}
{"id": "778391", "revid": "77358", "url": "https://it.wikipedia.org/wiki?curid=778391", "title": "Bertrando di Provenza", "text": ""}
{"id": "778394", "revid": "110157", "url": "https://it.wikipedia.org/wiki?curid=778394", "title": "Partito Islamico Da'wa", "text": "Il Partito Islamico Da\u02bfwa o Partito Islamico dell'Appello (Arabo \u062d\u0632\u0628 \u0627\u0644\u062f\u0639\u0648\u0629 \u0627\u0644\u0625\u0633\u0644\u0627\u0645\u064a\u0629, \"\u1e24izb al-Da\u02bfwa al-Isl\u0101miyya\", o semplicemente \"al-Da\u02bfwa\") \u00e8 storicamente un gruppo armato islamico sciita ed al momento anche un partito politico iracheno.\n\"Al-Da\u02bfwa\" \u00e8 uno dei principali membri dell'Alleanza Irachena Unita, ovvero la coalizione di partiti religiosi sciiti che ha ottenuto la maggioranza relativa in entrambe le elezioni tenutesi in Iraq nel 2005.\nIl capo del partito \u00e8 Ibrahim al-Ja'fari, un medico che \u00e8 stato Primo ministro del governo iracheno dalla primavera del 2005 al 20 maggio 2006. Haydar al-'Abadi \u00e8 l'attuale Primo ministro dell'Iraq.\nStoria.\n\"Al-Da\u02bfwa\" fu costituito fra il 1957 ed il 1958 da un gruppo di notabili sciiti, fra cui il pi\u00f9 importante era Muhammad Baqr al-Sadr (zio di Muqtada al-Sadr). L'obiettivo del gruppo era di combattere sia le tendenze secolariste e socialiste che stavano emergendo nella societ\u00e0 irachena, sia il forte predominio sunnita all'interno del Paese.\nNegli anni settanta il gruppo condusse una campagna armata contro il governo iracheno, ormai in mano al partito \"Ba\u02bfth\", la cui ideologia (laica e del tutto secolarizzata) e composizione erano esattamente opposte a quelle propugnate da \"al-Da\u02bfwa\".\nLa reazione del \"Ba\u02bfth\" non si fece attendere, portando alla chiusura di diversi giornali con simpatie per gli sciiti (ad es. \"Ris\u0101lat al-Isl\u0101m\") e di diverse scuole religiose, e all'estensione del servizio di leva anche per gli allievi delle \u1e24awza islamiche. Dal 1972 il governo inizi\u00f2 una serie di arresti e omicidi politici dei capi di \"al-Da\u02bfwa\" e tra il 1974 ed il 1975 diversi membri del partito furono condannati a morte da tribunali speciali. Nel 1975 il governo cominci\u00f2 a vietare la tradizionale processione religiosa sciita tra le citt\u00e0 sante di Najaf e di Karbala (\"marad al-ras\"). Per quanto queste misure repressive fossero state prese a partire dai primi anni '70, la guerra aperta fra \"al-Da\u02bfwa\" e il governo di \u1e62add\u0101m risale solo alla \"Safar intifada\" (Intifada del mese di Safar) del febbraio 1977, quando \"al-Da\u02bfwa\" organizz\u00f2 la \"marad al-ras\" nonostante il divieto del governo e la processione fu attaccata dalla polizia.\nNegli anni '70 i capi di \"al-Da\u02bfwa\" ebbero contatti con l'ayatollah Ruhollah Khomeini, che si trovava in esilio a Najaf; pochi anni dopo (1979) essi appoggiarono la sua ascesa al potere in Iran ed a loro volta essi furono sostenuti dall'Iran, specie durante la guerra Iran-Iraq.\nNonostante questa collaborazione, gli obiettivi di al-Sadr e di Khomeini presentavano alcune differenze: entrambi si proponevano la creazione di repubbliche islamiche, ma mentre Khomeini sosteneva che l'autorit\u00e0 religiosa degli \"\u02bfulam\u0101\u02be\" musulmani dovesse essere preponderante, al-Sadr sosteneva che lo Stato dovesse essere guidato da tutta la comunit\u00e0 islamica (\"umma\").\nQueste differenze portarono nel 1982 alla scissione di \"al-Da\u02bfwa\" e alla formazione del Consiglio Supremo per la Rivoluzione Islamica in Iraq (noto coll'acronimo inglese di SCIRI).\nNegli anni ottanta \"al-Da\u02bfwa\" sosteneva di avere numerosi membri sunniti e di collaborare con vari gruppi islamici sunniti allo scopo di opporsi alla dittatura di Saddam Hussein, ormai unico capo del partito \"Ba\u02bfth\". Il 31 marzo 1980 il Consiglio direttivo rivoluzionario del regime di Saddam adott\u00f2 una legge che condannava a morte tutti i membri di \"al-Da\u02bfwa\" e delle organizzazioni ad esso legate; questa legge port\u00f2 alla morte di numerosi membri del partito (veri o presunti). Il numero esatto di vittime \u00e8 tuttavia ignoto.\nLa maggior parte dei capi di \"al-Da\u02bfwa\" rimase in esilio in Iran ed altrove (Londra pare essere stato un secondo centro dell'attivit\u00e0 del gruppo) fino all'invasione americana dell'Iraq del 2003. In questo periodo una parte consistente del seguito del partito era passata allo SCIRI, cosicch\u00e9 \"al-Da\u02bfwa\" perse la propria preminenza fra i partiti religiosi sciiti. Dopo l'invasione, i leader di entrambi i partiti ritornarono in Iraq.\nAttivit\u00e0 armate.\nDurante la guerra fra Iran ed Iraq, \"al-Da\u02bfwa\" commise attentati sia contro il regime di Saddam sia contro obiettivi occidentali, tanto che in quel periodo era generalmente considerata un'organizzazione terroristica al servizio dell'Iran.\nSi sa che \"al-Da\u02bfwa\" tent\u00f2 ripetutamente di assassinare Saddam Hussein e i suoi ministri fra il 1980 ed il 1987: lo stesso Saddam Hussein \u00e8 stato condannato a morte per l'uccisione di circa 150 sciiti come rappresaglia per un fallito attentato di contro di lui.\n e pure a diversi altri attentati in territorio kuwaitiano. L'attentato contro l'ambasciata USA fu una delle prime apparizioni in Vicino Oriente della tecnica degli attentati suicidi (, che aveva spinto USA, Francia ed Italia a lasciare il Libano con una serie di attentati suicidi.\nGli attentati in Kuwait ebbero termine quando le autorit\u00e0 locali arrestarono 17 persone, 12 delle quali erano iracheni membri di \"al-Da\u02bfwa\". Il partito cerc\u00f2 di prendere le distanze da costoro, dichiarando che essi erano stati \"manovrati\" dai servizi segreti di Tehran. Tuttavia il rilascio di questi 17 arrestati fu l'obiettivo di una lunga serie di attentati e rapimenti perpetrati in Libano da \"Hezbollah\" negli anni successivi.\nIdeologia.\nL'ideologia politica di \"al-Da\u02bfwa\" \u00e8 largamente influenzata dalle teorie enunciate nel 1975 da Baqir al-Sadr, che in un lavoro intitolato \"Il sistema politico islamico\" elenc\u00f2 quattro principi irrinunciabili:\nPolitica attuale.\nIl Partito Islamico Da'wa ha partecipato a tutte le elezioni dalla costituzione della Repubblica federale d'Iraq nel 2005, risultando spesso la lista maggioritaria. \nNelle elezioni provvisorie del gennaio 2005 e in quelle legislative del dicembre 2005, il Partito Islamico Da'wa si \u00e8 presentato nella coalizione dell'Alleanza Irachena Unita, che raggruppava tutti i principali partiti sciiti iracheni.\nDal 2009 in poi, il Partito Islamico Da'wa si \u00e8 presentato nella Coalizione dello Stato di Diritto, di cui era il principale costituente, mentre gli altri partiti sciiti della precedente coalizione si sono presentati nell'Alleanza Nazionale Irachena."}
{"id": "778398", "revid": "37401", "url": "https://it.wikipedia.org/wiki?curid=778398", "title": "Cimmeri", "text": "I Cimmeri (o Gimirraya) sono un'antica popolazione di origine indoeuropea del Caucaso, menzionati anche nella mitologia greca.\nNella storia.\nIn archeologia con il termine Cimmeri viene designato un insieme di trib\u00f9, probabilmente affini agli iranici delle steppe, che come narra Erodoto furono scacciate dagli Sciti dalla loro primitiva sede a nord del Mar Nero. Pare che la parte occidentale sia confluita nei Traci, mentre altri devastarono l'Anatolia ed il Vicino Oriente dalla met\u00e0 dell'VIII al VII secolo a.C. ed infine furono sconfitti dagli Assiri.\nVengono citati nelle cronache tardo-assire con il nome di \"Gimirrai\", essendo menzionati insieme agli Ashguzai, probabilmente gli Sciti o Saci. \u00c8 anche possibile che siano menzionati nell'Antico Testamento, nella tavola delle nazioni con il nome di \"Gomer\", discendente di Jafet.\nGli Assiri percepivano una qualche affinit\u00e0 tra i Saci e i Cimmeri ed infatti chiamavano questi ultimi anche col nome di \"Saci Ugutumki\", purtroppo dal significato non chiaro.\nL'espressione \"re dei Saka ugutumki\" \u00e8 stata anche tradotta come \"re dei Saka e di Gut(i)um\", ossia dei Gutei (Thompson e Mallowan, 1933).\nSe ne conoscono tre re: Teushpa, Tugdamme (noto anche ai greci come Lygdamis) e Sandakshatra. Teushpa e Sandakshatra sono di chiara derivazione iranica.\nDai Cimmeri prende il nome la Crimea, un tempo nota come Cimmeria.\nNel mito.\nNel mito, i Cimmeri e la loro terra la Cimmeria, prendono diverse forme.\nCimmeri omerici.\nPer Omero i Cimmeri sono gli abitanti di una mitica terra oltre l'Oceano - collocata forse nell'estremo settentrione - perennemente avvolta dalle nebbie, dove non arriva mai il sole. Su indicazione di Circe, Ulisse nel suo peregrinare per mare, vi si reca con i suoi compagni, per la \"n\u00e9kyia\" (= l'evocazione dei morti). Infatti, giunto in quella terra inospitale e tetra, dopo aver celebrato un sacrificio in loro onore, Ulisse incontra le anime dei morti risalite dall'Erebo attirate dal sangue dei sacrifici eseguiti e interrogher\u00e0 lo spettro dell'antico indovino Tiresia che gli riveler\u00e0 il suo futuro; incontrer\u00e0 poi lo spettro di sua madre, che era morta di crepacuore durante la sua lunga assenza (ricevendo cos\u00ec per la prima volta notizie di quanto succedeva nella sua casa, messa in serio pericolo dall'avidit\u00e0 dei Proci); ed infine incontrer\u00e0 ancora molti altri spiriti di uomini e donne illustri, tra i quali il fantasma di Agamennone che lo metter\u00e0 al corrente del suo assassinio.\nCimmeri flegrei.\nStrabone, parlando della \"n\u00e9kyia\" omerica, cita lo storico Eforo il quale la metteva in relazione sia con la sede dei Cimmeri localizzata nella zona del Lago d'Averno, che con il connesso oracolo dei morti situato sotto terra nelle vicinanze dell'ingresso all'Ade. Di una citt\u00e0 cimmeria collocata fra i laghi di Lucrino e di Averno ci parla Plinio; mentre Strabone - sempre citando Eforo - precisa che i Cimmeri vivevano in case sotterranee collegate fra di loro da gallerie, dove essi accoglievano anche gli stranieri che venivano ad interrogare l'oracolo dei morti, e che proprio grazie all'oracolo essi traevano parte del loro sostentamento (pare con una tariffa per le consultazioni fissata dal loro re; ma - come \u00e8 facile immaginare - probabilmente anche nutrendosi di parte delle carni degli animali sacrificati).\nSibilla Cimmeria.\nRiguardo alle Sibille, gi\u00e0 Nevio nel suo \"Bellum Punicum\" aveva localizzato la sibilla Cimmeria nell'area della Cuma campana; ed anche Servio Mario Onorato porr\u00e0 la Sibilla tra Baia e Cuma.\nLa coincidenza (Cimmeria -&gt; Kymmeria -&gt; &lt;- Kyme &lt;- Cumae) non \u00e8 colta da Varrone, che nel suo catalogo di 12 Sibille distingue la (pi\u00f9 antica) Sibilla Cimmeria dalla (pi\u00f9 recente) Sibilla Cumana. In effetti la pi\u00f9 antica connotazione toponomastica di origine greca \"Cimmeria\" (da \"Kyme\") cadde in disuso dopo Nevio, facendo affermare la dizione latina \"Cumana\" (da \"Cumae\"); forse a questo cambiamento non \u00e8 estranea l'adozione da parte di Cuma del latino come lingua ufficiale nell'anno 180 a.C."}
{"id": "778417", "revid": "599013", "url": "https://it.wikipedia.org/wiki?curid=778417", "title": "Gianfranco Pieri", "text": "Caratteristiche tecniche.\nNato come pivot, prosegu\u00ec come playmaker, ruolo nel quale era stato lanciato dall'allenatore Cesare Rubini.\nCarriera sportiva.\nPieri dopo i primi approcci al basket al \"Ricreatorio Giglio Padovan\" di Trieste inizi\u00f2 l'attivit\u00e0 agonistica nel 1950 con la Ginnastica Triestina, con la quale nel 1953 e nel 1954 vinse il titolo italiano nella categoria juniores. Nella stagione 1954-55 esord\u00ec in serie A sempre con Trieste e realizz\u00f2 34 punti in una partita contro la Borletti Milano, che annoverava tra le sue file campioni del calibro di Sergio Stefanini, Romeo Romanutti e Cesare Rubini.\nIn quello stesso anno, al torneo internazionale di Antibes, ottenne una medaglia d'oro come miglior giocatore della manifestazione. Il 6 febbraio 1955, nel giorno del suo 18\u00ba compleanno, Pieri ricevette la prima convocazione azzurra nella gara contro la Svizzera a Pavia.\nNel 1955-56 il padre si trasfer\u00ec a Milano per motivi di lavoro e anche Gianfranco cambi\u00f2 passando alla Borletti-Olimpia. Nella stagione 1956-57, la Simmenthal Milano vinse lo scudetto e Pieri si laure\u00f2 miglior giocatore del campionato, tanto che venne premiato con il \"Canestro d'oro\". Nella stagione 1957-58 fu premiato con il \"Canestro d'argento\". Il premio venne abolito dall'anno seguente.\nA poco a poco i compagni cominciarono a soprannominarlo \u201dIl Professore\", non tanto per il fatto che portasse gli occhiali anche in gara quanto perch\u00e9 egli costituiva, in campo e fuori, un'autorit\u00e0, nonostante la scarsa esperienza.\nNel 1959 partecipa alla prima edizione delle Universiadi che si svolgono a Torino e conquista la medaglia d'Argento.\nNel 1960 partecipa alle Olimpiadi di Roma conquistando il 4\u00ba posto.\nNel 1961 partecipa al Torneo Internazionale per le celebrazioni del centenario dell'Unit\u00e0 d'Italia. Una sua foto, che si riferisce all'incontro Italia-Usa delle Olimpiadi di Roma, viene esposta alla mostra \"Italia '61\" a Torino, come gigantografia ed in rappresentanza della pallacanestro Italiana.\nDopo le olimpiadi di Tokyo del 1964,pur continuando l'attivit\u00e0 societaria, rinuncia a quella internazionale causa i sopraggiunti impegni di carattere professionale, per cui in totale vanta \"solo\"circa 70 presenze in Nazionale.\nNel 1965 conquist\u00f2 un altro scudetto e aggiunse ad esso anche il titolo di campione d'Europa per club, sempre con la Simmenthal Milano. Fu la prima Coppa conquistata da una squadra italiana. Nell'occasione fu riconosciuto da Robert Busnel (celebre allenatore del Real Madrid Baloncesto) come \"primo regista d'Europa\".\nDopo aver giocato 291 partite e segnato 3152 punti, Pieri, pressato dagli impegni di lavoro, lasci\u00f2 la \"sua\" Simmenthal e come ultima sfida gioc\u00f2 le stagioni 1968-69 e 1969-70 con la Spl\u00fcgen Br\u00e4u di Gorizia partecipando al campionato italiano di Serie B e contribuendo alla promozione della formazione in serie A. Nel 1970 si ritir\u00f2 definitivamente.\nNel 2002 ha vinto il Premio Olimpia.\nIl 9 febbraio 2008 ha ricevuto il Premio \"Italia Basket Hall of Fame2007\", massimo riconoscimento della Federazione Italiana Pallacanestro, per la sua lunga e prestigiosa carriera."}
{"id": "778418", "revid": "118394345", "url": "https://it.wikipedia.org/wiki?curid=778418", "title": "Monte Chiadenis", "text": "Il monte Chiadenis (in friulano \"Cjadenis\" che vuol dire \"catene\") \u00e8 una montagna delle Alpi alta 2.459\u00a0m, posta tra i comuni di Sappada (UD) e Forni Avoltri (UD). Durante la prima guerra mondiale divenne tra il 1915 e il 1917 teatro di operazioni che videro contrapposti alpini italiani da una parte e \"kaiserj\u00e4ger\" austriaci dall'altra, e ancora ben visibili sono i segni di quella guerra.\nAscensione.\n Dal rifugio Pier Fortunato Calvi 2.164\u00a0m, raggiungibile facilmente da cima Sappada 1.290\u00a0m, sulla destra con breve percorso si raggiunge la selletta con resti di postazioni della grande guerra da cui ha inizio la via ferrata di guerra del Chiadenis. Per salti rocciosi, cenge e aerei passaggi tutti ben attrezzati dal Cai di Portogruaro, si raggiunge la cima del monte sovrastata da quella del \"Pic Chiadenis\" dove sono ancora visibili le postazioni in caverna degli alpini. "}
{"id": "778421", "revid": "124123", "url": "https://it.wikipedia.org/wiki?curid=778421", "title": "Ingenuo", "text": "Non vi sono monete coniate a nome di Ingenuo, fatto che testimonia a favore di un regno breve, su di un territorio privo di zecche. La \"Historia Augusta\" lo elenca tra i Trenta Tiranni.\nGovernatore della Pannonia o della Mesia, gli fu affidata l'educazione militare del figlio di Gallieno, Cornelio Valeriano, ma quando il ragazzo mor\u00ec nel 258, la sua posizione si fece difficile. Quando l'imperatore Valeriano fu catturato dai Sasanidi, Ingenuo colse l'occasione (Gallieno era impegnato a tenere assieme il suo impero contro diversi usurpatori) e si proclam\u00f2 imperatore.\nL'imperatore reag\u00ec rapidamente, richiamando le truppe dalla Gallia, marciando velocemente incontro a Ingenuo e impegnandolo in battaglia nei pressi di Mursa o Sirmio. L'usurpatore fu ucciso nella battaglia, o si tolse la vita per evitare la cattura."}
{"id": "778422", "revid": "287204", "url": "https://it.wikipedia.org/wiki?curid=778422", "title": "L'elettione di Urbano Papa VIII", "text": "L'elettione di Urbano Papa VIII \u00e8 un poema di Francesco Bracciolini (Roma, 1628) di genere epico-allegorico e mette in scena, in una Roma sconvolta dai disordini dopo che il soglio \u00e8 rimasto vacante per la morte di papa Gregorio XV, una battaglia tra Vizi e Virt\u00f9 per il controllo della capitale e dell'elezione del nuovo pontefice.\nAll'interno della narrazione, numerose digressioni riprendono e variano racconti mitologici (per esempio quella di Orfeo ed Euridice, totalmente riscritta dal Bracciolini) oppure vicende esemplari storiche e bibliche.\nA partire dal canto XIV ha luogo, nel palazzo della Memoria, un lungo excursus sulle origini e la storia della famiglia Barberini, mentre negli ultimi canti sono dettagliatamente narrate le fasi del conclave.\nIl poema, nonostante l'argomento dichiaratamente celebrativo, alterna i toni eroici ed encomiastici a situazioni realistiche e comiche, e appare un esperimento unico nel suo genere.\nUn'edizione moderna del poema \u00e8 uscita nel 2006 presso la casa editrice La Finestra."}
{"id": "778425", "revid": "106908", "url": "https://it.wikipedia.org/wiki?curid=778425", "title": "Opere complete", "text": "La raccolta Opere complete di Fabrizio De Andr\u00e9 contiene in un cofanetto, e in una nuova veste grafica, tutte le registrazioni in studio del cantautore. I tredici dischi che la compongono sono presentati in ordine cronologico. Un quattordicesimo CD include solo due brani, mai apparsi ufficialmente su album. Nella raccolta mancano \"Caro amore\", \"La canzone di Marinella\" cantata con Mina, \"Titti\" e tutta la prima produzione Karim."}
{"id": "778427", "revid": "125837172", "url": "https://it.wikipedia.org/wiki?curid=778427", "title": "Daniela Fazzolari", "text": "Biografia.\nFazzolari \u00e8 nata a Torino nel 1975 da madre piemontese e padre calabrese. Studia danza presso la scuola di danza \"Susanna Egri\" di Torino, e dal 1997 al 2000 recitazione presso la scuola del Teatro Stabile.\nNel 1997 appare per la prima volta in televisione nel film tv \"Non chiamatemi pap\u00e0\". Il successo arriva con la soap opera di Canale 5, \"CentoVetrine\", dove dall'8 gennaio 2001 al 25 marzo 2005 \u00e8 presente in 960 puntate, nel ruolo di \"Anita Ferri\". Apprezzata dal pubblico, che la sosteneva nelle sue vicissitudini, prima cattiva poi buona, \"Anita \" ha perso la vita proprio mentre stava vivendo una bella storia d'amore con \"Marco Della Rocca\", interpretato da Alessandro Mario.\nNel 2006 gira il film \"La terza madre\" di Dario Argento, con cui aveva gi\u00e0 lavorato in \"Non ho sonno\", uscito nelle sale il 5 gennaio 2001. Ne \"La terza madre\", nelle sale il 31 ottobre 2007, interpreta il ruolo di una strega. Sempre nel 2007 gira il film \"Liberarsi - Figli di una rivoluzione minore\", opera prima di Salvatore Romano, nelle sale nel 2008.\nInoltre, dopo alcuni anni di assenza, ritorna in televisione con la sit-com di Rai 2, \"7 vite\" e con la miniserie tv \"Io ti assolvo\", regia di Monica Vullo in onda su Canale 5. Nell'estate del 2008 \u00e8 tra i protagonisti di \"Un posto al sole d'estate\", lo spin off della nota soap partenopea.\nNel 2009 torna sul grande schermo, con un film di Dario Argento, \"Giallo\".\nNel 2011 torna nel cast di \"CentoVetrine\" con un personaggio inedito: Diana Cancellieri, la sorella segreta di Anita Ferri. Lascia di nuovo la soap nel 2014. Il 26 maggio 2015 diviene madre di Andrea, il figlio avuto dal compagno Sergio Sparascio.\nFilmografia.\nCinema.\n\u201cL\u2019Incontro\u201d,regia Salvatore Romano(2020)\n\u201cLupo Bianco \u201c ,regia Tony Gangitano (2021)\n\u201cSoldato sotto la Luna\u201d ,regia Massimo Paolucci (2022)"}
{"id": "778436", "revid": "20090", "url": "https://it.wikipedia.org/wiki?curid=778436", "title": "Sky Europe", "text": ""}
{"id": "778438", "revid": "834", "url": "https://it.wikipedia.org/wiki?curid=778438", "title": "Edward Elzear Confrey", "text": ""}
{"id": "778439", "revid": "2164271", "url": "https://it.wikipedia.org/wiki?curid=778439", "title": "Mulan (film 1998)", "text": "Mulan \u00e8 un film d'animazione del 1998 diretto da Tony Bancroft e Barry Cook, ispirato all'antica leggenda cinese di Hua Mulan. Prodotto dalla Walt Disney Animation Studios per la Walt Disney Pictures, e nono film prodotto durante il Rinascimento Disney, \u00e8 il 36\u00ba Classico Disney. Lo sviluppo del film \u00e8 iniziato nel 1994, quando alcuni supervisori artistici sono stati inviati in Cina per ricevere ispirazione artistica e culturale.\n\"Mulan\" \u00e8 stato ben accolto dalla critica e dal pubblico che ha elogiato l'animazione, la trama, i personaggi (in particolare il personaggio omonimo) e la colonna sonora, e ha incassato oltre $ 304 milioni. Ha ottenuto una nomination al Golden Globe e all'Oscar e ha vinto diversi Annie Awards, tra cui uno per il miglior film d'animazione. \u00c8 stato poi seguito da \"Mulan II\" nel 2004, un sequel direct-to-video. Un adattamento live-action diretto da Niki Caro \u00e8 stato rilasciato nel 2020.\nTrama.\nDurante gli anni della Dinastia Han, un'armata di Unni, capitanati da Shan Yu, riesce ad oltrepassare la Grande muraglia cinese e ad invadere la Cina.\nNel frattempo, in un tranquillo villaggio, una giovane ragazza di nome Mulan, l'unica figlia della famiglia Fa, cerca di onorare la propria famiglia nell'unico modo in cui una donna pu\u00f2 farlo nella societ\u00e0 patriarcale cinese di quei tempi: ovvero diventare la sposa di un uomo di buona famiglia. La ragazza fa del suo meglio, ma \u00e8 poco incline e portata ad adeguarsi ai requisiti richiesti alle aspiranti mogli. Giunta la notizia della chiamata dell'imperatore per difendere il paese dagli Unni, ogni famiglia deve contribuire alla difesa della nazione. Per evitare che il suo anziano padre sia obbligato ad arruolarsi nuovamente, Mulan si traveste da uomo e parte per il campo di addestramento delle reclute, a Fuzhou. Il drago Mushu, che \u00e8 stato evocato dagli antenati della ragazza, decide di aiutarla a diventare un'eroina.\nGiunta al campo, per Mulan e le altre reclute inizia un durissimo addestramento condotto dal capitano Li Shang. Per la ragazza le difficolt\u00e0 sono ancora maggiori, perch\u00e9 oltre a dover seguire gli addestramenti al pari dei suoi commilitoni, deve evitare di tradire il proprio segreto. Ma grazie alla sua perseveranza, la ragazza termina l'addestramento e parte con la sua truppa verso il fronte: il valico Tung Shao, un passo di montagna da cui gli invasori devono passare necessariamente.\nGiunta al valico, la truppa scopre con orrore e sgomento che l'esercito imperiale \u00e8 stato sconfitto dagli Unni. Shang ordina di muoversi verso la citt\u00e0 imperiale rimasta indifesa, ma lungo il tragitto lui e i suoi uomini cadono in un'imboscata di Shan Yu, che vanta un esercito numericamente superiore. Grazie al suo ingegno, Mulan provoca una valanga che travolge e annienta l'esercito Unno, salvando l'intera truppa cinese. La ragazza per\u00f2 si \u00e8 procurata una ferita all'addome causatagli dalla spada di Shan Yu; sfortunatamente durante le cure il suo segreto viene svelato.\nLa scoperta \u00e8 una cosa inammissibile e disonorevole per l'intera armata cinese, per cui la legge prevede la pena di morte. Ma avendo dimostrato il suo valore come soldato, con la sconfitta degli Unni e avendogli salvato la vita durante la valanga, Shang risparmia la vita a Mulan, considerando il suo debito saldato. Abbandonata Mulan, Shang e i suoi soldati ripartono verso la citt\u00e0 imperiale. Poco dopo per\u00f2, Shan Yu e alcuni uomini del suo esercito, gli unici sopravvissuti alla valanga, si riprendono, per poi dirigersi verso la citt\u00e0 imperiale. Mulan se ne accorge e torna per avvisare del pericolo i suoi compagni. Ma siccome il suo travestimento da uomo \u00e8 stato dimesso,si rende conto che tutti gli sforzi per convincere i compagni sono inutili.\nGli Unni arrivano nella citt\u00e0 imperiale, rapiscono l'imperatore e lo rinchiudono nel palazzo. Mulan, convincendo i suoi tre compagni pi\u00f9 fidati a travestirsi da concubine, riesce a penetrare nel palazzo e a salvare l'imperatore all'ultimo secondo. Rimasti soli, Shan Yu e Mulan si affrontano in un combattimento: nonostante l'enorme differenza di forza e di esperienza di combattimento, grazie all'aiuto del drago Mushu, Mulan riesce a disarmare e a sconfiggere Shan Yu, che muore dopo essere stato colpito in pieno da un fuoco d'artificio.\nRicevuto il ringraziamento dell'imperatore e il meritato onore per le sue gesta, Mulan torna a casa e riabbraccia la sua famiglia, venendo raggiunta dal capitano Shang, che nel frattempo si \u00e8 innamorato della ragazza grazie alle parole dell'imperatore, mentre Mushu viene promosso guardiano della famiglia Fa.\nProduzione.\nBarry Cook, che aveva lavorato come animatore degli effetti speciali sin dal 1982, diresse nel 1993 il cortometraggio con Roger Rabbit \"Trail Mix-Up\" prodotto nei nuovi studios della Feature Animation inaugurati in Florida. Dopo un invito a pranzo con Thomas Schumacher, a Cook vennero offerti due progetti in sviluppo: un racconto popolare scozzese con un drago o \"Mulan\". Conoscendo l'esistenza dei draghi nella mitologia cinese, Cook sugger\u00ec di aggiungere un drago a Mulan, in cui una settimana dopo, Schumacher invit\u00f2 Cook a rinunciare al progetto scozzese e ad accettare \"Mulan\" come suo prossimo progetto. In seguito, Cook \u00e8 stato immediatamente assegnato come direttore iniziale del progetto. Mentre lavorava come animatore supervisore sui gargoyle del \"Il gobbo di Notre Dame\", a Tony Bancroft \u00e8 stato offerta l'opportunit\u00e0 per co-dirigere il film, e si un\u00ec al team creativo all'inizio del 1995.\nLo sviluppo di \"Mulan\" \u00e8 iniziato nel 1994, dopo che il team di produzione ha inviato un gruppo selezionato di supervisori artistici in Cina per tre settimane per scattare fotografie e disegni di punti di riferimento locali per l'ispirazione; e per assorbire la cultura locale. I registi hanno deciso di cambiare il personaggio di Mulan per renderla pi\u00f9 attraente e altruista e rendere lo stile dell'arte pi\u00f9 vicino alla pittura cinese, con acquerello e design pi\u00f9 semplice.\nil team di produzione \u00e8 volato a Datong, Luoyang, Xi'an, Jiayuguan, Dunhuang, Guilin e a Pechino, in Cina, dove Pam Coats \u00e8 stata ispirata dalla collocazione di bandiere sulla Grande Muraglia.\nPoich\u00e9 non c'era nessun drago nella leggenda originale, Mulan non aveva compagni animali; fu Roy E. Disney a suggerire il personaggio di Mushu. Joe Grant ha creato il personaggio di Cri-Kee, anche se l'animatore Barry Temple ha ammesso che \"i registi non lo volevano nel film, il dipartimento della storia non lo voleva nel film.\" Durante lo sviluppo del film, Grant avrebbe fatto scivolare gli schizzi di Cri-Kee sotto la porta dei registi.\nPer creare 2.000 soldati Unni durante la sequenza di attacco degli Unni, il team di produzione ha sviluppato un software di simulazione della folla chiamato Attila. Questo software consente a migliaia di personaggi unici di muoversi autonomamente. Una variante del programma chiamato Dynasty \u00e8 stata utilizzata nella sequenza di battaglia finale per creare una folla di 3.000 persone nella citt\u00e0 proibita. L'API fotorealistica RenderMan della Pixar \u00e8 stata utilizzata per il rendering della folla. Un altro software sviluppato per questo film \u00e8 stato Faux Plane, che \u00e8 stato utilizzato per aggiungere profondit\u00e0 alla pittura bidimensionale piatta. Anche se sviluppato in ritardo nel progresso della produzione, Faux Plane \u00e8 stata inclusa in alcune scene. Durante la scena in cui i cinesi si inchinano a Mulan, la folla sono persone reali che si inchinano, poi modificata.\nCome cristiano, Bancroft ha rifiutato di esplorare il buddismo all'interno del film.\nColonna sonora.\nJerry Goldsmith ha composto e diretto la colonna sonora, e Matthew Wilder ha scritto la canzone portante del film.\nAccoglienza.\nBotteghino.\n\"Mulan\" ha incassato 22,8 milioni di dollari nel suo weekend di apertura, al secondo posto dietro a \"X-Files\". Ha incassato 120 milioni di dollari negli Stati Uniti e in Canada messi insieme e 304 milioni di dollari in tutto il mondo, diventando il secondo film per famiglie con il maggior incasso dell'anno, dietro \"A Bug's Life\", e il settimo film con il maggior incasso dell'anno in generale. Mentre \"Mulan\" ha superato a livello nazionale i due film d'animazione Disney che lo avevano preceduto, \"Il gobbo di Notre Dame\" e \"Hercules\", i suoi ritorni al botteghino non sono riusciti a eguagliare quelli dei film Disney della prima met\u00e0 del Rinascimento come \"La bella e la bestia\", \"Aladdin\" e \"Il re leone\". A livello internazionale, le sue uscite con i maggiori incassi includono quelle nel Regno Unito (14,6 milioni di dollari) e in Francia (10,2 milioni di dollari).\nCritica.\nRotten Tomatoes ha dato al film un punteggio di approvazione dell'86%, basato su 78 recensioni, con una valutazione media di 7,6/10. Il consenso del sito recita: \"Esplorando i temi del dovere e dell'onore della famiglia, \"Mulan\" apre nuovi orizzonti come film Disney, pur portando sullo schermo animazioni vibranti e personaggi vivaci.\" In un conto alla rovescia del 2009, il sito lo ha classificato ventiquattresimo dei cinquanta film d'animazione Disney canonici. Su Metacritic, il film ha un punteggio di 71 su 100, basato su 24 critici, che indica \"recensioni generalmente favorevoli\".\nRoger Ebert, recensendo per il \"Chicago Sun-Times\", ha assegnato a \"Mulan\" tre stelle e mezzo su quattro nella sua recensione scritta. Ha detto che \"\"Mulan\" \u00e8 un risultato impressionante, con una storia e un trattamento in classifica con \"La Bella e la Bestia\" e \"Il re leone\"\". Allo stesso modo, James Berardinelli di \"ReelViews\" ha assegnato al film tre stelle e mezzo su quattro lodando il personaggio principale, il tema della guerra e l'animazione. Ha concluso che \"Gli adulti apprezzeranno la profondit\u00e0 della caratterizzazione mentre i bambini adoreranno il compagno di Mulan, un drago colorato di nome Mushu. Tutti saranno intrattenuti [da] la trama in rapido movimento e la ricca animazione.\" Owen Gleiberman di \"Entertainment Weekly\" ha classificato il film con una B+ scrivendo \"Vivamente animato, con una tavolozza prorompente che evoca sia la grandiosit\u00e0 invernale che lo splendore decorativo dell'antica Cina, \"Mulan\" \u00e8 abile e soddisfacente in un modo un po' remoto\".\nGene Siskel del \"Chicago Tribune\" ha descritto il film come \"una grande delusione rispetto agli altri film recenti dello studio su un'eroina in cerca di indipendenza\". \u00c8 stato inoltre critico nei confronti della caratterizzazione di Mulan rispetto ad Ariel e Belle, e ha affermato che \"il design del film non sfrutta l'ispirazione fornita dagli artisti cinesi classici e le canzoni non sono memorabili\". Kenneth Turan del \"Los Angeles Times\" ha scritto \"\"Mulan\" ha i suoi successi, ma a differenza del meglio della produzione Disney, risulta pi\u00f9 artificiale che magico\". Mentre ha elogiato il personaggio del titolo, ha sottolineato che \"l'ormai standard batticuore \u00e8 cos\u00ec tiepido che nemmeno cinque scrittori accreditati possono farlo rivivere, e le canzoni di Matthew Wilder e David Zippel (con Lea Salonga e Donny Osmond che cantano per i protagonisti) mancano della scintilla che i testi di Zippel hanno portato al sottovalutato \"Hercules\".\" Ed Gonzalez di \"Slant Magazine\" ha criticato il film come \"senz'anima\" nella sua rappresentazione della societ\u00e0 dell'Asia orientale. Janet Maslin del \"New York Times\" ha criticato la mancanza di dettagli nell'arte dello sfondo e l'ha descritta come \"il pi\u00f9 inerte e stereotipato dei recenti film d'animazione Disney\".\nIl film \u00e8 stato anche oggetto di commenti da parte della critica femminista. Mimi Nguyen afferma che il film \"prende in giro i ruoli di genere in definitiva repressivi che cercano di rendere Mulan una creatura addomesticata\". Nadya Labi era d'accordo, dicendo che \"c'\u00e8 un testo nel film che smentisce la spavalderia dell'intero movimento del potere femminile\". Ha sottolineato che Mulan aveva bisogno di diventare un ragazzo per realizzare ci\u00f2 che ha fatto. Anche Kathleen Karlyn, assistente professore di inglese all'Universit\u00e0 dell'Oregon, ha criticato la rappresentazione dei ruoli di genere nel film: \"Per poter anche solo immaginare l'eroismo femminile, lo collochiamo nel regno della fantasia\". Pam Coats, la produttrice di Mulan, ha affermato che il film mira a presentare un personaggio che mostra influenze sia maschili che femminili, essendo sia fisicamente che mentalmente forte.\nDistribuzione.\nIl film \u00e8 stato distribuito il 19 giugno 1998 negli Stati Uniti, il 25 novembre 1998 in italia.\nEdizione italiana.\nIl doppiaggio italiano del film venne eseguito presso la C.V.D. e curato da Francesco Vairano. Al doppiaggio hanno partecipato Vittorio Matteucci, Enrico Papi, Vincenzo Mollica, Silvio Pozzoli, Marianna Cataldi, Lina Wertm\u00fcller e Cristina Dori.\nEdizioni home video.\nVHS.\nL'unica edizione in VHS usc\u00ec nel settembre del 1999.\nDVD.\nPrima edizione.\nLa prima edizione in DVD usc\u00ec nel 1999, con la VHS, distribuita dalla Warner Home Video. Questa edizione presenta il film in formato video 16:9 ed \u00e8 priva di contenuti speciali.\nSeconda edizione.\nLa seconda edizione in DVD usc\u00ec nel 2005, distribuita dalla Walt Disney Studios Home Entertainment, in edizione a due dischi. Anche questa edizione, come quella Warner, presenta il film in formato video 16:9. Nel 2015 \u00e8 uscita a disco singolo per la serie \"Disney: I Classici\".\nTerza edizione.\nNel 2008 \u00e8 stata distribuita un'edizione intitolata: \"Mulan - I Capolavori del Musical Disney - Edizione Limitata\" in confezione Digipack. Questa edizione presenta il film originale, i testi delle canzoni e la modalit\u00e0 musicale.\nBlu-ray Disc.\nNel 2013, la Walt Disney Studios Home Entertainment ha rilasciato una versione restaurata in Full HD (1080p).\nAltri media.\nMulan \u00e8 presente anche nel videogioco \"Kingdom Hearts II\" dove aiuta Sora, Paperino e Pippo nella \"Terra dei Dragoni\". Il suo amico Mushu \u00e8 utilizzabile anche nel primo capitolo del gioco tramite evocazione. In \"Disney Infinity 3.0\" Mulan \u00e8 un personaggio giocabile.\nLa fiaba sonora di questo film Disney \u00e8 stata narrata da Lina Wertm\u00fcller, doppiatrice di Nonna Fa.\nSequel.\nIl film ha riscontrato tanto successo da far produrre un seguito, intitolato \"Mulan II\", uscito il 4 novembre 2004 in Europa e il 1\u00ba febbraio 2005 in USA in DVD e VHS.\nLa bambina a cui Mulan restituisce la bambola durante la prima canzone compare nel seguito come una delle sue allieve.\nRemake in live-action.\nNel marzo 2015 viene annunciato un remake in live action, basato su un copione gi\u00e0 scritto da Elizabeth Martin e Lauren Hynek. Nell'ottobre 2016 la Disney rivela che il film, con una riscrittura ad opera di Rick Jaffa e Amanda Silver, verr\u00e0 distribuito in 3D il 2 novembre 2018, e di essere alla ricerca di un'attrice cinese per il ruolo della protagonista.\nIl 14 febbraio 2017 la Disney ha reso noto che il film sar\u00e0 diretto da Niki Caro, rendendola la seconda regista di un film Disney con un budget superiore ai 100 milioni di dollari; inoltre Bill Kong parteciper\u00e0 come produttore esecutivo. Il 17 marzo 2017 Niki Caro annuncia che con tutta probabilit\u00e0 il remake live-action non sar\u00e0 un musical, per poi smentire affermando che la decisione finale non \u00e8 ancora stata presa.\nNel luglio 2017, durante il D23 Expo, viene annunciato che l'uscita del film \u00e8 stata rimandata e che al suo posto sarebbe uscito \"Lo schiaccianoci e i quattro regni\".\nNel novembre 2017 Liu Yifei ottiene il ruolo della protagonista.\nLe riprese sono iniziate nell'agosto 2018 e l'uscita del film \u00e8 prevista per il 27 marzo 2020.\nTuttavia con l'avvento della piattaforma digitale Disney+ e della Pandemia di COVID-19, l'uscita cinematografica della pellicola, originariamente prevista in molti paesi come Stati Uniti, Inghilterra, Francia e Italia, viene annullata in favore della distribuzione in streaming del servizio che \u00e8 avvenuta il 4 settembre 2020."}
{"id": "778440", "revid": "122591509", "url": "https://it.wikipedia.org/wiki?curid=778440", "title": "Chester Morris", "text": "Biografia.\nAppartenente a una famiglia di attori (suo padre era l'attore William Morris, sua madre Etta Hawkins ed era fratello di Adrian Morris), nacque a New York il 16 febbraio 1901.\nInizi\u00f2 giovanissimo, nel 1917, la sua carriera di attore cinematografico in \"An Amateur Orphan\", diretto da Van Dyke Brooke. Nel 1918 apparve a Broadway in \"The Copperhead\", una commedia di Augustus Thomas che aveva come protagonista Lionel Barrymore.\nNel 1941, la Columbia Pictures lo mise sotto contratto per interpretare il ruolo di Boston Blackie, un investigatore protagonista di una serie gialla che avrebbe incontrato un grande successo di pubblico.\nMolti i ruoli interpretati nella sua lunghissima carriera, iniziata negli anni dieci e conclusasi nel 1970, poco prima della sua morte, avvenuta a New Hope, in Pennsylvania.\nPremi e riconoscimenti.\nNel 1930 ottenne la nomination all'Oscar quale migliore attore per il film \"Alibi\" (1929), diretto da Roland West.\nVita privata.\nChester Morris si spos\u00f2 due volte: la prima con Suzanne Kilborn. Dal matrimonio (1927-1939) nacquero due figli, Brooks e Cynthia. L'unione fin\u00ec in un divorzio. Il secondo matrimonio, celebrato il 30 novembre 1940, fu quello con Lillian Kenton Barker. La coppia ebbe un figlio, Kenton.\nSofferente da tempo di cancro, la malattia fu la probabile causa che spinse nel 1970 l'attore alla decisione di togliersi la vita tramite un'overdose di barbiturici."}
{"id": "778445", "revid": "287204", "url": "https://it.wikipedia.org/wiki?curid=778445", "title": "Niccol\u00f2 Andria", "text": "Biografia.\nFrancesco Nicola Maria Andria nacque a Massafra (odierna provincia di Taranto), il 10 settembre 1747 e mor\u00ec a Napoli, dove visse fin al 1814. Tre anni dopo la sua morte il suo nome apparve nella \"Biografia degli uomini illustri del Regno di Napoli\" il suo primo profilo bio-bibliografico a cura di Gennaro Terracina. Studi\u00f2 nella citt\u00e0 partenopea giurisprudenza, pubblicando nel 1769 un \"Discorso politico sulla servit\u00f9\". Decise, poi, di proseguire i suoi studi applicandosi alla medicina. Allievo di Domenico Cotugno e Giuseppe Vairo, a soli 23 anni apr\u00ec a Napoli una scuola privata; a 27 concorse con il Cirillo per l'ottenimento della cattedra di medicina pratica, poi conferita a quest'ultimo.\nLa sua attivit\u00e0 di cattedratico, svoltasi tra Sette e Ottocento, nel contesto di un particolare periodo storico, fu principalmente di ricerca e didattica presso l'Universit\u00e0 Regia degli Studi di Napoli, dove ricopr\u00ec vari insegnamenti dalla storia naturale, alla medicina teoretica e pratica, all'agricoltura.\nPubblic\u00f2 diverse opere ad uso degli studenti di medicina ed apprezzate altres\u00ec in varie parti d'Europa.\nNel 1808 Nicola Andria prese a dettare lezioni di medicina teoretica; nel 1811, di patologia e di nosologia. Malato ed ormai cieco, fu congedato agli inizi del 1814, insignito del titolo di cavaliere da Gioacchino Murat (cognato di Napoleone), e il 9 dicembre mor\u00ec di tifo a Napoli, dove fu seppellito nella chiesa di Santa Sofia, insieme al collega Antonio Sementini.\nNicola Andria ha sub\u00ecto per pi\u00f9 di un secolo una \"congiura filosofica\" perch\u00e9 medico e perch\u00e9 di Massafra, da cui gli epiteti spesso riferiti, nei pochi profili apparsi, alle sue origini provinciali; tuttavia, egli fu decano a Napoli ed ebbe amicizia e consuetudine epistolare con i nomi pi\u00f9 noti ed importanti del panorama scientifico europeo dell'epoca. Non esistono studi sull'autore, eccezion fatta per alcuni contributi arenatisi agli anni ottanta del secolo scorso. Nicola Andria fu socio fondatore e membro del Real Istituto d'Incoraggiamento e del Comitato Centrale di Vaccinazione, oltrech\u00e9 di molte altre Accademie italiane ed estere.\nA Massafra, citt\u00e0 natale del \"medico filosofo\", com'egli stesso si definisce, portano il suo nome ben tre vie (Via Niccol\u00f2 [\"sic\"] Andria, Lungovalle Niccol\u00f2 [\"sic\"] Andria e Vico Casa di Niccol\u00f2 [\"sic\"] Andria) e una Scuola Media.\nIl 10 settembre 1997, in occasione del 250\u00ba anniversario della nascita, a Massafra \u00e8 stato fatto un annullo filantelico speciale e una cartolina commemorativa.\nPensiero.\nIl contesto storico in cui Andria vive fa da \u201ccerniera\u201d ai due secoli pi\u00f9 importanti della storia della scienza e della civilt\u00e0: il Settecento e l'Ottocento hanno \u201cgestato\u201d l'umanit\u00e0 contemporanea, provocato le guerre e portato l'uomo sulla Luna.\nAndria vive a Napoli, per certi versi quasi \u201cfulcro\u201d e \u201cconvoglio\u201d delle principali idee e scoperte dell'epoca; la sua particolare sensibilit\u00e0 di scienziato di formazione filosofica lo porta ad assorbirne il carattere rivoluzionario e ad \u201canticipare\u201d i tempi. La sua condizione di provinciale in-urbato, tuttavia, lo \u201cveste\u201d di una semplicit\u00e0 ed umilt\u00e0 di cuore, la quale si esprime nelle lodi del creato e dell'uomo, \u00abcongegni perfettissimi\u00bb di straordinaria bellezza.\nOggi, questo significa \u201cri-orientare\u201d la ricerca scientifica verso un fine che non sia l'\u201cutile\u201d economico (politico, militare), ma ricerca del vero e del bello nella tutela e nella salvaguardia di tutta l'umanit\u00e0.\nDagli anni cinquanta dell'Ottocento la circolazione delle idee andriane (di \u201cfreno vitalistico\u201d al meccanicismo pi\u00f9 sterile) si arena sulla sponda di un \u201cnuovo lido\u201d: quel meccanicismo biologico che dell'anima e del pensiero ha fatto solo un aggregato chimico di molecole. L'eco dell'appello di Nicola Andria, cos\u00ec instancabilmente perpetrato, in ricerca come in didattica, si perde; si perde alle soglie di una svolta importante, la stessa che avrebbe prodotto la Grande Guerra, il delirio dei nazionalismi, la credenza che debba sopravvivere il pi\u00f9 abominevole degli uomini, dove \u201cfortezza\u201d vale essenzialmente in-umanit\u00e0, dis-umanit\u00e0, non-umanit\u00e0."}
{"id": "778449", "revid": "439868", "url": "https://it.wikipedia.org/wiki?curid=778449", "title": "Settequerce", "text": "Settequerce (\"Siebeneich\" in tedesco) \u00e8 una frazione del comune italiano di Terlano, a pochi chilometri da Bolzano, in Alto Adige.\nLa localit\u00e0 \u00e8 situata a 247 m di altezza in una posizione amena, lungo l'Adige, immersa in vigneti e meleti.\nAl 25.06.2008 la frazione contava 844 abitanti.\nToponimo.\nIl toponimo \u00e8 attestato nel 1182-1187, nel \"Liber traditionum\" del convento di Wessobrunn, come \"Sibenaiche\", nel 1288, nell'urbario territoriale del conte Mainardo II di Tirolo-Gorizia, come \"ze Sibenayche\", e nel 1470 come \"Siebenaich\" e significa \"presso le sette querce\"; \"Eiche\" infatti in tedesco significa \"quercia\" e \"sieben\" \"sette\".\nGeografia fisica.\nIl territorio da sempre \u00e8 considerata zona archeologica di spicco, di cui sono testimoni un alto numero di rinvenimenti dalla preistoria fino al medioevo e la denominazione \"Heiliger Winkel\" (\"angolo sacro\") in uso per la zona fra S. Maurizio (\"Moritzing\") e Settequerce.\nMonumenti e luoghi d'interesse.\nArchitetture religiose.\nUn po' sopra il paese (sulla destra venendo da Bolzano), un luogo con presunte apparizioni della Madonna il 27 settembre 1992.\nArchitetture civili.\nNotevole \u00e8 anche il palazzo nobiliare \"Gro\u00dfkarnell\" poco sopra l'abitato.\nInfrastrutture e trasporti.\nA pochi minuti da Settequerce si trovano la citt\u00e0 di Bolzano, il Burgraviato e Merano, facilmente raggiungibili con la ferrovia o in automobile. Settequerce si trova lungo la linea della ferrovia Bolzano-Merano e sulla vecchia statale per Merano. La stazione ferroviaria \u00e8 stata sottoposta ad un intervento di restauro nell'autunno-inverno 2008/2009 per renderla agibile ai disabili e pi\u00f9 moderna."}
{"id": "778450", "revid": "57342", "url": "https://it.wikipedia.org/wiki?curid=778450", "title": "John Chester Brooks Morris", "text": ""}
{"id": "778453", "revid": "104458", "url": "https://it.wikipedia.org/wiki?curid=778453", "title": "Resi Stiegler", "text": "\u00c8 figlia dell'austriaco Pepi Stiegler, campione olimpico nello slalom speciale ai IX Giochi olimpici invernali di , e sorella di Seppi, a sua volta sciatore alpino di alto livello.\nBiografia.\nStagioni 2001-2004.\nLa Stiegler ha debuttato nel Circo bianco il 4 dicembre 2000 disputando uno slalom speciale di Nor-Am Cup a Val-St.-Come, non riuscendo a concludere la prima manche, e ha esordito in Coppa Europa il 29 novembre 2001 a Levi nella medesima specialit\u00e0, classificandosi 42\u00aa.\nIl 24 marzo 2002 ha colto a Nakiska in slalom speciale la sua prima vittoria, nonch\u00e9 primo podio, in Nor-Am Cup, mentre il 22 dicembre successivo ha esordito in Coppa del Mondo nello slalom speciale di Lenzerheide, piazzandosi 11\u00aa. Ha debuttato ai Campionati mondiali nella rassegna iridata di Sankt Moritz 2003, dove \u00e8 stata 19\u00aa nello slalom speciale e 10\u00aa nella combinata. Nella stessa stagione ha vinto due medaglie di bronzo ai Mondiali juniores del Brian\u00e7onnais, nello slalom speciale e nella combinata.\nStagioni 2005-2009.\nHa partecipato ai Mondiali di Bormio/Santa Caterina Valfurva 2005 (6\u00aa nello slalom speciale, 21\u00aa nella combinata), ai Mondiali juniores di Bardonecchia 2005, vincendo la medaglia d'argento nella combinata, e ai XX Giochi olimpici invernali di , sua prima presenza olimpica, classificandosi 12\u00aa nello slalom speciale e 11\u00aa nella combinata.\nIl 2 febbraio 2007 a Bischofswiesen ha ottenuto in slalom speciale la sua prima vittoria, nonch\u00e9 primo podio, in Coppa Europa, mentre ai Mondiali di \u00c5re di quell'anno si \u00e8 piazzata 35\u00aa nello slalom gigante, 8\u00aa nello slalom speciale e non ha concluso la supercombinata. A causa di ripetuti infortuni non ha gareggiato per l'intero 2008 e nel 2009 ha disputato soltanto lo slalom speciale dei Mondiali di Val-d'Is\u00e8re (19\u00aa).\nStagioni 2010-2021.\nNella stagione 2009-2010 ha disputato appena due gare prima di essere nuovamente costretta a fermarsi per infortunio. \u00c8 tornata regolarmente alle competizioni dal novembre 2010 e ai Mondiali di Garmisch-Partenkirchen 2011 \u00e8 stata 19\u00aa nello slalom speciale. Il 4 marzo 2012 si \u00e8 classificata 2\u00aa in slalom speciale, ottenendo cos\u00ec il suo unico podio in Coppa del Mondo, a Ofterschwang; ai successivi Mondiali di Schladming 2013 si \u00e8 classificata, sempre nello slalom speciale, 22\u00aa. Ai XXII Giochi olimpici invernali di \u00e8 stata 29\u00aa nello slalom gigante e non ha concluso lo slalom speciale; il 12 marzo dello stesso anno ha conquistato a Calgary nella medesima specialit\u00e0 l'ultima vittoria in Nor-Am Cup mentre l'anno dopo ai Mondiali di Vail/Beaver Creek 2015, cui ha partecipato pur essendo reduce da un nuovo, recente infortunio, non ha completato lo slalom speciale.\nAi Mondiali di Sankt Moritz 2017, sua ultima presenza iridata, si \u00e8 classificata 11\u00aa nello slalom speciale e non ha terminato lo slalom gigante; l'anno dopo ai XXIII Giochi olimpici invernali di , sua ultima presenza olimpica, si \u00e8 piazzata 36\u00aa nello slalom gigante e non ha completato lo slalom speciale. Il 4 gennaio 2020 ha conquistato l'ultimo podio in Nor-Am Cup, a Burke Mountain in slalom speciale (3\u00aa), e si \u00e8 ritirata al termine della stagione 2020-2021: la sua ultima gara in Coppa del Mondo \u00e8 stata lo slalom speciale disputato a \u00c5re il 13 marzo e la sua ultima gara in carriera lo slalom speciale dei Campionati statunitensi 2021, disputato il 16 aprile ad Aspen e vinto dalla Stiegler.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "778464", "revid": "124687710", "url": "https://it.wikipedia.org/wiki?curid=778464", "title": "Aribo di Magonza", "text": "Biografia.\nEra figlio di Aribo I di Baviera e di Adele di Baviera, appartenente alla stirpe degli Aribonidi. Studi\u00f2 a Salisburgo. Enrico II lo nomin\u00f2 arcivescovo di Magonza, carica che ottenne nel 1021 circa. Nel 1023 eredit\u00f2 il problema del predecessore della consanguineit\u00e0 di Ottone di Hammerstein e della moglie Ermengarda di Verdun, figlia di Goffredo il Prigioniero.\nPochi giorni pi\u00f9 tardi, l'8 settembre 1024 fu proprio Aribo ad incoronare Corrado col titolo di Re dei Romani. Nonostante fosse uno dei principali sostenitori di Corrado, Aribo, per motivi non chiari, si rifiut\u00f2 di incoronare Gisella, la moglie di Corrado, infatti, uno dei primi atti dell'Imperatore fu di revocare all'arcivescovo di Magonza il privilegio di celebrare l'incoronazione. In ogni caso ad approfittarne fu il vescovo di Colonia, Pellegrino, che sfrutt\u00f2 immediatamente il diritto di celebrare l'incoronazione, che il Papa gli aveva gi\u00e0 conferito, e il 21 settembre 1024 incoron\u00f2 Gisella regina a Colonia.\nAribo consacr\u00f2 San Gottardo vescovo di Hildsheim, alla morte di Bernoardo. La sua nomina fu voluta dall'imperatore Enrico II. Egli riapr\u00ec il conflitto di Gandersheim. Aribo nel 1031, nel viaggio di ritorno da Roma, mor\u00ec a Como dove cercava di ingaggiare muratori comaschi (citati nelle fonti come \"Magistri cumacini\") per la prosecuzione dei lavori del Duomo di Magonza, da lui completato ed ampliato, dove venne successivamente sepolto."}
{"id": "778468", "revid": "100496101", "url": "https://it.wikipedia.org/wiki?curid=778468", "title": "Violaxantina", "text": "La violaxantina o E161e , nella codifica europea degli additivi alimentari, \u00e8 un carotenoide di colore violetto, ottenuto per trasformazione ossidativa della zeaxantina. Pu\u00f2 essere presente in alcune specie di alghe e di piante superiori.\nL'esposizione alla luce determina un processo contrario di deepossidazione, da violaxantina a zeaxantina, passando per lo stadio di anteraxantina.\nCome colorante naturale, \u00e8 utilizzato anche commercialmente, ricavandolo in particolare dalla viola."}
{"id": "778470", "revid": "76963", "url": "https://it.wikipedia.org/wiki?curid=778470", "title": "William Morris (attore)", "text": "Biografia.\nAttore teatrale, nel 1875, ancora giovanissimo, cominci\u00f2 una carriera che lo avrebbe portato a diventare una star di Broadway. Al cinema, ricopr\u00ec ruoli di caratterista, apparendo in diverse pellicole degli anni dieci e anni trenta. Fu a teatro, per\u00f2, che si svolse gran parte del suo percorso artistico.\nEra sposato all'attrice Etta Hawkins, con cui ebbe diversi figli. Uno di questi, fu un noto attore degli anni trenta, Chester Morris. Un altro, fu l'attore teatrale Adrian Morris.\nWilliam Morris scomparve nel 1936 a causa di un infarto."}
{"id": "778471", "revid": "123935395", "url": "https://it.wikipedia.org/wiki?curid=778471", "title": "Gilberto Oneto", "text": "Laureatosi in Architettura nel 1973 a Milano, ha studiato e lavorato in Francia, Austria e Stati Uniti. Ha esercitato come libero professionista specializzato in operazioni di paesaggio urbano, recupero ambientale e analisi paesaggistica. Ha insegnato all'Universit\u00e0 di Genova ed \u00e8 stato Presidente Nazionale degli Architetti del Paesaggio. Amico personale e collaboratore del professor Gianfranco Miglio, impegnato per l'indipendenza della Padania.\nBiografia.\nOltre alla Laurea in Architettura, ha ottenuto il Certificato di \"Urban Planning\" (Salisburgo, 1976) e un Master in Landscape Architecture (University of Oregon, 1978). \u00c8 stato \"chairman\" del Comitato per i concorsi Internazionali dell\"'International Federation of Landscape Architects\". \u00c8 stato uno dei pi\u00f9 attivi fautori dello sviluppo in Italia della disciplina dell'Architettura del paesaggio e, in particolare, delle metodologie di analisi e pianificazione elaborate nel mondo anglosassone. Si \u00e8 anche dedicato al paesaggio urbano e allo studio dell'architettura tradizionale. A lungo redattore di \"Ville Giardini\", ha collaborato con varie riviste specializzate in architettura e paesaggistica ed \u00e8 autore di una dozzina di testi specialistici, con particolare attenzione alla manualistica. \u00c8 l'estensore della voce \"Architettura del paesaggio\" del \"Manuale dell'architetto\".\nApprofondendo il rapporto fra il territorio e l'identit\u00e0 culturale ad esso collegata, si \u00e8 dedicato alla storia e alle istituzioni delle regioni padane. \u00c8 stato ricercatore e divulgatore dei simboli dell'identit\u00e0 culturale dei popoli padano-alpini, attraverso iniziative anche controverse e spesso discusse: dall'interesse per il revisionismo storico all'araldica (\u00e8 il riscopritore del cosiddetto Sole delle Alpi); dalle espressioni della cultura popolare alle loro trasformazioni in iniziative politiche.\nNei primi anni settanta \u00e8 stato apprezzato vignettista, con lo pseudonimo di \"Gamotta\", della rivista La voce della fogna, diretta da Marco Tarchi, foglio satirico e ideologico nato negli ambienti vicini al partito neofascista Movimento Sociale Italiano.\n\u00c8 stato l'animatore e il direttore editoriale del bimestrale \"Quaderni Padani\", che dal 1995 ha pubblicato con regolarit\u00e0 interventi sui molteplici aspetti della cultura identitaria delle comunit\u00e0 padano-alpine. In questo campo \u00e8 nutrita la sua produzione libraria: dallo studio della simbologia araldica, alla costruzione identitaria (\"L'invenzione della Padania\", 1997), fino allo studio del significato delle Piccole Patrie.\nNel 2006 ha pubblicato una provocatoria biografia di Giuseppe Garibaldi (\"L'iperitaliano\", edizioni Il Cerchio). In seguito ha pubblicato testi di rivisitazione critica della storia risorgimentale, della guerra di secessione americana e della Prima guerra mondiale.\nNel 1996 \u00e8 stato responsabile dell'identit\u00e0 culturale nell'autoproclamato \"Governo della Padania\".\nPer anni - prima di entrare in polemica con la dirigenza della Lega Nord, soprattutto a causa degli scandali interni e delle alleanze - ha tenuto rubriche settimanali di storia identitaria sul quotidiano \"La Padania\" e su \"Radio Padania Libera\".\nNel 1999 \u00e8 stato candidato al Parlamento europeo nelle file del Lega Nord. \u00c8 stato opinionista dei quotidiani \"L'Indipendente\", \"L'Opinione\", \"Il Giornale\", \"Libero\", \"L'Ordine\" e ha collaborato con il quotidiano \"on-line\" \"Il Miglio Verde\".\nHa sempre tenuto vivo un rapporto di amicizia, oltre che di collaborazione intellettuale e scientifica, con il professor Gianfranco Miglio, sino alla scomparsa dello stesso nell'agosto del 2001. A lui ha dedicato quattro numeri speciali dei \"Quaderni Padani\" intitolati \"Gianfranco Miglio: un uomo libero\", (QP n. 37/38, Novara, 2002), \"Gianfranco Miglio: gli articoli\", (QP n. 64/65, Novara, 2006), \"Gianfranco Miglio: le interviste\" (QP n. 69/70, Novara, 2007) e \"Gianfranco Miglio: Scritti brevi\" (QP n. 84/85, Novara, 2009).\nNel 2015, Oneto ha tenuto alcune rubriche su \"Radio Padania Libera\", in cui sono stati trattati argomenti di Revisionismo storico circa il Risorgimento italiano (\"La vera storia d'Italia\") e la Prima guerra mondiale (\"Il Guerrone\"), e di identit\u00e0 e diritto di autodeterminazione.\nStabilitosi negli ultimi anni a Belgirate, sulla sponda piemontese del Lago Maggiore, muore all'ospedale di Verbania nel novembre 2015 all'et\u00e0 di 69 anni a causa di una malattia.\nLa sua eredit\u00e0 culturale \u00e8 gestita e promossa dall\"'Associazione Gilberto Oneto\" che ha pubblicato alcune opere postume e promuove il pensiero dell'architetto nella collana \"I quaderni di Brenno\"."}
{"id": "778495", "revid": "115133650", "url": "https://it.wikipedia.org/wiki?curid=778495", "title": "Episodi di Lolle (prima stagione)", "text": ""}
{"id": "778497", "revid": "83531", "url": "https://it.wikipedia.org/wiki?curid=778497", "title": "Alfano (disambigua)", "text": ""}
{"id": "778501", "revid": "965226", "url": "https://it.wikipedia.org/wiki?curid=778501", "title": "Sindaci di Ancona", "text": "Di seguito l'elenco cronologico dei sindaci di Ancona e delle altre figure apicali equivalenti che si sono succedute nel corso della storia."}
{"id": "778506", "revid": "712828", "url": "https://it.wikipedia.org/wiki?curid=778506", "title": "Lungobarbi", "text": ""}
{"id": "778508", "revid": "1305772", "url": "https://it.wikipedia.org/wiki?curid=778508", "title": "HBO (disambigua)", "text": ""}
{"id": "778509", "revid": "124808", "url": "https://it.wikipedia.org/wiki?curid=778509", "title": "Hbo", "text": ""}
{"id": "778519", "revid": "697352", "url": "https://it.wikipedia.org/wiki?curid=778519", "title": "Iridium (satellite)", "text": "Iridium \u00e8 un sistema di satelliti per telecomunicazioni, il cui nome deriva dall'elemento iridio che nella tavola periodica degli elementi \u00e8 il 77, esattamente pari al numero di satelliti che il progetto prevedeva di mettere in orbita. In realt\u00e0, a fine luglio 2018 solo 72 in orbita, di cui 66 operativi (il cui numero nella tavola periodica identifica il disprosio) e 6 di riserva.\nI satelliti sono definiti a bassa quota o LEO (Low Earth Orbit) (780\u00a0km dalla superficie terrestre) ed offrono, grazie anche alla commutazione diretta effettuata a bordo dei satelliti, una qualit\u00e0 di trasmissione simile ai cellulari terrestri, limitando il ritardo tipico dei satelliti in orbita geostazionaria o GEO - \"Geostationary Earth Orbit\" (posizionati a circa 36.000\u00a0km dalla superficie terrestre) quali Thuraya ed Inmarsat.\nDescrizione.\nIl sistema Iridium \u00e8 l'unico servizio di telecomunicazione satellitare globale: \u00e8 possibile utilizzare infatti i servizi Iridium in tutto il pianeta comprese le aree polari. Recentemente \u00e8 stato inglobato nel Tsunami Warning System in quanto il sistema Iridium continua a fornire il servizio anche in caso di terremoti, uragani, inondazioni e disastri naturali, anche se una o pi\u00f9 stazioni di terra (\"gateway\") venissero distrutte; la continuit\u00e0 del servizio \u00e8 garantita dall'ISL (\"InterSatellite Link\") con cui \u00e8 possibile instradare le chiamate direttamente attraverso i satelliti. Questa caratteristica insieme al fatto che le comunicazioni non sono influenzate dalle condizioni atmosferiche, rende l'Iridium un importante mezzo di soccorso in caso di calamit\u00e0 naturali o disastri.\nI terminali portatili Iridium supportano l'invio/ricezione di SMS (servizio non attivo da/per i GSM italiani) ed email, ed hanno una porta mini USB per la connessione dati a bassa velocit\u00e0 10 kb/s. Sono anche disponibili dei terminali per installazioni fisse su imbarcazioni in grado di assicurare oltre ai servizi voce anche la possibilit\u00e0 di connettersi ad Internet a banda larga. \nFamosi tra gli astrofili sono i cosiddetti Iridium flare, dei lampi molto luminosi dovuti alla riflessione dei raggi solari da parte delle antenne degli omonimi satelliti.\nIridium NEXT.\nLa nuova costellazione Iridium NEXT verr\u00e0 realizzata dalla Thales Alenia Space (joint venture franco-italiana 67% Thales, 33% Leonardo-Finmeccanica) con un investimento da parte di Iridium di 2,1 miliardi di dollari.\nLa copertura di Iridium NEXT sar\u00e0 ottenuta dall'uso di 81 satelliti:"}
{"id": "778520", "revid": "1776051", "url": "https://it.wikipedia.org/wiki?curid=778520", "title": "Deeper Down", "text": "Deeper Down \u00e8 un EP album della doom metal band britannica My Dying Bride. Venne pubblicato il 18 settembre 2006.\nLa title track \u00e8 una versione inedita del medesimo brano, presente in \"A Line of Deathless Kings\". \"The Child of Eternity\", invece, \u00e8 un pezzoesclusivo, non contenuto nell'album e molto vicino ai toni death metal dei primi My Dying Bride.\nL'ultima traccia \u00e8 una versione audio di \"A Kiss to Remember\", gi\u00e0 contenuta nel DVD Sinamorata.\nIl video di \"Deeper Down\" \u00e8 stato inserito nell'edizione limitata di \"A Line of Deathless Kings\". La pellicola \u00e8 stata realizzata da Charlie Granberg, che ha diretto anche i video di \"My Twin\" e \"Deliberation\" dei Katatonia."}
{"id": "778522", "revid": "599013", "url": "https://it.wikipedia.org/wiki?curid=778522", "title": "Hcg", "text": ""}
{"id": "778524", "revid": "72811", "url": "https://it.wikipedia.org/wiki?curid=778524", "title": "Kunimitsu", "text": ""}
{"id": "778526", "revid": "1788047", "url": "https://it.wikipedia.org/wiki?curid=778526", "title": "Distretto di Buller", "text": " \nIl distretto di Buller \u00e8 un'autorit\u00e0 territoriale della Nuova Zelanda che si trova entro i confini della regione di West Coast, nell'Isola del Sud. La sede del Consiglio distrettuale si trova nella citt\u00e0 di Westport, dove risiede quasi la met\u00e0 della popolazione dell'intero Distretto.\nPopolazione.\nOltre a Westport, altri centri sono Reefton (poco meno di 1.000 abitanti), Karamea (500 abitanti) e Inangahua Junction. L'8% della popolazione del Distretto \u00e8 di etnia M\u0101ori."}
{"id": "778527", "revid": "21880", "url": "https://it.wikipedia.org/wiki?curid=778527", "title": "Austori", "text": ""}
{"id": "778531", "revid": "212348", "url": "https://it.wikipedia.org/wiki?curid=778531", "title": "Classe D'deridex", "text": ""}
{"id": "778532", "revid": "120652319", "url": "https://it.wikipedia.org/wiki?curid=778532", "title": "I Trionfi", "text": "I Trionfi sono un poema allegorico in volgare italiano in terzine scritto da Francesco Petrarca, e articolato in dodici capitoli raggruppati in sei \"Triumphi,\" ciascuno dedicato ad una visione ottenuta dal poeta in sogno. \u00c8 quindi presente una successione di sei trionfi: Amore, Pudicizia, Morte, Fama, Tempo ed Eternit\u00e0.\nLa redazione dell'opera inizi\u00f2 nel 1351, terminando il 12 febbraio 1374, pochi mesi prima della morte dell'autore; il poema \u00e8 infatti incompiuto, a causa sia del lavoro selettivo e correttorio a cui attese il poeta, sia per le difficolt\u00e0 strutturali che hanno reso i \"Trionfi\" molto pi\u00f9 meccanici e rigidi delle composizioni liriche del \"Canzoniere\".\nStruttura.\nNel \"Triumphus Cupidinis\" (il Trionfo d'Amore) si narra di come, in un giorno di primavera, il poeta si addorment\u00f2 a Valchiusa e vi fece un sogno dove la personificazione dell'Amore passava su un carro trionfale, seguito da una schiera di seguaci che sono i \"vinti\" dall'amore; entrando nella schiera il poeta vi riconosce numerosi personaggi illustri, storici, letterari, mitologici, biblici oltre a poeti antichi, medievali e trovatori. Nel corteo parla con diversi personaggi e alla fine approda a Cipro, isola dove nacque Venere.\nIl secondo trionfo \u00e8 il \"Triumphus Pudicitie\" (Trionfo della Pudicizia): la protagonista \u00e8 Laura, che sottrae al carro di Amore molte illustri donne antiche e medievali, come Didone; questo secondo corteo si scioglie a Roma, nel Tempio della Pudicizia Patrizia.\nNel \"Triumphus Mortis\" (Trionfo della Morte) il poeta rievoca eroi e popoli scomparsi e ricorda, in uno dei passi pi\u00f9 significativi del poema, la morte idealizzata di Laura.\nAlla Morte tuttavia succede la Fama: nel \"Triumphus Famae\" vengono infatti descritti una folla di uomini illustri, re, poeti, oratori, filosofi, capitani, e altri. \u00c8 opportuno notare come per Petrarca il filosofo maggiore sia Platone, a differenza di Dante, che prediligeva Aristotele.\nNel \"Triumphus Temporis\" (Trionfo del Tempo) il poeta riflette su se stesso e compone una nuova toccante elegia sulla fugacit\u00e0 delle cose e dei giorni che passano.\nA chiudere la successione vi \u00e8 un ultimo trionfo, il \"Triumphus Eternitatis\" (Trionfo dell'Eternit\u00e0): Petrarca trova sostegno in Dio, che trionfa su tutto e su tutti, annientando anche il Tempo e la Morte. Il poeta qui immagina Laura in paradiso ed esprime la speranza di raggiungerla.\nAnalisi.\nL'opera analizza il percorso ideale dell'uomo dal peccato alla redenzione: questo tema \u00e8 gi\u00e0 radicato nella cultura medievale, essendo tipico di opere come il \"Roman de la Rose\" o addirittura la \"Divina Commedia\". Petrarca si confronta direttamente con il poema dantesco, sia dal punto di vista strutturale (viene infatti adottata la terzina) che allegorico, con il tema del viaggio allegorico.\nAl contempo, i \"Trionfi\" si collocano agilmente nell\"'iter\" letterario di Petrarca: \u00e8 proprio qui che il poeta decide di sviluppare alcuni temi cardine del \"Canzoniere\", come la riflessione sulla morte (gi\u00e0 contenuta nel sonetto \"Movesi il vecchierel canuto e bianco\"), la viva introspezione del poeta nei suoi sentimenti, ed infine la spiritualizzazione dell'amore per Laura."}
{"id": "778533", "revid": "110157", "url": "https://it.wikipedia.org/wiki?curid=778533", "title": "Museo di storia naturale Giacomo Doria", "text": "Il Museo civico di storia naturale di Genova \u00e8 un importante museo cittadino. Ha sede in via Brigata Liguria.\n\u00c8 intitolato a Giacomo Doria, che ne fu il fondatore e il direttore per oltre quaranta anni.\nDal 1922 nel Museo ha la sua sede la Societ\u00e0 entomologica italiana, mentre la biblioteca della Societ\u00e0 ha sede in corso Torino.\nStoria.\nIl Museo Doria nasce da un'idea e sotto gli auspici, specialmente finanziari, del fondatore. Il 24 aprile 1867 il Comune ne approv\u00f2 l'istituzione con sede nella Villetta Dinegro, ma gi\u00e0 all'inizio del Novecento il continuo arrivo di nuovi reperti e collezioni, soprattutto zoologiche, costrinse il museo ad edificare una nuova e pi\u00f9 ampia struttura.\nL'inaugurazione della nuova ed attuale sede, costruita su un progetto dell'architetto Clodoveo Cordoni, avvenne il 17 ottobre 1912, ma il fondatore Giacomo Doria, gravemente malato, non pot\u00e9 partecipare. Mor\u00ec poco tempo dopo lasciando il titolo di direttore a Raffaello Gestro.\nIl Museo fu creato in una zona della citt\u00e0 fuori dalle mura e a quel tempo praticamente disabitata. L'idea originale era infatti di avere a disposizione ulteriore spazio per l'ampliamento dell'edificio (punto di riferimento era il Museo nazionale di Parigi), cosa che risult\u00f2 poi impossibile per la massiccia urbanizzazione della zona.\nCollezioni.\nAlla fine del XIX secolo il Museo finanzi\u00f2, sotto gli auspici della Societ\u00e0 Geografica Italiana, una serie di viaggi in terre allora inesplorate dal punto di vista naturalistico.\nCominciarono cos\u00ec i viaggi del capitano Luigi Maria d'Albertis, di Leonardo Fea, Arturo Issel, Orazio Antinori, Odoardo Beccari e Lamberto Loria nell'arcipelago Mentaway (Sumatra), nella Birmania e nella Nuova Guinea.\nQuesti avventurosi e coraggiosi naturalisti riportarono in Italia milioni di esemplari di animali e vegetali, conservati nell'alcol, di cui moltissimi nuovi per la Scienza ed altrettanti ancora da studiare ai giorni nostri.\nIl Museo si impose cos\u00ec come il pi\u00f9 importante d'Italia per gli invertebrati, tanto da diventare Museo nazionale per gli insetti. Tutte le raccolte entomologiche fatte da spedizioni scientifiche e militari italiane, tra cui quelle coloniali in Libia, Somalia, Abissinia e Cirenaica, vengono inviate qui.\nDopo la seconda guerra mondiale, il Museo cesser\u00e0 di essere museo nazionale, pur conservando ancora ai nostri tempi la pi\u00f9 grande collezione entomologica d'Italia. Il numero stimato di esemplari supera infatti i 3 milioni, ma si tratta di una stima per difetto.\nContemporaneamente il Museo acquisisce una grandissima raccolta di libri specialistici e riviste sugli animali, specialmente sugli insetti, tanto da diventare la principale biblioteca italiana sull'argomento. Tuttavia i bombardamenti inglesi della seconda guerra mondiale, oltre a danneggiare la citt\u00e0 e la sua cattedrale, incendieranno anche parte della biblioteca, facendogli perdere il primato a favore di quella del Museo civico di Milano.\nAll'interno del museo \u00e8 esposto, tra l'altro, lo scheletro, della lunghezza di circa 20 metri, di una balenottera morta nel 1878, spiaggiata davanti al comune spezzino di Monterosso al Mare.\nDirettore della struttura museale \u00e8 dal 2012 Giuliano Doria."}
{"id": "778536", "revid": "110157", "url": "https://it.wikipedia.org/wiki?curid=778536", "title": "Barcon (Sarcedo)", "text": "Barcon \u00e8 il nome con cui viene chiamata la localit\u00e0 posta nella zona nord-ovest del territorio di Sarcedo, in provincia di Vicenza, confinante con il comune di Thiene. \nToponimo.\nBarcon significa barchessa, deposito, ricovero di animali, fieno e attrezzi.\nStoria.\nNel comune di Sarcedo con questo termine si indica un complesso di edifici della Villa Franzan, edificati nel Novecento e adattati ad ospitare il Seminario della Diocesi di Padova. \nQuesta contrada ha origini molto antiche: la prima attestazione del termine \u201cBarcon\u201d che emerge dai documenti, si ricava dal Balanzon (estimo delle case e dei terreni) degli anni 1541-1544, nel quale il nobiluomo Rizzardo Alidosio di Vicenza risulta possedere, oltre a numerose altre propriet\u00e0, anche \u00abcampi 75 in contr\u00e0 del Barchon con una teza susso presso la via comuna\u00bb. \nDobbiamo poi aggiungere un'altra data, che si ricava dall'iscrizione presente nel capitello posto all'angolo di nord-ovest del recinto di mura del Barcon, la quale recita: APPARIZIONE DELLA / B. V. M. / DI Caravaggio / XXVI MAG. MCDXXXII / ALLA PIA GIANNETTA; anche se non c'\u00e8 traccia in altri documenti di questo avvenimento del 1432, che aggiunge alla localit\u00e0 un'aura di sacralit\u00e0, la data anticiperebbe di ben un secolo la prima datazione di tali luoghi.\nLa villa Franzan.\nProprio la sua antica origine ha fatto s\u00ec che il termine \u201cBarcon\u201d oltre alla contrada del paese, andasse ad indicare anche la grandiosa struttura architettonica l\u00ec edificata dai Franzani intorno al 1665, con il recinto di campi annesso.\nLa data riportata nella lapide del capitello di inizio di via Barcon non si riferisce affatto al Barcon o alla Villa Franzan ma semplicemente indica la data dell'apparizione della Madonna alla giovane Giannetta avvenuta a Caravaggio, Madonna che \u00e8 raffigurata dalla statua del capitello. L'indicazione fornita \u00e8 quindi da correggere."}
{"id": "778538", "revid": "486946", "url": "https://it.wikipedia.org/wiki?curid=778538", "title": "Triopiqueur", "text": ""}
{"id": "778539", "revid": "486946", "url": "https://it.wikipedia.org/wiki?curid=778539", "title": "Taupiqueur", "text": ""}
{"id": "778540", "revid": "22475", "url": "https://it.wikipedia.org/wiki?curid=778540", "title": "Miaouss", "text": ""}
{"id": "778541", "revid": "1543377", "url": "https://it.wikipedia.org/wiki?curid=778541", "title": "Distretto di Grey", "text": " \nIl distretto di Grey \u00e8 un'autorit\u00e0 territoriale della Nuova Zelanda che si trova entro i confini della regione di West Coast, nell'Isola del Sud. La sede del Consiglio distrettuale si trova nella citt\u00e0 di Greymouth.\nI centri principali del Distretto sono Greymouth (3.600 abitanti), Cobden (1.700), Runanga (1.200) e Blackball (330). L'8% circa della popolazione \u00e8 di etnia M\u0101ori."}
{"id": "778550", "revid": "834", "url": "https://it.wikipedia.org/wiki?curid=778550", "title": "Hen", "text": ""}
{"id": "778551", "revid": "73843", "url": "https://it.wikipedia.org/wiki?curid=778551", "title": "Teodoro I di Napoli", "text": "Biografia.\nSuccesse a Giovanni I, l'artefice della riconquista di Cuma, dimostrandosi subito un duca estremamente religioso tanto che giunse alla fondazione della diaconia dei Santi Giovanni e Paolo, poi inglobata nella vecchia Universit\u00e0.\nResse il Ducato durante il periodo in cui scoppi\u00f2 la cosiddetta guerra iconoclasta, scatenata dall'imperatore Leone III Isaurico con l'emanazione di un editto che imponeva la distruzione delle immagini sacre e, come scrisse lo storico Gino Doria nel suo \"Storia di una capitale\", Teodoro \u00abdovette trovarsi assai imbarazzato tra le proprie convinzioni in materia di fede e l'obbedienza dovuta all'imperatore\u00bb.\nNel 726, giunse a Napoli il nuovo esarca Eutichio, inviato da Bisanzio a Roma per intavolare trattative con il papa ed i \"nobiliores\" napoletani lo accompagnarono come scorta, assumendo per la prima volta un ruolo politico di rilievo.\nSotto il ducato di Teodoro aument\u00f2 considerevolmente la distanza tra Napoli e Bisanzio, avendo assunto ormai la citt\u00e0 una posizione sempre pi\u00f9 aperta di appoggio al papa.\nIl successore di Teodoro fu Giorgio."}
{"id": "778553", "revid": "1543377", "url": "https://it.wikipedia.org/wiki?curid=778553", "title": "Rita Bottiglieri", "text": "Dopo pi\u00f9 di 30 anni dal suo ritiro \u00e8 ancora nella top ten delle migliori prestazioni italiane di cinque specialit\u00e0.\nBiografia.\nRita Bottiglieri, battezzata dalla stampa '\"l'atleta ovunque\"', fu un'atleta eclettica: nel 1976, su 9 graduatorie stagionali italiane di specialit\u00e0, si trovava al primo posto in 5. Nel 1975 vinse due medaglie ai Giochi del Mediterraneo: oro nei 100\u00a0m ed argento nei 400\u00a0m. Nel 1977 vinse due medaglie di bronzo ai Campionati europei indoor sui 60\u00a0m piani e ostacoli.\nSui 100 metri ebbe un personale di 11\"46, sui 200 di 23\"15, sui 400 di 52\"24, sui 100 hs di 13\"95, nel salto in lungo di 6,44 m, nei 400 hs fece come miglior prestazione 56\"76, mentre nel pentathlon il punteggio migliore della Bottiglieri fu di 4.222 punti. Il talento della Bottiglieri fece s\u00ec che quando veniva chiamata in nazionale essa doveva farsi trovare pronta per coprire il maggior numero di gare possibili, data la carenza del periodo di atlete valide. Dopo il 1977 la Bottiglieri orient\u00f2 comunque la propria carriera verso i 400 ostacoli, gara da poco istituita dalla IAAF, cercando di centrare il record mondiale nella disciplina. Nel 1978 vinse l'argento agli Europei indoor di Milano nei 400\u00a0m.\nHa stabilito moltissimi record italiani. Nei 100\u00a0m nel 1977 corre in 11\"54 (prec. 11\"61 Cecilia Molinari) e, sempre nello stesso anno, in 11\"46. Nei 200\u00a0m stabilisce il record italiano nel 1976 in 23\"53, migliorato tre volte nel 1977 in 23\"42, 23\"38 e 23\"15. Nei 400\u00a0m migliora il record italiano per ben tre volte nel 1976 in 52\"58, 52\"4 e 52\"51, dopodich\u00e9 migliora la performance nel 1977 in 52\"24.\nNei 100 hs migliora il record italiano nel 1974, fermando il tempo in 13\"95 e 13\"7 e nel 1975 con 13\"6. Nei 400 hs stabilisce il record italiano nel 1976 con 58\"10, 1977, correndo in 57\"35, tempo migliorato due volte nel 1980 in 57\"13 e 56\"76. Nel pentathlon migliora il primato italiano nel 1974 con 4.124 punti, migliorandolo due volte nel 1976 con 4.287 punti e 4.222 punti. Primati italiani anche nell'atletica indoor con 7\"34 nei 60\u00a0m (1977), 53\"18 nei 400\u00a0m (1978) e 8\"37 nei 60 hs (1977).\nVince i campionati italiani nei 100\u00a0m nel 1975 (11\"50), nel 1976 (11\"5) e nel 1977 (11\"66); nei 200\u00a0m nel 1975 (23\"6), nel 1976 (23\"5) e nel 1977 (23\"62). In Coppa Europa, la Bottiglieri, nel 1977, si classifica seconda sia nei 100\u00a0m con 11\"69, sia nei 200\u00a0m con 23\"80, sia nei 400\u00a0m con 52\"85 nelle semifinali di Bucarest, mentre vince i 100\u00a0m con 11\"66 e i 200\u00a0m con 23\"15 nella finale di Trinec. Un terribile infortunio durante un allenamento compromette per sempre la sua carriera.\nAttualmente \u00e8 funzionaria del Comitato olimpico Italiano e svolge la propria attivit\u00e0 presso l'Istituto di medicina e della scienza dello Sport.\nAltre competizioni internazionali.\n1977"}
{"id": "778554", "revid": "1632387", "url": "https://it.wikipedia.org/wiki?curid=778554", "title": "Tonight's Decision", "text": "Tonight's Decision \u00e8 il quarto album in studio del gruppo musicale svedese Katatonia, pubblicato il 31 agosto 1999 dalla Peaceville Records."}
{"id": "778555", "revid": "1318658", "url": "https://it.wikipedia.org/wiki?curid=778555", "title": "Caveir\u00e3o", "text": "Il Caveir\u00e3o \u00e8 un veicolo utilizzato dal BOPE, \"Batalh\u00e3o de Opera\u00e7\u00f5es Policiais Especiais\", della Polizia Militare dello Stato di Rio de Janeiro per le operazioni di polizia nelle favela di Rio de Janeiro.\nUfficialmente, il nome di questo veicolo \u00e8 Pacificador (tradotto letteralmente \"Pacificatore\"), ci\u00f2 \u00e8 dovuto al fatto, stando a quanto dice la forza di polizia, che il suo uso \u00e8 diretto a pacificare le localit\u00e0 nelle quali \u00e8 forte il tasso di criminalit\u00e0.\n\u00c8 legato a numerosi episodi di violenza esercitata contro civili nelle favelas ad opera delle forze di polizia pertanto il suo uso \u00e8 motivo di forte controversia all'interno della societ\u00e0.\nIl \"caveir\u00e3o\", un furgone nero con il simbolo del teschio e la spada, \u00e8 diventato cos\u00ec il terrore di tutti i bambini delle favelas carioca, tanto da prendere il posto del \"Bicho Pap\u00e3o\" (l'equivalente dell\"'uomo nero\" italiano o del \"boogeyman\" inglese) delle favole. \nL'arrivo del \"caveir\u00e3o\" \u00e8 preceduta da un messaggio trasmesso dagli altoparlanti del veicolo del tipo: \"bambini, via dalla strada, sta per avvenire una sparatoria!\".\nDal 2010, in Brasile, la polizia di Rio de Janeiro sta vagliando diverse proposte per sostituirlo con un nuovo veicolo (denominato \"Caveirinhas\"), di dimensioni pi\u00f9 ridotte e compatte, in grado di svolgere le stesse funzioni ma che abbia una maggiore agilit\u00e0 e maneggevolezza d'azione."}
{"id": "778556", "revid": "2220940", "url": "https://it.wikipedia.org/wiki?curid=778556", "title": "Francesco Bracciolini", "text": "Biografia.\nFrancesco Bracciolini nacque a Pistoia il 26 novembre 1566 da una famiglia nobile. Per volere del padre, attese a studi giuridici.\nAndato a Firenze (1586), fu ascritto all'Accademia Fiorentina insieme a Jacopo Mazzoni e Francesco Patrizi, dedicandosi agli studi poetici. A Firenze strinse amicizia con Maffeo Barberini, il futuro Urbano VIII, che doveva pi\u00f9 tardi essere il suo pi\u00f9 valido protettore; e nelle dotte adunanze dell'Accademia, come in quelle che si tenevano in casa di Giambattista Strozzi, lesse sonetti, canzoni, stanze rusticali, una favola pastorale, dandone pi\u00f9 tardi a luce alcuni saggi (\"L'amoroso sdegno\", \"favola pastorale\", \"con l'aggiunta di alcune rime\", Milano 1597).\nVerso il 1590, volendo tentar la fortuna, and\u00f2 a Roma, e poco dopo a Napoli, al servizio dei principi di Sulmona; quindi a Genova, dove conobbe il Chiabrera, di nuovo a Roma, infine a Milano, al seguito del cardinale Federico Borromeo, creato (1595) arcivescovo di quella citt\u00e0. Rimase a Milano sei anni, dopo i quali torn\u00f2 a Roma, dove entr\u00f2 in qualit\u00e0 di segretario al servizio di Maffeo Barberini, che, conoscendo gi\u00e0 le doti poetiche del Bracciolini, lo spron\u00f2 a portare a termine quel poema sul riacquisto della Croce dalle mani dei Persiani per opera di Eraclio, al quale lavorava da tempo, e del quale era viva l'attesa. Nella \"Croce racquistata\" \u00e8 presente anche l'intento encomiastico di glorificare la famiglia Medici, presentando l'eroina Erinta, figlia di Eraclio, come l'antenata della dinastia, che pu\u00f2 cos\u00ec far risalire la sua genealogia alla famiglia imperiale.\nNel 1601 segu\u00ec il suo padrone, andato nunzio in Francia, dove nel 1605 pubblic\u00f2 i primi quindici libri \"Della Croce racquistata\", \"poema heroico\"; ma non appena terminata la stampa, abbandon\u00f2 il Barberini e torn\u00f2 in Italia, temendo che, con la morte di Clemente VIII, la stella di lui fosse tramontata, mentre l'anno dopo il Barberini fu creato cardinale. E di questa sua decisione ebbero a malignare i contemporanei, specialmente il Tassoni, che lo derise in un'ottava assai nota.\nRidottosi a Pistoia a vita privata, vi rimase lunghi anni, fino a quando cio\u00e8, eletto papa il Barberini, corse a raggiungerlo. Nel periodo degli ozi pistoiesi attese con fervore agli studi poetici: port\u00f2 a compimento la \"Croce racquistata\", da lui data a luce in trentacinque libri a Venezia nel 1611; scrisse tragedie (\"Evandro\", Firenze 1612; \"Arpalice\", ivi 1613; \"Pentesilea\", ivi 1617), e altri drammi, recentemente pubblicati, e specialmente un poema eroicomico (\"Dello scherno degli Dei\", Firenze 1618), per cui sorse in quegli anni e si protrasse anche in seguito viva polemica per stabilire se a lui o al Tassoni spettasse il vanto di aver dato per il primo alla letteratura italiana tale nuovo genere. Questione tuttavia vana, in quanto, come nota il Barbi, l'eroicomico braccioliniano non era un genere nuovo, ma derivava naturalmente dal poemetto giocoso del Cinquecento, dal quale differisce per estensione, non per natura. Quanto alla scelta dell'argomento, pur ricordando l'influenza certamente esercitata dal concilio degli Dei della \"Secchia\", la messa in burla della letteratura mitologia \u00e8 parte della crescente reazione al crescente diffusione del mito classico nelle arti, di l\u00ec a poco culminata con la pubblicazione dell'Adone marinano.\nA Roma fu bene accolto da Urbano VIII, che gli concesse onori e privilegi, fra cui quello di \"metter nell'arme de' Bracciolini quella del pontefice, consistente in tre api, e di chiamarsi Bracciolini dell'Api\"; e lo assegn\u00f2 al servizio del cardinale Antonio Barberini, che il Bracciolini accompagn\u00f2 a Senigallia, quando v'and\u00f2 come vescovo (1627). Come tributo di gratitudine, il Bracciolini pubblic\u00f2 nel 1628 il poema: \"L'Elettione di Urbano Papa VIII\", che gli diede modo di tornare alla corte pontificia; e a Roma scrisse altri drammi (\"Monserrato\", 1629; \"Ero e Leandro\", 1630) e poemi (\"La Roccella espugnata\", 1630; \"La Bulgheria convertita\", 1637), oltre a liriche, prose, ecc.\nSpentosi nel 1644 il suo protettore, torn\u00f2 nella sua citt\u00e0 natale, dove mor\u00ec il 31 agosto 1645."}
{"id": "778557", "revid": "2065965", "url": "https://it.wikipedia.org/wiki?curid=778557", "title": "Giovanni Maria Artusi", "text": "Biografia.\nArtusi fu uno dei maggiori reazionari nella storia della musica, condannando in maniera feroce il nuovo stile che si andava delineando all'inizio del XVII secolo e che poi diverr\u00e0 il barocco. Egli fu anche studente e seminarista nella Congregazione San Salvatore di Bologna e rimase devoto per tutta la vita al suo insegnante Gioseffo Zarlino (il principale teorico musicale del XVI secolo). Quando Vincenzo Galilei attacc\u00f2 Zarlino nel \"Dialogo\" del 1581, lo fece provocando Artusi a difendere il suo insegnante e lo stile da lui seguito.\nIl pi\u00f9 importante episodio della carriera di Artusi, ed uno dei pi\u00f9 famosi episodi nella storia della critica musicale, accaddero nel 1600 e nel 1603, quando egli attacc\u00f2 le \"crudezze\" e le \"licenze\" contenute nei lavori di un musicista che inizialmente rifiut\u00f2 di nominare (si trattava di Claudio Monteverdi). Monteverdi replic\u00f2 nell'introduzione al suo quinto libro di madrigali del 1605, con la sua discussione sulla divisione della pratica musicale in due correnti, che egli defin\u00ec \"prima pratica\" e \"seconda pratica\". La \"prima pratica\" era il precedente ideale polifonico del XVI secolo, ovvero lo stile di Palestrina, fatto di fluenti contrappunti, dissonanze e parit\u00e0 di voci, mentre la \"seconda pratica\" era il nuovo stile di monodia e recitativi accompagnati che enfatizzavano le voci di soprano e di basso. \nIl maggior contributo di Artusi alla letteratura della teoria musicale fu il suo libro sulle \"dissonanze nel contrappunto\". Egli riconobbe che vi erano pi\u00f9 dissonanze che consonanze in un pezzo scritto secondo la tecnica del contrappunto, e tent\u00f2 di enumerare le ragioni dell'uso di tali dissonanze che venivano messe per sottolineare concetti come \"dolore\", \"dispiacere\", \"desiderio\" e \"terrore\". Ironicamente, l'uso di Monteverdi nella \"seconda pratica\", era formalmente aderente a quanto teorizzato nel libro; la differenza fra le musiche di Monteverdi e le teorie di Artusi era nell'importanza delle diverse voci e sugli esatti intervalli da usare nella formazione della linea melodica.\nLe composizioni di Artusi furono poche e tutte in stile conservatore: un libro di canzonette a quattro voci, pubblicato a Venezia nel 1598 ed un \"Cantate Domino\" ad otto voci del 1599."}
{"id": "778558", "revid": "22475", "url": "https://it.wikipedia.org/wiki?curid=778558", "title": "Psykokwak", "text": ""}
{"id": "778559", "revid": "486946", "url": "https://it.wikipedia.org/wiki?curid=778559", "title": "Akwakwak", "text": ""}
{"id": "778560", "revid": "486946", "url": "https://it.wikipedia.org/wiki?curid=778560", "title": "Ferosinge", "text": ""}
{"id": "778561", "revid": "486946", "url": "https://it.wikipedia.org/wiki?curid=778561", "title": "Colossinge", "text": ""}
{"id": "778563", "revid": "486946", "url": "https://it.wikipedia.org/wiki?curid=778563", "title": "Caninos", "text": ""}
{"id": "778565", "revid": "486946", "url": "https://it.wikipedia.org/wiki?curid=778565", "title": "Arcanin", "text": ""}
{"id": "778566", "revid": "486946", "url": "https://it.wikipedia.org/wiki?curid=778566", "title": "Ptitart", "text": ""}
{"id": "778568", "revid": "486946", "url": "https://it.wikipedia.org/wiki?curid=778568", "title": "Tartard", "text": ""}
{"id": "778569", "revid": "767487", "url": "https://it.wikipedia.org/wiki?curid=778569", "title": "Tetarte", "text": "Tetarte (\u03c4\u03b5\u03c4\u03b1\u03c1\u03c4\u03b7) \u00e8 il nome con cui viene designata una moneta greca, pari ad 1/4 di statere. Il peso varia secondo il piede monetario utilizzato.\nUna moneta con questo nome fu coniata verso il 365 a.C. in Licia, con un peso di ca. 2,5 grammi. Reca al dritto una testa di leone ed al rovescio un triscele.\nEtimologia.\n\"Tetarte\" viene dal greco \"tetartos\" (\u03c4\u03b5\u03c4\u03b1\u03c1\u03c4\u03bf\u03c2), cio\u00e8 un quarto."}
{"id": "778570", "revid": "486946", "url": "https://it.wikipedia.org/wiki?curid=778570", "title": "Machoc", "text": ""}
{"id": "778571", "revid": "486946", "url": "https://it.wikipedia.org/wiki?curid=778571", "title": "Machopeur", "text": ""}
{"id": "778572", "revid": "486946", "url": "https://it.wikipedia.org/wiki?curid=778572", "title": "Mackogneur", "text": ""}
{"id": "778573", "revid": "486946", "url": "https://it.wikipedia.org/wiki?curid=778573", "title": "Chetiflor", "text": ""}
{"id": "778574", "revid": "486946", "url": "https://it.wikipedia.org/wiki?curid=778574", "title": "Boustiflor", "text": ""}
{"id": "778575", "revid": "486946", "url": "https://it.wikipedia.org/wiki?curid=778575", "title": "Empiflor", "text": ""}
{"id": "778577", "revid": "50026", "url": "https://it.wikipedia.org/wiki?curid=778577", "title": "Agrionemys hermanni", "text": ""}
{"id": "778584", "revid": "223320", "url": "https://it.wikipedia.org/wiki?curid=778584", "title": "Elenco di conti di Tolosa", "text": ""}
{"id": "778585", "revid": "50026", "url": "https://it.wikipedia.org/wiki?curid=778585", "title": "Chersus marginata", "text": ""}
{"id": "778587", "revid": "287204", "url": "https://it.wikipedia.org/wiki?curid=778587", "title": "Trinley Thaye Dorje", "text": "La sua nomina a 17\u00b0 Karmapa, avvenuta nel marzo del 1994, ha ingrandito un'annosa controversia, visto che un anno prima era stato nominato a tale ufficio un altro Lama, Ogyen Trinley Dorje.\nBiografia.\nTrinley Thaye Dorje \u00e8 figlio di Mipham Rinpoche, la reincarnazione di un importante Lama della scuola Nyingmapa, e di Dechen Wangmo, appartenente ad una nobile famiglia che, secondo un'antica tradizione orale, discende dal leggendario re Gesar di Ling. Prima della nascita di Trinley Thaye Dorje, la madre sogn\u00f2 che delle ragazze (dakini) si avvicinarono a lei e la pi\u00f9 bella le offr\u00ec gli Otto Simboli di Buon Auspicio dicendole: \"Tu sarai la madre di un Buddha\". All'et\u00e0 di sei mesi, il bambino inizi\u00f2 a dire alle persone che lo circondavano di essere la reincarnazione del Karmapa.\nNel 1988 il 14\u00b0 Shamar Rinpoche, capo del lignaggio Shamarpa, il secondo pi\u00f9 importante tra quelli dei Kagyupa dopo quello dei Karmapa, si rec\u00f2 in incognito a Lhasa per capire se Thaye Dorje, che gli era apparso in sogno, fosse la reincarnazione del Karmapa. All'inizio del 1994 Thaye Dorje e la sua famiglia fuggirono dal Tibet diretti in Nepal e quindi in India, dove Shamar Rinpoche lo riconobbe ufficialmente come il 17\u00b0 Gyalwa Karmapa al Karmapa International Buddhist Institute di Nuova Delhi in India il 17 marzo dello stesso anno.\nEducazione orientale ed occidentale.\nIn seguito, il Karmapa inizi\u00f2 un periodo di intenso addestramento monastico, durante il quale ricevette gli insegnamenti di alcuni tra i pi\u00f9 rinomati accademici buddhisti tibetani ed indiani, tra cui il 14\u00b0 Shamar Rinpoche, il Professor Sempa Dorje e Khenpo Ch\u00f6drak Tenphel. Thaye Dorje fu insignito del titolo di Vidhyadhara (Detentore della Conoscenza) dal 14\u00b0 Shamarpa nel dicembre del 2003 al Karmapa International Buddhist Institute.\nIn concomitanza con l'addestramento tradizionale buddhista, Karmapa Thaye Dorje ha ricevuto un'educazione occidentale e moderna da docenti inglesi ed australiani ed un'intensa introduzione alla filosofia occidentale dal Professor Harrison Pemberton della statunitense Washington and Lee University.\nIl Karmapa vive a Kalimpong, nello stato del Bengala in India, dove approfondisce l'educazione tradizionale richiesta al detentore del titolo di Karmapa. Il 17 maggio 2006 Thaye Dorje \u00e8 stato ufficialmente nominato erede legale ed amministrativo di Rangjung Rigpe Dorje, il 16\u00b0 Karmapa, e pu\u00f2 quindi disporre del monastero di Rumtek nel Sikkim, ma data la controversia insorta con la nomina di un altro Karmapa e non ancora risolta, il suo quartier generale rimane a Kalimpong.\nMatrimonio e primo figlio.\nCome comunicato sul suo sito internet, il 17\u00b0 Karmapa Trinley Thaye Dorje si \u00e8 sposato a Delhi il 25 Marzo 2017 con una sua amica di infanzia, Sangyumla Rinchen Yangzom. Pur mantenendo a pieno titolo il ruolo di capo della scuola Karma Kagyu, il 17\u00b0 Karmapa ha delegato la condotta delle ordinazioni monastiche ad uno dei pi\u00f9 importanti Lama del lignaggio, il 4\u00b0 Jamgon Kongtrul Rinpoche, Karma Mingyur Dragpa Senge. La coppia ha comunicato la nascita del loro primo figlio, Thugsey, avvenuta l'11 Agosto 2018 in Francia. Thrinley Thaye Dorje ha cos\u00ec deciso di seguire l'esempio di due dei suoi predecessori, entrambe divenuti genitori: il 10\u00b0 Karmapa Ch\u00f6ying Dorje ed il 15\u00b0 Karmapa Khakyab Dorje. Quest'ultimo aveva avuto tre figli, due dei quali riconosciuti in seguito come il 2\u00b0 Jamgon Kongtrul Rinpoche ed il 12\u00b0 Shamarpa, Tugsay Jamyang Rinpoche.\nLa controversia del XVII Karmapa.\nLa successione al titolo di Karmapa \u00e8 tuttora soggetta ad una controversia."}
{"id": "778597", "revid": "729019", "url": "https://it.wikipedia.org/wiki?curid=778597", "title": "The Platinum Collection (Angelo Branduardi)", "text": "The Platinum Collection \u00e8 una raccolta celebrativa per i 30 anni di carriera di Angelo Branduardi, tutti i brani sono stati selezionanti dallo stesso artista che scrive anche una interessante presentazione alla raccolta stessa.\n\"Platinum collection\" contiene, inoltre alcuni inediti: \"Il viaggiatore (remake 2005)\", \"Confessioni di un malandrino\" (con orchestra e clavicembalo suonato da Maurizio Fabrizio) e \"Francesco\", un brano dedicato a San Francesco D'Assisi a cui Branduardi ha dedicato un album intero nel 2000; queste ultime due canzoni sono registrazioni del 1973, facenti parte del primo album registrato per la RCA Italiana (e mai pubblicato), antecedente a Angelo Branduardi."}
{"id": "778599", "revid": "767487", "url": "https://it.wikipedia.org/wiki?curid=778599", "title": "Combichrist", "text": "I Combichrist sono un gruppo musicale Aggrotech norvegese, capitanato da Andy La Plegua (cantante anche degli Icon of Coil)."}
{"id": "778601", "revid": "287204", "url": "https://it.wikipedia.org/wiki?curid=778601", "title": "Regaliano", "text": "Biografia.\nLa fonte principale per la vita di Regaliano \u00e8 la poco affidabile \"Historia Augusta\", che lo elenca fra i Trenta Tiranni. Altre fonti sono Eutropio, che lo chiama \"Trebelliano\", ed Aurelio Vittore nell'\"Epitome\", dove lo chiama \"Regillianus\".\nSecondo la \"Historia\", Regaliano sarebbe disceso dalla famiglia del re dei Daci Decebalo; pi\u00f9 sicura \u00e8 la sua appartenenza all'ordine senatoriale, dato che sua (probabile) moglie Sulpicia Dryantilla era di alto lignaggio. Potrebbe essere identificato con quel \"Regilianus\" che milit\u00f2 nella \"legio II Adiutrix\", posta a guardia del \"limes pannonicus\" della Pannonia inferiore. La sua carriera potrebbe essere progredita di grado soprattutto sotto Valeriano, come avvenne per altri suoi colleghi, come Claudio il Gotico, Ingenuo, Postumo, Macriano ed Aureolo.\nIl futuro imperatore Claudio il Gotico lo ringrazi\u00f2, quando Regaliano era a capo dell'Illirico, per la riconquista di quella regione. In questa circostanza Regaliano potrebbe aver respinto orde di barbari presso Scupi, dove ottenne una brillante vittoria; questi eventi sarebbero avvenuti attorno al 258-259.\nDopo la sconfitta e cattura di Valeriano da parte dei Sasanidi, vi furono ondate di invasioni nei territori dell'Europa settentrionale; in reazione ad esse, le popolazioni affette da queste invasioni si scelsero dei capi che non fossero lontani come Gallieno, figlio e successore di Valeriano: questo diede origine a diverse rivolte, come quella di Ingenuo, sconfitto da Gallieno nel 260. La \"Historia\" riferisce che la rivolta di Regaliano fu una continuazione di quella di Ingenuo; che fu eletto perch\u00e9 il suo nome implicava una dignit\u00e0 regale. \n\u00c8 noto che condusse numerose operazioni militari contro i Sarmati (quando era governatore di una delle due Mesie), ma alla fine su istigazione dei Roxolani, grazie anche al consenso dei suoi soldati e dei provinciali che temevano le reazioni di Gallieno, fu ucciso da un complotto dei propri uomini.\nGli storici moderni ritengono che la situazione fosse pi\u00f9 complessa di quanto descritto dalla \"Historia\". L'evidenza numismatica suggerisce che la rivolta fosse centrata nella citt\u00e0 di \"Carnuntum\" sull'alto corso del Danubio, e che fosse di breve durata ed estensione, includendo Vindobona. Secondo quanto ci racconta la \"Historia Augusta\" venne eletto dalle truppe di Mesia. La sua elezione venne forse fatta per colmare un vuoto causato dall'allontanamento di Gallieno, occupato a respingere gli Alemanni dall'Italia. Tent\u00f2 di rafforzare la propria posizione iniziando una dinastia, ed elev\u00f2 la moglie Sulpicia Dryantilla al rango di \"augusta\", coniando delle monete in suo nome. Le monete di Regaliano e di sua moglie furono coniate sopra monete di imperatori precedenti del III secolo. La rivolta di Regaliano termin\u00f2 in modo oscuro: forse il racconto della \"Historia\" \u00e8 veritiero su questo argomento.\nLa morte di Regaliano lasci\u00f2 parte delle province danubiane(sembra una delle due Mesie) senza protezione, in quanto Gallieno era lontano. Quando l'anno successivo giunse notizia della rivolta dei Macriani, queste province la sostennero, nella speranza di porre fine alle devastazioni delle trib\u00f9 di oltre confine."}
{"id": "778602", "revid": "110157", "url": "https://it.wikipedia.org/wiki?curid=778602", "title": "Kathrin Wilhelm", "text": "Biografia.\nOriginaria di S\u00f6lden e attiva in gare FIS dal novembre del 1996, la Wilhelm esord\u00ec in Coppa Europa il 16 dicembre 1998 a Meg\u00e8ve in supergigante (7\u00aa) e ai Mondiali juniores di Qu\u00e9bec 2000 vinse la medaglia d'oro nella medesima specialit\u00e0; sempre in supergigante debutt\u00f2 in Coppa del Mondo, il 16 marzo successivo a Bormio (20\u00aa), e vinse nuovamente la medaglia d'oro nella rassegna iridata giovanile di Verbier 2001.\nPur non avendo mai conquistato un podio in una gara di Coppa del Mondo, Kathrin Wilhelm si distinse nel circuito della Coppa Europa come una delle migliori specialiste del supergigante a livello continentale: nel 2002 e nel 2006 si classific\u00f2 2\u00aa nella classifica generale e nel 2004 vinse quella di supergigante. In tale specialit\u00e0 conquist\u00f2, sempre nel circuito continentale, il primo podio, l'11 gennaio 2002 a Tignes (3\u00aa), tutte le sue cinque vittorie (la prima il 16 marzo 2002 a La Clusaz, l'ultima l'8 marzo 2004 in Sierra Nevada), e l'ultimo podio, il 24 gennaio 2006 a Meg\u00e8ve (3\u00aa).\nAnche in Coppa del Mondo ottenne il suo miglior piazzamento in supergigante, il 3 dicembre 2006 a Lake Louise (4\u00aa); si ritir\u00f2 al termine della stagione 2007-2008 e la sua ultima gara fu la discesa libera di Coppa del Mondo disputata l'8 marzo a Crans-Montana, chiusa dalla Wilhelm al 35\u00ba posto. In carriera non prese parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "778605", "revid": "36426", "url": "https://it.wikipedia.org/wiki?curid=778605", "title": "Africa (Petrarca)", "text": "Africa \u00e8 un poema epico in esametri latini composto da Francesco Petrarca.\nDedicato al re di Napoli Roberto d'Angi\u00f2, \u00e8 composto da nove libri, ma proprio per questo forse incompleto perch\u00e9 all'epoca si riteneva che un'opera di grande prestigio dovesse essere composta da 12 o 24 libri; inoltre l'opera presenta lacune al IV e al IX libro.\n\u00c8 la pi\u00f9 importante opera latina di Petrarca, per la quale egli fu incoronato poeta in Campidoglio. Il poeta Petrarca la considerava il suo capolavoro assoluto (ben pi\u00f9 valido del \"Canzoniere\" secondo i contemporanei), infatti gli valse grande fama in tutta Europa sebbene ne fosse stata divulgata solo una minima parte.\nStoria e descrizione.\nL'argomento \u00e8 la Seconda guerra punica, in particolare la biografia di Scipione l'Africano, che sconfigge Annibale invadendo l'Africa in risposta alla sua invasione dell'Italia. La narrazione si concentra in quello che fu uno dei momenti pi\u00f9 epici della storia repubblicana di Roma, dalla partenza di Scipione per l'Africa alla vittoria di Zama.\nLa stesura del poema si verific\u00f2 in due fasi: una prima scritta a Valchiusa dopo la prima visita di Petrarca a Roma (1337); una parte del poema fu scritta, durante i suoi viaggi, a Selvapiana, nei pressi di Canossa, ospite di Azzo da Correggio, signore del luogo. La bozza del poema fu invece completata nel 1343 e da allora revisionata e migliorata quasi fino alla morte del poeta, che durante la sua vita non lo volle rendere mai pubblico, forse perch\u00e9 lo giudicava ancora troppo imperfetto, e che venne pubblicato solo un trentennio dopo la sua morte, nel 1397: solo i 34 versi sulla morte di Magone, fratello di Annibale, vennero divulgati dal poeta.\nQuest'opera ha un particolare valore storico perch\u00e9 contiene le idee del poeta sulla storia romana e sullo stato contemporaneo dell'Italia. Il valore poetico ed estetico generale viene invece oggi definito come scarso, per via dell'ossequiosa lezione del testo di Livio che il Petrarca segu\u00ec pedissequamente creando una sorta di \"storia versificata\", talvolta arida e fredda.\nI due episodi pi\u00f9 notevoli restano comunque la morte di Magone, narrata in maniera elegiaca con toccanti accenni alla vanit\u00e0 delle cose, e la tragica storia d'amore di Sofonisba, di profonda tristezza.\nLa prima edizione a stampa fu curata a Venezia nel 1501."}
{"id": "778614", "revid": "111220412", "url": "https://it.wikipedia.org/wiki?curid=778614", "title": "Enrico Salza", "text": "Biografia.\nDi estrazione borghese, figlio di un direttore d'orchestra, Emilio, che muore a soli 42 anni poco dopo aver diretto alla Scala, si diploma geometra e trova il primo impiego nell'azienda di famiglia che appartiene al ramo materno, la Lavaggi, la pi\u00f9 antica fabbrica di fiammiferi del mondo risalendo al 1854.\nLaico, nessuna tessera di partito, vicino alle posizioni liberali, \u00e8 impulsivo (Valerio Zanone lo definir\u00e0 \"generoso\" che \"non si risparmia a tavola come nei consigli di amministrazione\") e nel 1966 fonda ed \u00e8 il primo presidente dei giovani industriali di Torino, finendo per essere tra i promotori di quel documento, intitolato \"Una politica per l'industria\", che poi influenzer\u00e0 quello che sar\u00e0 chiamato il \"documento Pirelli\" con il compito di rendere pi\u00f9 innovativo il compito della Confindustria.\nRicopre quindi le cariche di presidente delle Camere di commercio di Torino e dell'Unioncamere Piemonte, vice presidente nazionale delle Camere di commercio, vice presidente dell'Unione industriale di Torino. Assumendo sempre pi\u00f9 spesso un ruolo influente nei giochi del potere, da quelle di sindaco (Zanone, Castellari) a quelle del presidente della Confindustria, contribuendo alla elezione di Vittorio Merloni. Vice presidente e amministratore delegato de \"Il Sole 24 Ore\" dal 1971 al 1989 e amministratore delegato della Cerved S.p.A. fino al 2002, \u00e8 stato anche tra i promotori del raddoppio del Politecnico di Torino ricevendo nel 1993 la laurea \"honoris causa\" in ingegneria gestionale.\nRicopre la carica di presidente del Consiglio di gestione del gruppo bancario Intesa Sanpaolo, in seguito alla sua nomina da parte del Consiglio di sorveglianza della nuova banca il 2 gennaio 2007.\nIn precedenza, come presidente del Gruppo Sanpaolo IMI, \u00e8 stato uno dei principali artefici della fusione tra la banca di Piazza San Carlo e Banca Intesa e ha firmato il 28 dicembre 2006, insieme al presidente di Banca Intesa Giovanni Bazoli, l'atto di fusione delle due banche.\n\u00c8 stato vice presidente della multinazionale Swedish Match, dell'U.B.S. (Unione Banche Svizzere) Italia e della Nomisma S.p.A. - Soc. di Studi Economici.\nAttualmente \u00e8 presidente della Tecno Holding SpA., di Italconsult S.p.A. e di Tinexta S.p.A (gi\u00e0 Tecno Investimenti S.r.l) .\n\u00c8 presidente onorario ASP (Associazione per lo Sviluppo Scientifico e Tecnologico del Piemonte) e membro del consiglio direttivo dell'ICC (International Chamber of Commerce).\nDibattito sulla fusione Sanpaolo IMI - Banca Intesa.\nNella veste di presidente del Gruppo Sanpaolo IMI, Enrico Salza \u00e8 stato il principale fautore all'interno della banca torinese della fusione con l'istituto milanese. Dopo la fusione \u00e8 nato tuttavia il dibattito, specialmente in ambito piemontese, sui dubbi benefici che il precedente Gruppo Sanpaolo IMI avrebbe tratto dalla fusione.\nVita privata.\nSposato con Novella, ha tre figlie: Elisabetta, Enrica, Emnuela."}
{"id": "778624", "revid": "729019", "url": "https://it.wikipedia.org/wiki?curid=778624", "title": "Castello di Calatubo", "text": "Il castello di Calatubo (latino: \"castrum Calathatubi\"; arabo: \u0642\u0644\u0639\u0629 \ufe8d\u0648\u0628\u064a - \"Qal'at 'Awbi\" o \"Kalata et tub\", \"terra di tufo\") \u00e8 un'antica fortezza che sorge nei dintorni di Alcamo, in provincia di Trapani.\nIl sito, che presenta frequentazioni antichissime, con resti di un insediamento elimo e di una necropoli, ha subito nel corso dei secoli diversi rimaneggiamenti.\nEssendo prossimo all'autostrada A29, con la sua imponente mole attrae la curiosit\u00e0 dei viaggiatori; \u00e8 per\u00f2 sconosciuto ai pi\u00f9 e versa oggi in uno stato di abbandono, nonostante il Comune di Alcamo abbia spesso espresso la volont\u00e0 di recuperarlo. , sebbene tra il 20 e il 22 marzo 2015 sia stato possibile visitarne la cappella previo l'utilizzo di caschi di protezione.\nStoria e funzioni del castello.\nUso militare.\nLe origini del castello risalgono a prima del 1093, anno in cui il conte Ruggero defin\u00ec i confini della diocesi di Mazara del Vallo, includendovi \"Calatubo con tutte le sue dipendenze\".\nAnticamente, attorno al castello sorgeva il villaggio di Calatubo, che fondava il proprio commercio sull'esportazione di cereali e di pietra da mulino (ad acqua e a vento, questi ultimi detti \"mulini persiani\"), estratta dalle cave attorno al torrente Finocchio, come menzionato dal geografo arabo al-Idrisi nel \"Libro di Re Ruggero\", scritto nel 1154.\nA partire dal Medioevo, a causa della sua visibilit\u00e0, il castello di Calatubo ebbe un importante ruolo strategico: infatti esso faceva parte di una linea di torri e forti situati lungo la costa che va da Palermo a Trapani; tale linea difensiva veniva utilizzata per trasmettere segnali luminosi in caso di attacco dei nemici saraceni. In particolare, il castello di Calatubo garantiva il flusso di informazioni che avvenivano tra gli avamposti di Carini, Partinico e Castellammare del Golfo.\nNel 1338 fu assegnato a Raimondo Peralta, conte di Caltabellotta.\nUso agricolo.\nIl villaggio di Calatubo fu abbandonato in seguito alla conquista da parte di Federico II e il castello perse la sua funzione originaria di fortezza militare, trasformandosi in un baglio. Durante tale periodo, al castello si aggiunsero magazzini, stalle e altre strutture utilizzate per l'amministrazione agricola del feudo di Calatubo.\nAlla fine del XIX secolo in corrispondenza del secondo cortile furono poi allestiti magazzini per la produzione del vino \"Calatubo\".\nAbbandono.\nIl castello rimase in buone condizioni fino al 1968, anno del terremoto del Belice. A peggiorare l'azione distruttrice del terremoto fu l'utilizzo della struttura come ovile e gli scavi di frodo, che avevano come obiettivo i reperti della necropoli del VII secolo a.C. attinente al castello. Inoltre nel luglio 2013 il castello \u00e8 stato colpito da un incendio che oltre ad annerirne le pareti interne ed esterne ha verosimilmente arrecato ulteriori danni alla struttura.\nTentativi di recupero.\nNel 2007 il Comune di Alcamo ha acquistato il castello per 60.000 euro dalla famiglia Pap\u00e8 di Valdina. Nel corso degli ultimi anni (2003-2014) \u00e8 stato segnalato pi\u00f9 volte nell'ambito dell'iniziativa \"I Luoghi del Cuore\" promossa dal Fondo Ambiente Italiano (FAI), che ha come obiettivo la protezione e la valorizzazione del patrimonio artistico e paesaggistico italiano, posizionandosi al terzo posto (dunque tra i vincitori dei fondi da parte del FAI) nella classifica del 2014-2015. In seguito a tale risultato, \u00e8 stato creato un percorso in da alcuni volontari dell'associazione \"Salviamo il Castello di Calatubo\" ed \u00e8 stato possibile visitarla per tre giorni tra il 20 e il 22 marzo 2015, ricevendo circa 5.000 visite.\nL'11 e il 12 giugno 2016, sempre grazie all'intervento dei volontari dell'associazione \"Salviamo il Castello di Calatubo\", il castello di Calatubo \u00e8 stato di nuovo aperto al pubblico durante un evento culturale all'interno del quale sono state raccontate le antiche storie del castello da Sara Cappello, una cantastorie di musica popolare siciliana, che in tale occasione ha recitato \"U cunto di lu castellu di Calatubo\".\nNel marzo 2017, \u00e8 stato stipulato un accordo tra il comune di Alcamo e l'associazione \"Salviamo il Castello di Calatubo\" al fine di salvaguardare e tutelare il castello di Calatubo, la rocca dove sorge, le sue grotte, la zona archeologica circostante e la vicina Cuba delle rose.\nDescrizione.\nIl castello di Calatubo \u00e8 un complesso architettonico che si sviluppa prevalentemente in direzione est-ovest, costituito principalmente dalla struttura del castello originario, che ha subito diverse modifiche per adattarsi nel corso dei secoli alla sua destinazione d'uso. Tale complesso ha le dimensioni di circa 150\u00d735\u00a0m e sorge su una roccia di natura calcarea che si trova ad un'altezza di circa 152 m sopra il livello del mare, dominando con la sua altezza il territorio circostante. Da tale posizione sono visibili in particolare il Monte Bonifato e il Golfo di Castellammare.\nIl castello \u00e8 inaccessibile su tre lati a causa delle pareti scoscese della roccia sulla quale \u00e8 costruito. L'unico accesso percorribile \u00e8 situato a occidente, dove si raggiunge la prima linea difensiva del castello attraverso una rampa gradonata. Dalla prima linea difensiva, che comprende tra l'altro un pozzo, una chiesa ad aula e altri locali, si arriva ad un cortile che comunica con la seconda cerchia muraria attraverso un portale, fino ad arrivare alla terza cerchia muraria, che comprende una torre oblunga, arrivando infine al nucleo principale del castello, che \u00e8 una struttura a pianta rettangolare delle dimensioni di 7\u00d721,50\u00a0m, posizionata sulla parte meridionale della rocca.\nCultura di massa.\nUna credenza popolare racconta di lunghi cunicoli sotterranei che collegherebbero il castello di Calatubo con il Castello dei Conti di Modica e il Castello dei Ventimiglia e la sua torre, sul Monte Bonifato."}
{"id": "778625", "revid": "1318658", "url": "https://it.wikipedia.org/wiki?curid=778625", "title": "Distretto di Westland", "text": " \nIl distretto di Westland \u00e8 un'autorit\u00e0 territoriale della Nuova Zelanda che si trova entro i confini della regione di West Coast, nell'Isola del Sud. La sede del Consiglio distrettuale si trova nella citt\u00e0 di Hokitika.\nQuesto distretto \u00e8 uno dei meno abitati dell'intera nazione; geograficamente occupa gran parte del territorio che si trova fra la catena montuosa delle Alpi meridionali e il mar di Tasman, a sud del distretto di Grey.\nPopolazione.\nL'unico centro abitato degno di nota \u00e8 il capoluogo, Hokitika, nella parte settentrionale del Distretto. Esso conta poco pi\u00f9 di 3.000 abitanti, cio\u00e8 circa il 40% dell'intera popolazione del Distretto di Westland.\nFra il 1873 e il 1876 il Distretto era una vera e propria regione della Nuova Zelanda, con i medesimi confini attuali. Gran parte del territorio \u00e8 occupata dal Te Wahipounamu, un Patrimonio dell'umanit\u00e0 dell'UNESCO: si tratta dell'unione di quattro parchi nazionali, l'Aoraki/Mount Cook, il Fiordland, il Mount Aspiring e il Westland Tai Poutini."}
{"id": "778631", "revid": "1745361", "url": "https://it.wikipedia.org/wiki?curid=778631", "title": "Africa (disambigua)", "text": ""}
{"id": "778641", "revid": "767487", "url": "https://it.wikipedia.org/wiki?curid=778641", "title": "Macriani", "text": "I Macriani furono tre usurpatori che si ribellarono contro l'autorit\u00e0 dell'imperatore romano Gallieno, dopo che il padre e collega di questi, Valeriano, fu sconfitto e ucciso dai Sasanidi (260).\nMacriano Maggiore, il padre, era tesoriere dell'esercito di Valeriano durante la campagna di Persia. Alla morte dell'imperatore, invece di riconoscere Gallieno, che era lontano in occidente, elev\u00f2 i figli Macriano Minore, il maggiore, e Quieto al rango di augusti.\nMacriano Maggiore e Minore si mossero con l'esercito contro Gallieno, mentre Quieto rimase in oriente. Alla sconfitta e morte dei primi, Quieto fu abbandonato dai propri collaboratori."}
{"id": "778645", "revid": "1714743", "url": "https://it.wikipedia.org/wiki?curid=778645", "title": "Bertrando I di Tolosa", "text": " \nOrigine.\nFiglio secondogenito del conte di Tolosa, duca di Settimania, conte di N\u00eemes e conte d'Albi, Guglielmo III Tagliaferro e di Emma di Provenza (come risulta da una donazione, del 999, che si trova negli \"Archives du Gard\" in cui Emma \u00e8 citata come moglie di Guglielmo III Tagliaferro e dove sono ricordati anche i figli, tra cui Bertrando), figlia del marchese di Provenza, Rotboldo III e di Ermengarda (come viene ribadito nel documento n\u00b0 172 del volume V delle \"Preuves de l'Histoire G\u00e9n\u00e9rale de Languedoc\"), di cui non si conoscono gli ascendenti. Guglielmo III Tagliaferro era figlio del conte di Tolosa, duca di Settimania, conte di N\u00eemes e conte d'Albi, Raimondo IV e di Adelaide d'Angi\u00f2, come risulta dalla Bolla pontificia n\u00b0 IX di papa Benedetto IX del \"Bullaire de l'Abbaye de Saint-Gilles\", figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (secondo lo storico Maurice Chaume era figlia del Visconte Goffredo d'Orleans), infatti secondo il \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"', era la sorella del conte d'Angi\u00f2, Goffredo detto Grisegonelle.\nBiografia.\nBertrando, assieme al fratello, Ponzio, compare come testimonio in una donazione di suo zio, il marchese di Provenza, Guglielmo III, come appare da un documento del \"Cartoulaire de l'abbaye de Saint Victor de Marseille\" del 1030.\nNel 1037, Bertrando compare come sottoscrittore del documento n\u00b0 211 del volume V delle \"Preuves de l'Histoire G\u00e9n\u00e9rale de Languedoc\", in cui suo fratello Ponzio fa dono di una propriet\u00e0 alla moglie, Mayor S\u00e1nchez di Navarra.\nAncora nel 1037, alla morte dello zio, Guglielmo III di Provenza, senza eredi, la madre di Bertrando, Emma, secondo le \"Notes sur l'Histoire G\u00e9n\u00e9rale de Languedoc, tome IV, prima parte\", gli subentr\u00f2 nel titolo di marchesa di Provenza, e dopo la morte del padre, quello stesso anno, mentre il fratello maggiore, Ponzio II, ereditava la contea di Tolosa, Bertrando affianc\u00f2 la madre nel governo del marchesato di Provenza entrando il possesso di una parte del territorio.\nBertrando compare citato per l'ultima volta nel documento n\u00b0 216, par. III del volume V delle \"Preuves de l'Histoire G\u00e9n\u00e9rale de Languedoc\", in cui cede diverse sue propriet\u00e0 all'Abbazia di Montmajour.\nNel 1062, alla morte della madre, le subentr\u00f2 nel titolo di Marchese di Provenza.\nMor\u00ec poco dopo, sempre nel 1062, e gli subentr\u00f2 il nipote Guglielmo IV, gi\u00e0 conte di Tolosa.\nMatrimonio e discendenza.\nSecondo le \"Notes sur l'Histoire G\u00e9n\u00e9rale de Languedoc, tome IV, prima parte\", Bertrando aveva sposato la contessa Alice di Die (Aleyris ou Alix comtesse de DIe), che gli diede diversii figli da cui discesero i conti di Forcalquier; questa teoria \u00e8 stata messa in discussione. Bertrando da Alice ebbe un solo figlio: "}
{"id": "778663", "revid": "91259", "url": "https://it.wikipedia.org/wiki?curid=778663", "title": "FunkerVogt", "text": ""}
{"id": "778665", "revid": "968255", "url": "https://it.wikipedia.org/wiki?curid=778665", "title": "Bucolicum carmen", "text": "Il Bucolicum Carmen \u00e8 un poema pastorale scritto da Francesco Petrarca tra il 1346 e il 1364.\nL'opera, scritta in latino, richiama le Bucoliche e l'Eneide del poeta romano\nVirgilio. Se le ecloghe virgiliane hanno un carattere esegetico, drammatico e\nmisto, quelle di Petrarca hanno tutte uno stile drammatico.\nNon a caso l'allegoria e la forma dialogica dell'opera petrarchesca rimandano a\nvicende autobiografiche del Petrarca, ma anche a eventi politici e sociali di\nmet\u00e0 Trecento.\nStoria del \"Bucolicum Carmen\".\nTramite l'analisi filologica del testo si pu\u00f2 stabilire che l'inizio della stesura del testo \u00e8 autodatato e che ogni egloga ha una propria datazione cronologica.\nTutta l'opera impegn\u00f2 Petrarca per oltre un ventennio.\nPetrarca inizi\u00f2 la composizione del \"Bucolicum Carmen\" nel 1346; a questo anno risalgono\nle egloghe \"Argus\" (2\u00b0), \"Amor Pastorius\" (3\u00b0), \"Dedalus\" (4\u00b0) e i primi 149 versi di\n\"Conflictatio\" (12). Nell'anno successivo, il 1347, furono composte \"Partenias\" (1\u00b0), che ha un chiaro intento proemiale fin dalle prime battute, e\ndopo il 20 maggio dello stesso anno \"Pietas Pastoralis\" (5\u00b0), \"Pastorum pathos\" (6\u00b0) e \"Grex infectus et suffectus\" (7\u00b0).\nSecondo l'umanista Benvenuto da Imola, in origine la sesta e la settima ecloga costituivano un unico testo; questo perch\u00e9 le tematiche e i personaggi sono identici.\nNel 1348 furono composte le ecloghe \"Divortium\" (8\u00b0) \"Querulus\" (9\u00b0), \"Laurea occidens\" (10\u00b0) e \"Galathea\" (11\u00b0).\nQuesto fu anche un periodo difficile per Petrarca: moltissimi amici e conoscenti perirono a causa della peste che si era diffusa in Europa. A questo periodo risale anche il decesso di Laura. Nonostante il dolore, Petrarca invi\u00f2 una copia di \"Partenias\" al fratello Gerardo. Negli anni successivi, tra il 1351 e il 1357, Petrarca continu\u00f2 il suo lavoro sull'opera, aggiungendo alcuni versi alla settima e dodicesima ecloga.\nIn seguito, dal 1359 Petrarca fu impegnato in un'attenta e scrupolosa revisione del testo. Tra marzo e aprile dello stesso anno, Petrarca ricevette a Milano la visita dell'amico Boccaccio; entrambi si dedicarono alla correzione del testo.\nIl Boccaccio rimase talmente affascinato dall'opera petrarchesca, tanto da farne una copia per lui. Petrarca non si oppose, ma gli sugger\u00ec di non divulgare l'opera perch\u00e9 non era ancora soddisfatto dalla forma dell'opera.\nSempre al 1359 risalgono anche le aggiunte marginali alla decima ecloga e\nulteriori modifiche che Petrarca apport\u00f2 al testo e che descrisse in una missiva al suo amico Boccaccio.\nAltra data fondamentale per la storia del \"Bucolicum Carmen\" \u00e8 il 23 marzo del 1361, quando Petrarca invi\u00f2 una copia autorizzata del testo a Giovanni di Olmutz, cancelliere imperiale a Praga. Questa risulta come la prima pubblicazione dell'opera, a cui segu\u00ec una notevole diffusione dell'opera, tanto che negli anni successivi ne entrarono in possesso amici e corrispondenti del Petrarca, come Moggio Moggi, Neri Morando, Pietro da Moglio e Marco Barbato.\nMa alla diffusione del testo si aggiunsero notevoli critiche e recensioni negative da parte di contemporanei del Petrarca, tanto da turbare Petrarca stesso.\nQueste critiche spinsero ancora una volta Petrarca ad intervenire sul testo, integrando alcuni versi alla decima ecloga.\nDi questa operazione sono giunte tre importanti testimonianze:\nla var. 65, che fornisce indicazioni geografiche e temporali sulle aggiunte, ovvero furono composte durante un soggiorno di Petrarca a Venezia, nel 1363; una lettera di Neri Morando a Moggio Moggi, attesta che tra febbraio e ottobre del 1365 fu diffusa la nuova forma dell'ecloga; e una lettera a Benintendo\nRavagnani, la quale, secondo De Venuto, \u00e8 una lettera editoriale in cui Petrarca vuole legittimare la sua scelta di inserimento di alcuni autori tralasciati nella versione precedente.\nDopo queste modifiche, Petrarca non intervenne pi\u00f9 sul testo. Questo viene affermato da una lettera dello stesso a Boccaccio, in cui afferma la fine della revisione del testo e che tutta l'opera \u00e8 dedicata all'umanista Donato degli Albanzani.\nTutta l'opera di scrittura e di revisione del testo impegn\u00f2 Petrarca per oltre un ventennio, dal 1346 al 1366.\nLe ecloghe.\n\"Parthenias\".\nLa prima ecloga, dal titolo \"Parthenias\", un chiaro riferimento a Virgilio, \u00e8 un dialogo tra due pastori, Silvio e Monico, nonch\u00e9 \"alter ego\" di Petrarca e di suo Fratello Gherardo. Da una lettera del Petrarca si pu\u00f2 capire il significato dei nomi dei protagonisti; Monico dopo essersi ritirato a una vita contemplativa, \u00e8 attratto solo dalla melodia di un pastore che innalza lodi a Dio mentre Silvio \u00e8 inquieto perch\u00e9 attratto solo dalle melodie pagane di Parthenias, ovvero Virgilio. Silvio vorrebbe poter cantare la grandezza di quel dio di cui tanto parla Monico, ma \u00e8 tormentato dal portare a termine un'opera che narra le grandiose gesta di un generale che riport\u00f2 un'importante vittoria militare in Africa. L'allegoria dell'ecloga \u00e8 un confronto tra la vita contemplativa praticata da Gherardo e quella attiva sostenuta da Petrarca. A ci\u00f2 segue un contrasto tra la poesia pagana degli antichi greci e romani, e quella cristiana dei salmi biblici: frequenti sono i riferimenti alla \"Divina commedia\" e alla mitologia pagana in opposizione a quelli per Davide, Giovanni Battista e al fiume Giordano. L'allegoria dell'ecloga \u00e8 anche un'opposizione tra il deserto e la montagna, ovvero gli studi umanistici e la gloria poetica.\n\"Argus\".\nLa seconda ecloga, dal titolo \"Argo\", richiama la morte di Roberto d'Angi\u00f2, caduto in una congiura il 18 luglio del 1345. Durante il regno di Roberto d'Angi\u00f2, il Regno di Napoli visse un fiorente periodo socio-economico. Ma a seguito della congiura, il Regno cadde in un tormentato periodo politico che port\u00f2 lo Stato allo sbando. Petrarca vuole quindi omaggiare questo grande sovrano e allo stesso tempo comprende che la sua speranza di una monarchia illuminata, saggia e pacifica che tuteli la cultura e le arti \u00e8 soltanto un sogno utopico. Particolarit\u00e0 di questa ecloga \u00e8 che gli interlocutori non sono due ma tre: Ideo, Silvio e Pizia. Nell'epistola a Barbato da Sulmona, Petrarca spiega che dietro le figure di Ideo e Pizia si pu\u00f2 intravedere Giovanni Barilli e Barbato da Sulmona, mentre come nella prima ecloga, Silvio rappresenta Petrarca. L'esordio dell'ecloga \u00e8 molto positivo; poi richiamando il mito di Ciparisso, viene descritta una tempesta che si abbatte su un alto cipresso e due pastori, che rappresentano lo scambio epistolare tra Petrarca e Barbato, cercano rifugio in due caverne. La tempesta \u00e8 un richiamo esplicito alla morte di Roberto d'Angi\u00f2. L'ecloga si conclude con i protagonisti che fanno ritorno nelle loro citt\u00e0 natali: questo \u00e8 un altro riferimento a Petrarca e Barbato da Sulmona: entrambi fecero ritorno in Toscana e a Sulmona. Solo Ideo, ovvero Giovanni Barilli, rest\u00f2 a Napoli. Questa ecloga di Petrarca riscosse moltissimo successo tra i suoi contemporanei. Lo stesso Boccaccio compose un'ecloga ispirandosi all'amico Petrarca e alla morte di Roberto d'Angi\u00f2.\n\"Amor pastorius\".\nLa terza ecloga, dal titolo \"Amore pastorale\", ha una datazione incerta ma si presume che sia una delle pi\u00f9 antiche.\nPetrarca, raffigurato da Stupeo, canta l'amore per la sua donna amata e per la poesia, che si identificano nel mito di Dafne. Si tratta di un'ecloga drammatica in cui Petrarca, richiamando l'amore cortese, racconta com'\u00e8 nato il suo amore verso Laura e la poesia. Il nome stesso di Stupeo secondo alcuni richiama allo stupore di quando Petrarca vide per la prima volta Laura; Benvenuto da Imola ipotizz\u00f2 che il nome alludesse all'incendiarsi d'amore per la donna amata mentre altri invece sostengono che richiami al mito narrato da Ovidio.\nL'ecloga si conclude con Dafne che si fa incoronare con un ramo di alloro; allegoria \u00e8 l'incoronazione\ndell'amore tra Dafne e Stupeo, ovvero tra Laura e Petrarca.\nIn questa ecloga \u00e8 essenziale la pianta di alloro: infatti oltre ad essere una pianta sempreverde e profumata, secondo alla mitologia era sacra ad Apollo ed era immune dai fulmini. Inoltre rappresentava il riposo per chi aveva raggiunto la fama e preservava i libri dall'usura e dal tarlo.\n\"Dedalus\".\nLa quarta ecloga, dal titolo \"Dedalo\", \u00e8 un inno alla poesia. Secondo Petrarca, fare poesia \u00e8 un privilegio per pochi ed \u00e8 necessaria una dote innata.\nProtagonisti sono Gallo e Tirreno. Il primo, si ipotizza sia un amico di Petrarca, amante della musica e\ndella poesia, mentre il secondo raffigura lo stesso Petrarca.\nL'ecloga, che \u00e8 collegata alla precedente, tratta della poesia, che non deve essere improvvisata, ma ha bisogno di un lungo tirocinio e continua elaborazione. Infatti Petrarca continu\u00f2 a lavorare alle sue opere fino agli ultimi istanti della sua vita, perch\u00e9 mai contento dei risultati ottenuti, e per questo soggette a continue revisioni.\n\"Pietas pastoralis\".\nLa quinta ecloga, dal titolo \"Piet\u00e0 pastorale\", richiama ad eventi storici accaduti nella prima met\u00e0 del Trecento: il re di Francia, Filippo il Bello, entrato in contrasto con Papa Bonifacio VIII, ordin\u00f2 alle sue truppe di fare prigioniero il pontefice; quest'ultimo riusc\u00ec a fuggire ma mor\u00ec subito dopo. Cos\u00ec fu eletto al soglio pontificio Clemente V, che si dimostr\u00f2 totalmente succube nei confronti del sovrano francese, tanto da spostare la sede del papato da Roma ad Avignone.\nA Roma, venuto meno il potere papale, le pi\u00f9 importanti famiglie nobili si contesero il controllo della citt\u00e0, ma nel corso degli anni il popolo si mostr\u00f2 ostile nei loro confronti. Cos\u00ec nel 1343 Cola di Rienzo, con il consenso della popolazione, si nomin\u00f2 tribuno e tent\u00f2 di restaurare l'antica repubblica romana. Si trattava di un sogno utopico, ma riscosse il consenso del Petrarca. Infatti il governo instaurato da Cola di Rienzo ebbe breve durata e i nobili romani, assieme al papato, riacquisirono il potere della citt\u00e0 e il Petrarca, ormai compromesso verso la curia papale, ritir\u00f2 l'appoggio a Cola di Rienzo, abbandon\u00f2 il suo lavoro presso la curia e si ritir\u00f2 a Montrieux.\nL'ecloga \u00e8 basata sull'allegoria di due fratelli, Marzio e Apicio, che discutono su come aiutare la vecchia madre che \u00e8 impegnata nella ristrutturazione della vecchia casa. Ma la donna ormai ha affidato a un altro figlio, Veloce, tutte le sue aspettative, nella speranza di un riscatto. Dietro alla figura dei due fratelli intenti a litigare, si celano le famiglie degli Orsini e dei Colonna, in perenne contrasto mentre la vecchia madre rappresenta ormai il degrado in cui versa la citt\u00e0 di Roma. Il terzo figlio invece rappresenta Cola di Rienzo e il suo tentativo di riportare Roma ai fasti di un tempo ormai lontano. L'ecloga si conclude con la madre che disconosce i suoi due figli e affida la gestione del patrimonio a Veloce.\nLa sesta, settima e ottava egloga sono a sfondo polemico. La nona, decima e undicesima egloga sono quelle del dolore per la morte di Laura e dei suoi amici dovuta alla peste. Nell'ultima egloga infine Petrarca contrappone l'inglese Edoardo III a Giovanni il Buono, re di Francia.\n\"Pastorum pathos\".\nLa sesta ecloga, dal titolo \"Passione dei pastori\", fu scritta subito dopo il fallimento del tentativo di Cola di Rienzo. L'allegoria dell'ecloga vuole indicare il decadimento generale della Chiesa, la corruzione che ormai diga nella curia papale e l'inettitudine del Papa. L'ecloga, che \u00e8 un dialogo sul destino dei pastori, in realt\u00e0 \u00e8 un'invettiva molto forte nei confronti della Chiesa cattolica.\nProtagonisti sono Panfilo e Mizione, ovvero l'apostolo Pietro e Papa Clemente VI. I nomi di quest'ecloga non hanno un'origine bucolica, bens\u00ec richiamano le commedie di Terenzio; si deduce che l'ecloga sar\u00e0 una commedia sotto forma di dialogo. Per mascherare l'invettiva, Petrarca utilizza nomi classici che niente hanno a che fare con la tradizione cattolica; denuncia la vendita delle indulgenze e paragona i cardinali a caproni e maiali che distruggono tutto quello che incontrano.\n\"Grex infectus et suffectus\".\nL'ecloga settima, intitolata \"Gregge infetto e ristorato\" e rappresenta la continuit\u00e0 dell'invettiva contro la Chiesa. Protagonisti sono Mizione, gi\u00e0 presente nell'ecloga precedente, ed Epi, che rappresenta la curia romana; ma a differenza della sesta, dove l'invettiva \u00e8 scagliata contro il pontefice, nella settima, l'accusa \u00e8 rivolta contro la curia avignonese. \nL'ecloga pu\u00f2 essere scissa in due parti: la prima, in cui viene descritta la condizione vergognosa in cui vivono i cardinali, e la seconda, in cui si racconta della sostituzione dei vecchi cardinali con quelli pi\u00f9 giovani.\nLa morte descritta dal Petrarca indica la peste, come epidemia reale che si diffuse in tutta Europa nel 1348, e quella allegorica, sinonimo di una morte morale e dei costumi a cui segue la condanna eterna. Per Petrarca, la morte dei caproni, ovvero dei cardinali, \u00e8 un segno divino. I cardinali sono puniti per i loro vizi e la loro violenza (Petrarca si rif\u00e0 alla commedia plautina), ma in realt\u00e0 sono dei deboli a causa dell'epidemia di peste che li ha colpiti. Tutti i cardinali, giovani e non, hanno lo stesso vizio; solo uno, si dissocia e condanna la lussuria dei suoi pari.\nAttraverso la satira, Petrarca esprime tutto il suo disprezzo per i cardinali della curia avignonese e giunge alla conclusione che il Papa, nonostante le sostituzioni di diversi prelati, continua a mantenere saldo il suo potere.\n\"Divortium\".\nNel 1347, con il fallimento del progetto di Cola di Rienzo, Petrarca fu costretto ad abbandonare Avignone per svolgere un incarico papale nell'Italia settentrionale. Petrarca abbandon\u00f2 anche il suo incarico presso il cardinale Giovanni Colonna. L'ottava ecloga, dal titolo \"Separazione\", \u00e8 un saluto da quest'ultimo.\nAttraverso un discorso tra Amiclate e Ganimede, i due protagonisti dell'ecloga, Petrarca immagina un dialogo tra lui e il cardinale Colonna in cui affronta i fatti di Cola di Rienzo e il suo disprezzo verso la curia papale. \u00c8 quindi rappresentato un contrasto tra pubblico e privato, tra la societ\u00e0 e coscienza e conflitti interiori di ogni essere umano. E il Petrarca, abbandonando la curia avignonese, si rende conto dell'ambiente saturo e opprimente in cui ha vissuto. \nPetrarca sa anche che il suo rapporto con il cardinale Colonna \u00e8 sano e sincero e la decisione di abbandonare l'incarico provoca molti tormenti nel poeta toscano; ma nonostante tutto, ammette di essere molto riconoscente verso il prelato. Petrarca motiva questa scelta affermando che prova un sentimento di nostalgia per l'Italia, patria sua e della poesia. Il finale \u00e8 un contrasto tra la ricca e affascinante Avignone, e l'ombrosa Toscana.\n\"Querulo\".\nL'ecloga nona \u00e8 la prima del gruppo delle tre (IX, X, XI) conosciute come \"Ecloghe del dolore\"; si pensa che essa funga da proemio alle due ecloghe successive. Esse hanno carattere funereo e ricordano l'epidemia di peste che si diffuse nel 1348 in tutta Europa in cui perirono Laura e moltissimi amici del Petrarca.\nLa nona ecloga si intitola \"Querulo\", che deriva dal latino \"querulus\", ovvero persona vanitosa che per carattere \u00e8 propensa al lamento.\nI protagonisti sono Filogeo (amante delle cose terrene) e Teofilo (amante di Dio) e discutono sulle terribili conseguenze che provoca il batterio della peste. Dei due protagonisti, Filogeo \u00e8 un agricoltore che intravede nella peste la sua rovina, mentre Teofilo vede l'epidemia come una punizione divina: ma le posizioni di entrambi sono dominate dal senso della labilit\u00e0 di tutte le cose.\nNel testo non \u00e8 presente nessun accenno alla morte di Laura, ma vi \u00e8 una visione pi\u00f9 ampia sulla morte: Teofilo cerca di capire che cosa c'\u00e8 dopo il trapasso di ogni essere umano, mentre Filogeo osserva la morte come un qualcosa di imminente. Gli studiosi ipotizzano che Filogeo e Teofilo rappresentino il Petrarca in diversi momenti della sua vita.\n\"Laurea occidens\".\nLa decima ecloga, dal titolo \"Il tramonto del lauro\", fu composta dal 1348 al 1366 per commemorare la morte della sua donna amata. Ma dietro la figura della pianta di alloro si celano la poesia, la corona poetica e Laura stessa.\nProtagonisti sono Silvano, \"alter ego\" di Petrarca, e Socrate, che la critica ha identificato in Ludwig van Kempen, grande amico del poeta toscano.\nSilvano racconta all'amico Socrate di come \u00e8 morta la pianta di alloro e compiendo un viaggio immaginario che indica il viaggio ideale della sua formazione, di come \u00e8 nata la sua passione della poesia. Per far ci\u00f2, Petrarca attinge a pi\u00f9 di cento riferimenti tra esponenti della letteratura greca e latina, a personaggi mitologici, sovrani, politici romani e a luoghi geografici. Tutti questi richiami rappresentano per il poeta toscano la perfezione dell'arte, che pu\u00f2 essere raggiunta solo attraverso la costanza e la dedizione allo studio.\n\"Galathea\".\nAnche l'undicesima ecloga, dal titolo \"Galatea\" commemora la morte di Laura. I personaggi sono Niobe, Fosca e Fulgida: la prima rappresenta il cuore straziato dal dolore tanto da diventare pietra; la seconda indica la ragione umana che \u00e8 schiava delle passioni terrene, mentre la terza simboleggia la fede che induce alla gloria terrena. Le tre protagoniste rappresentano lo stesso Petrarca che attraversa diverse fasi del lutto.\nNonostante le numerose personificazioni e allegorie, l'ecloga ha una tematica malinconica e di tristezza per la morte della donna amata. Petrarca giunge alla conclusione che la morte spezza ogni vincolo terreno ma allo stesso tempo capisce che Laura vivr\u00e0 sempre dentro di lui e che la poesia pu\u00f2 annullare qualsiasi distanza temporale o spaziale.\n\"Conflictatio\".\n\"Conflitto\" \u00e8 la dodicesima ed ultima ecloga del \"Bucolicum Carmen\". Si tratta dell'ecloga meno pastorale in quanto narra lo scontro tra due sovrani: Edoardo III d'Inghilterra e Filippo VI di Valois, re di Francia. I due sovrani sono rappresentati dal Petrarca dalle figure di Artico e di Pan. \nInterlocutori sono i pastori Volubile e Veloce: il primo rappresenta il popolo mentre il secondo la fama che si diffonde velocemente. \nL'ecloga si divide in due parti: la prima, \u00e8 un'invettiva molto dura verso la Chiesa e il re di Francia, ed \u00e8 riconducibile alla battaglia di Cr\u00e9cy del 1346, mentre la seconda, molto pi\u00f9 breve rispetto alla prima e dai toni pi\u00f9 pacati, allude a Giovanni il Buono, successore di Filippo VI di Valois, che fu fatto prigioniero dagli inglesi durante la battaglia di Poitiers. \nLo scontro tra sovrani viene narrato da Petrarca come uno scontro tra diversi eserciti di pastori, uno emblema della civilt\u00e0 pagana, ovvero l'Inghilterra, che non ha sviluppato una buona storia letteraria, e l'altra, l'altro simbolo della civilt\u00e0 cristiana, la Francia, che ha ben sviluppato la sua tradizione letteraria.\nL'ecloga si conclude con la vittoria della giustizia, rappresentata dalla sconfitta di Pan. Sconfitta che indica anche la cattura e la prigionia del sovrano francese, tanto da rendere inutile ogni forma di ricchezza che fino ad allora aveva ostentato la monarchia francese.\nL'ultimo verso del componimento simboleggia un Petrarca che, suggerendo di osservare il futuro in un'accezione positiva, abbandona Avignone per trasferirsi in Italia."}
{"id": "778673", "revid": "767487", "url": "https://it.wikipedia.org/wiki?curid=778673", "title": "Funker Vogt", "text": "I Funker Vogt sono un gruppo EBM tedesco formato da Gerrit Thomas e Jens K\u00e4stel nel 1995.\nSono noti per il ritmo dance incalzante dei loro brani con tempo a 4/4 e per i testi dei brani prettamente antimilitaristi."}
{"id": "778674", "revid": "155634", "url": "https://it.wikipedia.org/wiki?curid=778674", "title": "Manuel Osborne-Paradis", "text": "Biografia.\nStagioni 2000-2006.\nOriginario di Invermere e attivo in gare FIS dal dicembre del 1999, in Nor-Am Cup Osborne-Paradis esord\u00ec il 29 febbraio 2000 a Whistler in supergigante (43\u00ba) e colse il primo podio il 17 dicembre 2003 a Lake Louise nella medesima specialit\u00e0 (2\u00ba); sempre in supergigante nel 2004 vinse la medaglia d'argento ai Mondiali juniores di Maribor, il 12 febbraio, e ottenne la prima vittoria in Nor-Am Cup, il 27 febbraio a Big Mountain.\nDebutt\u00f2 in Coppa del Mondo l'8 gennaio 2005 a Chamonix in discesa libera (14\u00ba), ai Campionati mondiali a Bormio/Santa Caterina Valfurva 2005, dove si classific\u00f2 19\u00ba nella discesa libera e 17\u00ba nella combinata, e ai Giochi olimpici invernali a , dove si piazz\u00f2 13\u00ba nella discesa libera, 20\u00ba nel supergigante e non concluse la combinata.\nStagioni 2007-2010.\nConquist\u00f2 il primo podio in Coppa del Mondo il 25 novembre 2006 nel supergigante di Lake Louise (2\u00ba); ai successivi Mondiali di \u00c5re 2007 fu 9\u00ba nella discesa libera e il 6 dicembre dello stesso anno conquist\u00f2 a Lake Louise l'ultima vittoria, nonch\u00e9 ultimo podio, in Nor-Am Cup.\nAi Mondiali di Val-d'Is\u00e8re 2009 non complet\u00f2 n\u00e9 la discesa libera n\u00e9 il supergigante; sempre nel 2009 conquist\u00f2 le sue tre vittorie in Coppa del Mondo, la prima il 6 marzo a Kvitfjell in discesa libera, l'ultima il 19 dicembre in Val Gardena nella medesima specialit\u00e0; ai XXI Giochi olimpici invernali di si piazz\u00f2 17\u00ba nella discesa libera e non concluse il supergigante.\nStagioni 2011-2019.\nAi Mondiali di Schladming 2013 fu 18\u00ba nella discesa libera e 16\u00ba nel supergigante; l'anno dopo ai XXII Giochi olimpici invernali di nelle medesime specialit\u00e0 si classific\u00f2 rispettivamente al 25\u00ba e al 24\u00ba posto, mentre ai Mondiali di Vail/Beaver Creek 2015 si piazz\u00f2 21\u00ba nella discesa libera e non termin\u00f2 il supergigante. Il 7 marzo dello stesso anno sal\u00ec per l'ultima volta sul podio in Coppa del Mondo, a Lake Louise in discesa libera (2\u00ba).\nAi Mondiali di Sankt Moritz 2017, sua ultima presenza iridata, vinse la medaglia di bronzo nel supergigante e fu 31\u00ba nella discesa libera; l'anno dopo ai XXIII Giochi olimpici invernali di , sua ultima presenza olimpica, si classific\u00f2 14\u00ba nella discesa libera, 22\u00ba nel supergigante e non complet\u00f2 la combinata. Prese per l'ultima volta il via in Coppa del Mondo il 15 marzo dello stesso anno a \u00c5re in supergigante, senza completare la gara; infortunatosi il 21 novembre successivo durante le prove della discesa libera di Coppa del Mondo di Lake Louise, non riusc\u00ec a tornare alle gare e annunci\u00f2 il definitivo ritiro due anni dopo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "778675", "revid": "91259", "url": "https://it.wikipedia.org/wiki?curid=778675", "title": "Funker-Vogt", "text": ""}
{"id": "778681", "revid": "155613", "url": "https://it.wikipedia.org/wiki?curid=778681", "title": "Gaetano Lapis", "text": "Biografia.\nDella formazione marchigiana di Gaetano Lapis, nato a Cagli nel 1706 da una famiglia di origine veneta insediatasi in citt\u00e0 almeno fin dal secolo precedente, nulla \u00e8 dato sapere. Resta a testimonianza di tale periodo il \"Padre Eterno\" posto nel timpano dell'altare della Santa Casa di Loreto nella navata laterale sinistra della basilica cattedrale di Cagli.\nGiovanissimo \u00e8, infatti, gi\u00e0 a Roma dapprima, per poco tempo, presso il modesto pittore Cristoforo Creo e poco dopo nell'importante bottega di Sebastiano Conca.\nRoma, nel XVIII secolo divenuta ormai principale polo di attrazione per gli artisti marchigiani, i quali avevano costituito nella citt\u00e0 papale una colonia numerosa, particolarmente attiva dopo l'elezione al soglio pontificio di papa Clemente XI, l'urbinate Giovanni Francesco Albani.\nSu questi primi anni Giovanni Gherardo De Rossi (che per primo stila nel 1787 la \"Vita di Gaetano Lapis pittore di Cagli\") afferma, sul mensile romano \"Memorie per le Belle Arti\", che il maestro Sebastiano Conca \u201caffezionassi grandemente al nuovo scolaro ed incominci\u00f2 a dirigerlo con amore bench\u00e9 vedesse che andava adottando uno stile totalmente da quella che lui teneva diverso\u201d. Tale apprezzamento del maestro si traduce anche in una sorta di tutorato del cugino Giovanni Conca, nella cui casa Gaetano avrebbe vissuto i primi anni di apprendistato romano presso i Conca.\nInfatti pur essendo considerato uno dei migliori allievi del Conca, il Lapis espresse tuttavia una personalit\u00e0 autonoma manifestando, fin dai primi saggi, un totalizzante interesse verso il \"classicismo\", che studi\u00f2 riallacciandosi alle fonti seicentesche, soprattutto alla pittura dei bolognesi. Cos\u00ec costante era lo studio di questi ultimi che il pittore venne soprannominato, dagli stessi compagni di bottega, \"il Carraccetto\".\nLa biografia \u00e8 redatta dal De' Rossi quando a Roma di Lapis si aveva buona memoria anche a causa della Nascita di Venere che egli aveva realizzata nel 1770 nel Palazzo Borghese su commissione del principe Marcantonio. Di quest'ultima opera, con la quale Lapis conclude il suo itinerario d'artista, Stella Rudolph ha scritto che \u201clasci\u00f2 un segno durevole sull'evoluzione della pittura romana dell'ultimo quarto del Settecento come testimoniano Le nozze di Psiche e Cupido del 1775 e il Concilio degli Dei del 1782 dipinti dal Pecheux nel Palazzo Borghese e nel Casino di Villa Borghese, e ancora l'Olimpo raffigurato da Stefano Tofanelli nel 1790 sul soffitto della galleria nell'appartamento ormai neoclassico di palazzo Altieri\u201d. Sulla vicenda di Lapis, la studiosa Rudolph, ritiene di affidarsi a Luigi Lanzi \u201cil quale vedeva spessissimo proprio giusto e scrisse a proposito dell'artista che: \u2018A Roma ne ha il Principe Borghese una Nascita di Venere dipinta in una volta con correzione di disegno e con grazia superiore di assai al nome che di lui rimane e niuno lo stimer\u00e0 quanto merita, se non vede questo lavoro\u2019\u201d.\n\u00c8 curioso notare come, almeno allo stato attuale della conoscenza, la carriera artistica di Lapis si apre e si conclude con opere di carattere profano, mentre per la parte restante l'attivit\u00e0 si concentra esclusivamente sui soggetti sacri.\nSe da un alto non \u00e8 chiaro come Lapis giunge, infine, nella bottega dei Conca (\u00e8 stata ipotizzata la conoscenza grazie alla pala che Sebastiano nel 1720 dipinge per la Cattedrale di Cagli) certo \u00e8, come scrive nel 1994 Benedetta Montevecchi, che egli \u201cesordisce, giovanissimo, con opere gi\u00e0 mature, perfette nella loro algida ricercatezza che si mantiene immutata per tutto l'arco della sua attivit\u00e0\u201d. In proposito si pensi ai dipinti d'esordio quali le tele con Storie della Gerusalemme Liberata, la \"Madonna della Neve\" datata 1730 e \"Il fatto d'armi sul ponte di Valiano\" del 1732-33.\nL'interesse del giovane Lapis \u00e8 racchiuso anche nel soprannome di \u201cCarraccetto\u201d che gli \u00e8 assegnato nella bottega dei Conca e che certo indica lo studio e la \u2018frequentazione\u2019 dei grandi del secolo precedente con particolare riferimento ai maestri emiliani quali: Carracci, Reni, Domenichino.\nDurante il suo percorso artistico ai modelli e composizioni derivati dai Conca, si affiancano infatti i modi dei grandi della pittura emiliana del Seicento, spesso offerti dalla rilettura proposta a Roma dal composto classicismo marattesco.\nI principi del linguaggio pittorico del Lapis rimasero, dunque, sostanzialmente immutati durante tutto l'arco della sua attivit\u00e0: il tratto preciso, l'acutezza del disegno e della composizione hanno fatto s\u00ec che i contemporanei e gli storici successivi ne lodassero la qualit\u00e0 della pittura. Non del tutto gradita, a quanto pare, era la particolare cromia delle sue opere, fatta di accostamenti arditi e colori forti e vivaci che oggi, dopo l'ampia campagna di restauri promossa nella citt\u00e0 di Cagli, pu\u00f2 essere invece considerata uno dei pregi della sua pittura.\nIl Lapis lavor\u00f2 intensamente a Roma con commissioni di notevole prestigio, soprattutto religiose, ma \u00e8 da ricordare anche \"La nascita di Venere\", rara pittura di soggetto profano, eseguita per la villa di Marcantonio Borghese, che segna il punto di maggior avvicinamento del pittore alla poetica neoclassica. Nel 1739 il Lapis fu nominato tra i Virtuosi al Pantheon e nel 1741 divenne membro dell'Accademia di San Luca, ricoprendo vari incarichi tra i quali quello di \"Direttore dei Forastieri\". Nello stesso 1741 rivest\u00ec anche l'ufficio di \"Direttore dell'Accademia o Scuola del Nudo in Campidoglio\" istituita da papa Benedetto XIV.\nIl pittore mantenne tuttavia strettissimi legami con la citt\u00e0 natale, dove lasci\u00f2 un nucleo di oltre trenta opere. Particolarmente evidenti sono i richiami al classicismo di matrice marattesca e bolognese nelle numerose tele che egli realizz\u00f2 nelle chiese di Cagli. Imponente \u00e8 poi il saggio di pittura murale che decora la volta della chiesa di Santa Chiara.\nNotevole \u00e8 anche la Madonna col Bambino, detta \u201cdella Misericordia\u201d, venerata nella Chiesa Collegiata di Cantiano, paese confinante con la nat\u00eca Cagli, in cui sembra sia nata la madre dell\u2019artista.\nDe Rossi, nelle sue \"Memorie di belle arti\" del 1787, sottolinea che un giorno forse i meno esperti potranno confondere le opere lapisiane con quelle marattesche, ma non i pi\u00f9 intelligenti che ravviseranno in quelle maggior diligenza, colorito pi\u00f9 forte e panneggiamento pi\u00f9 naturale.\nIl pittore cagliese, sebbene alquanto trascurato dalla critica moderna, si rivela figura non trascurabile nel variegato e complesso mondo artistico che ebbe vita nella Roma del Settecento: Rosini, nella \"Storia della pittura italiana\" del 1847, lo definisce infatti pittore \"di merito maggior della fama\".\nL'inventario redatto il 15 aprile 1773 nello studio del pittore in Roma, in via di Monserrato, dopo il decesso avvenuto il 1\u00ba aprile \u00e8 quanto mai interessante. Nel pubblicarlo Olivier Michel offre una lucida disamina di un pittore il cui studio era ancora attivo prima della morte di cui non \u00e8 stato ancora tracciato il novero completo degli allievi tra i quali figurano tuttavia con certezza: l'eugubino Giuseppe Reposati; il marchigiano Pasquale Ciaramponi che poi seguir\u00e0 Pompeo Batoni; Antonio Cavallucci da Sermoneta destinato ad essere un maestro; lo svizzero Johann Melchior Joseph Wyrsch.\nLa presenza di un nucleo rilevante di opere nella citt\u00e0 di Cagli (che copronmo l'intero itinerario di questo artista) ha permesso di promuovere a partire dal 1994 una mostra-itinerario permanente.\nQuesto consente di vedere le opere restaurate ed opportunamente illuminate, nella cornice architettonica ed ambientale per la quale furono pensate e dipinte."}
{"id": "778684", "revid": "729019", "url": "https://it.wikipedia.org/wiki?curid=778684", "title": "Battaglia del fiume Bzura", "text": "La battaglia del fiume Bzura (anche conosciuta come battaglia di Kutno o controffensiva della Bzura) fu un importante combattimento avvenuto durante l'invasione tedesca della Polonia, tra il 9 ed il 19 settembre 1939, tra l'esercito polacco e la Wehrmacht tedesca, durante la seconda guerra mondiale.\nFu la battaglia pi\u00f9 grande tra quelle combattute durante la campagna di Polonia ed ebbe luogo ad ovest di Varsavia, presso il fiume Bzura. Dopo un primo iniziale successo il contrattacco polacco fall\u00ec di fronte alla superiorit\u00e0 della Wehrmacht, dotata di moderne divisioni corazzate (Panzer-Division) che le garantirono una maggiore potenza di fuoco ed una mobilit\u00e0 fino a quel momento sconosciuta agli eserciti di tutto il mondo.\nL'esito della battaglia consent\u00ec alle truppe tedesche di fare un grande numero di prigionieri e di rivolgere nuovamente l'attenzione alla capitale polacca.\nL'attacco tedesco alla Polonia.\nIl piano tedesco di invasione della Polonia, il cosiddetto \"Fall Wei\u00df\", o \"Caso bianco\", che sarebbe dovuto iniziare il 26 agosto 1939, venne attuato alle ore 04.45 del 1\u00ba settembre 1939; tale piano prevedeva lo schieramento di due gruppi di armate: l'Heeresgruppe Nord, comandato dal generale Fedor von Bock, il quale comprendeva la 3\u00aa armata, comandata dal generale Georg von K\u00fcchler e la 4\u00aa armata, comandata dal generale G\u00fcnther von Kluge, per un totale di circa 630.000 uomini, con il compito di invadere il corridoio di Danzica per piegare quindi a sud verso Varsavia, e l'Heeresgruppe S\u00fcd, comandato dal generale Gerd von Rundstedt, che comprendeva l'8\u00aa armata, comandata dal generale Johannes Blaskowitz, la 10\u00aa armata, comandata dal generale Walter von Reichenau e la 14\u00aa armata, comandata dal generale Wilhelm List, per un totale di 886.000 uomini, con l'incarico di occupare la regione della Slesia, puntando anch'esso verso la capitale.\nNel settore sud dello schieramento tedesco l'8\u00aa armata avanz\u00f2 in direzione di \u0141\u00f3d\u017a, con il duplice compito di contribuire ad accerchiare le forze polacche presenti nel settore di Pozna\u0144 e di proteggere il fianco sinistro della 10\u00aa armata che puntava verso Varsavia, mentre la 14\u00aa armata si dirigeva in direzione di Cracovia; la 1\u00aa divisione corazzata il 2 settembre travolse la 7\u00aa divisione di fanteria polacca superando il fiume Warta ed il 5 settembre la 10\u00aa armata aveva gi\u00e0 percorso met\u00e0 della distanza che la separava da Varsavia; sul suo fianco sinistro l'8\u00aa armata si stava approssimando a \u0141\u00f3d\u017a e la 14\u00aa armata aveva gi\u00e0 raggiunto i sobborghi di Cracovia. Sul fianco sinistro dell'8\u00aa armata tuttavia si stavano raggruppando le truppe polacche dell'armata di Pozna\u0144, che si stava ritirando verso est, e ci\u00f2 che restava dell'armata della Pomerania, in ripiegamento dal corridoio verso sud, le quali, ricevuta l'autorizzazione dal maresciallo Edward Rydz-\u015amig\u0142y, il 9 settembre la attaccarono nei pressi di Kutno.\nLa battaglia.\nRydz-\u015amig\u0142y sperava di alleggerire la pressione sull'armata \u0141\u00f3d\u017a dando inoltre tempo ai reparti di ritirarsi con pi\u00f9 ordine verso la capitale e la Vistola. Gerd von Rundstedt, comandante del gruppo d'armate Sud tedesco, mise in guardia Blaskowitz da un possibile contrattacco polacco sul suo fianco settentrionale, ma questi, anche ascoltando il servizio di spionaggio che rifer\u00ec, erroneamente, che l'armata Pozna\u0144 era stata spostata ad est via treno, non prest\u00f2 molta attenzione al pericolo e spinse la 24\u00aa e 30\u00aa divisione fanteria verso est.\nIl 9 settembre la 14\u00aa, 17\u00aa e 25\u00aa divisione fanteria polacche, protette ai fianchi dalle brigate di cavalleria Podolska e Wielkopolska, attaccarono a sud di Kutno sfondando, non senza difficolt\u00e0, le linee tedesche a Pi\u0105tek e \u0141\u0119czyca ed obbligando la 30\u00aa divisione fanteria tedesca alla ritirata lasciando indietro 1.500 prigionieri. Von Runstedt sfrutt\u00f2 la situazione a suo vantaggio e cerc\u00f2 di circondare le concentrate forze polacche richiamando la 1\u00aa e la 4\u00aa divisione corazzata dai sobborghi di Varsavia, ordinando loro di sbarrare ogni accesso alla capitale all'armata Pozna\u0144. Nel giro di due giorni la Wehrmacht ristabil\u00ec la superiorit\u00e0 numerica e l'offensiva polacca era ormai terminata. Il comando supremo di Rydz-\u015amig\u0142y, vista la situazione, chiese a Kutrzeba di aprirsi una strada per Radom e ripiegare in Romania, ma Kutrzeba, in netta inferiorit\u00e0 numerica, ritenne pi\u00f9 saggio spingersi ad est, verso Varsavia, passando per il poco difeso varco di Sochaczew assieme ad alcuni reparti dell'armata della Pomerania.\nKutrzeba venne per\u00f2 anticipato dal XVI corpo d'armata tedesco che, con l'appoggio in forze della Luftwaffe, continu\u00f2 a stringere la sacca in cui erano rimase bloccate le divisioni polacche. Kutrzeba, il 16 settembre, diede disposizioni per evacuare la zona attraverso Sochaczew, ma solo due divisioni di fanteria (la 15\u00aa e la 25\u00aa) e i superstiti delle brigate di cavalleria Podolska e Wielkopolska riuscirono a trovare rifugio nella foresta di Kampinos. Chi rimase nella morsa tedesca si arrese definitivamente il 18 settembre, anche se reparti isolati continuarono a combattere fino al 21 settembre. I tedeschi fecero pi\u00f9 di 100.000 prigionieri e annientarono praticamente le armate Pozna\u0144 e Pomerania.\nConseguenze.\nLa battaglia del fiume Bzura, pur registrando l'unica breve crisi nel dispositivo tedesco, dovuta all'inaspettato attacco sul fianco dell'8\u00aa armata, si concluse con la sconfitta di 19 divisione polacche, le quali costituivano la prima linea di difesa del paese, ed inoltre fu la prima grande battaglia di accerchiamento della seconda guerra mondiale; da parte polacca \u00e8 da rilevare che l'impegno delle truppe tedesche, durato circa una settimana, consent\u00ec alle armate di Varsavia e Lublino di guadagnare tempo per approntare le difese della capitale, in attesa di un intervento da parte degli Alleati che tuttavia non arriv\u00f2.\nLa battaglia, al pari di tutta la campagna di Polonia, mise in evidenza il nuovo concetto tedesco di \"guerra mobile\", o guerra di movimento, basato sull'attivit\u00e0 congiunta delle forze corazzate ed aeree, che consentiva rapide avanzate ed azioni in profondit\u00e0 alle spalle dello schieramento nemico, mentre la fanteria sarebbe intervenuta successivamente per completarne l'accerchiamento e la distruzione; di contro essa dimostr\u00f2 la staticit\u00e0 polacca, basata sul concetto di difesa utilizzato durante la prima guerra mondiale, unito alla frammentariet\u00e0 delle linee di comunicazione, che limitarono fortemente i contatti tra il comando e le truppe in linea.."}
{"id": "778685", "revid": "339392", "url": "https://it.wikipedia.org/wiki?curid=778685", "title": "Thaye Dorje", "text": ""}
{"id": "778686", "revid": "74173", "url": "https://it.wikipedia.org/wiki?curid=778686", "title": "Battaglia della Bzura", "text": ""}
{"id": "778687", "revid": "110157", "url": "https://it.wikipedia.org/wiki?curid=778687", "title": "Epistolae metricae", "text": "Epistolae metricae (in italiano Epistole metriche) \u00e8 una raccolta di 66 lettere in latino e in esametri composta da Francesco Petrarca tra il 1331 e il 1361.\nEgli si ispir\u00f2 alle \"Epistole\" di Orazio, cercando anche di imitarne la chiarezza del linguaggio e la semplicit\u00e0 spontanea. Notevole \u00e8 il livello artistico (oggi \u00e8 considerato il pi\u00f9 importante lavoro in latino del Petrarca, ben oltre il suo preferito poema dell'Africa) e il valore storico-biografico delle lettere.\nUna delle pi\u00f9 celebri \u00e8 quella che racconta un viaggio in Italia di Petrarca, con una nota apostrofe dal Colle del Monginevro; un'altra \u00e8 indirizzata al cardinale Giovanni Colonna, al quale descrive la sua vita nella Vaucluse; una ancora parla della cerimonia della propria incoronazione quale poeta a Roma."}
{"id": "778689", "revid": "124505339", "url": "https://it.wikipedia.org/wiki?curid=778689", "title": "De viris illustribus (Petrarca)", "text": "Il De viris illustribus (\"Vite degli uomini illustri\") \u00e8 un'opera in prosa latina composta da Francesco Petrarca, contenente 36 biografie di uomini illustri.\nPetrarca cominci\u00f2 a lavorarvi a partire dall'estate del 1337, durante il suo soggiorno a Valchiusa. La redazione fu rallentata gi\u00e0 nel 1338 a causa del nuovo progetto di un poema epico in latino, intitolato \"Africa\". Il poeta continu\u00f2 a lavorare sul \"De viris illustribus\" fino alla sua morte, ma l'opera rimase incompiuta.\nIl progetto originario contemplava una serie di biografie di antichi eroi romani, a partire da Romolo e verosimilmente fino a includere i primi imperatori romani (forse fino a Tito). Entro il 1343 erano state composte le prime 23 biografie, fino a Catone il Censore. Le biografie sono di lunghezza diseguale: alcune piuttosto brevi, altre pi\u00f9 lunghe; quella di Scipione l'Africano, personaggio caro a Petrarca, era considerevolmente ampia. Petrarca ricominci\u00f2 a scrivere nell'estate del 1351, di nuovo a Valchiusa: ma invece di continuare con la successione cronologica dei personaggi, ampli\u00f2 il piano dell'opera includendo figure anteriori a Romolo: perci\u00f2 ripart\u00ec scrivendo dodici nuove biografie, da Adamo ad Ercole.\nFonte privilegiata di Petrarca fu l'opera storiografica di Tito Livio."}
{"id": "778695", "revid": "74173", "url": "https://it.wikipedia.org/wiki?curid=778695", "title": "Battaglia dello Bzura", "text": ""}
{"id": "778697", "revid": "287204", "url": "https://it.wikipedia.org/wiki?curid=778697", "title": "Distretto di Kaikoura", "text": " \nIl distretto di Kaikoura \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Kaikoura, sulla costa orientale dell'isola.\nGeografia fisica.\nKaikoura ha una popolazione di poco pi\u00f9 di 2.000 abitanti, e si trova circa 180 chilometri a nord di Christchurch. A sud della citt\u00e0 si estende una penisola omonima, che crea un gioco di correnti marine che attira una moltitudine di forme di vita acquatiche. In questo fatto risiede anche l'origine della citt\u00e0: essa venne fondata da cacciatori di balene.\nLa citt\u00e0 \u00e8 circondata dalla catena montuosa Kaikoura, una diramazione delle Alpi meridionali. Per questa ragione, sono stati tracciati molti percorsi su cui fare trekking e poter ammirare l'intera baia dall'alto. Il punto pi\u00f9 panoramico per fare ci\u00f2 si trova sul Monte Fyffe, chiamato cos\u00ec in onore della prima famiglia di coloni che si stabil\u00ec qui, i Fyyfe appunto. La casa che costruirono \u00e8 oggi un'attrazione turistica molto popolare.\nEconomia.\nIl nome della citt\u00e0 deriva da un'espressione m\u0101ori che significa \"mangiatori di aragoste\", e infatti l'industria dell'aragosta \u00e8 la base dell'economia del distretto. Ultimamente nel bilancio distrettuale \u00e8 cresciuta parecchio anche la voce del turismo, soprattutto per la possibilit\u00e0 di avvistamento di balene (notevole per quanto riguarda i capodogli) e la possibilit\u00e0 di nuotare insieme ai delfini.\nInfine, vicino alla citt\u00e0 si possono ammirare da vicino colonie di otarie della Nuova Zelanda e grandi uccelli marini come gli albatri."}
{"id": "778703", "revid": "580", "url": "https://it.wikipedia.org/wiki?curid=778703", "title": "Kaikoura", "text": ""}
{"id": "778704", "revid": "74173", "url": "https://it.wikipedia.org/wiki?curid=778704", "title": "Battaglia di Bzura", "text": ""}
{"id": "778705", "revid": "22475", "url": "https://it.wikipedia.org/wiki?curid=778705", "title": "Rerum memorandarum libri", "text": "I Rerum memorandarum libri (\"Libri sulle cose da ricordare\") sono una raccolta di esempi storici e aneddoti a scopo d'educazione morale in prosa latina composti da Francesco Petrarca. La redazione risale al 1343, e l'opera rimase abbandonata allo stato di abbozzo nel 1345, dopo la fuga da Parma, e mai pi\u00f9 ripresa neanche con cenni di rammarico (come per altre opere).\nGli aneddoti sono raccolti in gruppi secondo varie virt\u00f9. Essi si propongono di dimostrare il ruolo della Fortuna nella vita umana e spingono a conseguire un animo forte ed equilibrato per affrontarla correttamente.\nIl modello strutturale \u00e8 il seguente: \"exempla\" romani seguiti da \"externa\" (come i \"Factorum et dictorum memorabilium\" di Valerio Massimo)\".\" La maggioranza degli aneddoti deriva quindi dalla storia romana, ma sono inserite anche alcune storie di provenienza contemporanea, come quella in cui si descrive una pronta risposta di Dante Alighieri a Cangrande della Scala."}
{"id": "778708", "revid": "767487", "url": "https://it.wikipedia.org/wiki?curid=778708", "title": "Hank Marvin", "text": "\u00c8 leader del gruppo rock The Shadows, considerati la band britannica pi\u00f9 influente prima dell'avvento dei Beatles. Deve la sua fama allo stile particolare definito espressivo e melodico, caratterizzato da un \"tocco\" sensibilissimo abbinato ad un uso magistrale dell'elettronica.\n\u00c8 stato l'ispiratore di musicisti come Eric Clapton, David Gilmour, Steve Hackett , Brian May, George Harrison, Mark Knopfler, Neil Young, Jeff Beck, Jean-Pierre Danel, Pete Townshend, Tony Iommi, Ritchie Blackmore e Dodi Battaglia.\nBiografia.\nDa giovane ha imparato a suonare il banjo e il piano, convertendosi alla chitarra il giorno in cui ha ascoltato un pezzo di Buddy Holly. All'et\u00e0 di 16 anni, part\u00ec per Londra con il suo amico Bruce Welch, e incontr\u00f2 Cliff Richard al \"2i's Coffee Bar\" di Soho. Fu a seguito di quell'incontro che incominci\u00f2 la sua carriera di chitarrista professionista.\nHank Marvin \u00e8 stato il proprietario della prima Fender Stratocaster venduta in Inghilterra, questo strumento ha largamente contribuito al suo successo e al particolare timbro che caratterizzava il suono delle sue esecuzioni. Questa chitarra \u00e8 attualmente (2006) in possesso di Bruce Welch.\n\u00c8 doveroso precisare che la caratteristica essenziale del suono di Hank Marvin era dovuto all'utilizzo del celebre amplificatore Vox AC15 e in seguito del Vox AC30 ed i famosi echo Meazzi Echomatic e Binson Echorec, alla cui messa a punto ha poi contribuito. Questo amplificatore fu in seguito adottato da Beatles, Queen e Rolling Stones.\nParallelamente alla carriera con gli Shadows, Hank ha intrapreso anche quella di solista, dedicandosi a diversi stili e materiali, ha registrato duetti con Paul McCartney 1979, Brian May dei Queen, Mark Knopfler dei Dire Straits e suonato dal vivo nel 1989 al gigantesco concerto \"Destination Dockland\" a Londra, con Jean-Michel Jarre.\nMalgrado uno scarso successo ottenuto negli Stati Uniti, viene citato da Frank Zappa come l'ispiratore di diverse sue composizioni.\nNel tour del 1994, tenuto nel Regno Unito, ha suonato con lui anche il figlio Ben Marvin.\nNel marzo 2007 \u00e8 uscito un duo jazzy inedito degli Shadows dal titolo \"Nivram\", registrato da Hank Marvin e Jean-Pierre Danel, per l'album di quest'ultimo \"Guitar Connection 2\".\nHank Marvin \u00e8 il compositore di numerosi brani, tra i quali \"FBI, Geronimo, Shindig, The Rise and Fall of Flingel Bunt, Nivram, Shadoogie, Foot Tapper (N\u00b01 nel 1963)\" e parecchi altri per gli Shadows, e Cliff Richard come \"The Day I Met Marie\",\"I Could Easily Fall in Love with You\" o \"In the Country\".\nDal 1986, Hank Marvin vive a Perth, in Australia."}
{"id": "778711", "revid": "72396", "url": "https://it.wikipedia.org/wiki?curid=778711", "title": "Stige", "text": "Lo Stige ( - dal verbo \u03c3\u03c4\u03c5\u03b3\u03ad\u03c9, \"odiare\"), noto anche come \"fiume dell'odio\", \u00e8 uno dei cinque fiumi presenti negli Inferi secondo la mitologia greca e romana.\nStoria.\nSecondo il mito lo Stige si estendeva in nove grandi meandri che formavano una palude, detta appunto \"palude Stigia\", che ostacolava la strada per arrivare al vestibolo dell'oltretomba; gli altri fiumi infernali erano Cocito (fiume dei pianti), Acheronte (fiume del dolore), Flegetonte (fiume del fuoco) e Lete (fiume dell'oblio).\nGli dei lo chiamavano a testimone nei loro giuramenti mettendo in palio la propria appartenenza ai principi informatori del cosmo, dato che la potenza del fiume era tale che anch'essi la temevano, e tale giuramento era una formula inviolabile: se un dio era sospettato di mentire Zeus gli faceva bere una brocca d'acqua di questo fiume e qualora Stige avesse scoperto che aveva mentito il dio passava un anno in coma e nove anni lontano dai simposi. \nLe sue acque avevano anche il potere di rendere invulnerabili: Teti infatti vi immerse il figlio neonato Achille tenendolo per\u00f2 per il tallone, che non essendo stato toccato dall'acqua divenne il suo proverbiale punto debole."}
{"id": "778712", "revid": "1149807", "url": "https://it.wikipedia.org/wiki?curid=778712", "title": "Shoebox Zoo", "text": "Shoebox Zoo \u00e8 una serie televisiva per ragazzi, di genere fantastico, prodotta dalla rete britannica BBC in cooperazione con diverse emittenti canadesi. Fu mandata in onda per la prima volta nel 2004 dalla BBC."}
{"id": "778716", "revid": "767487", "url": "https://it.wikipedia.org/wiki?curid=778716", "title": "Bzura", "text": "Il Bzura \u00e8 un fiume della Polonia centrale, affluente della Vistola presso Wyszogr\u00f3d, con una lunghezza di 166 km \u00e8 il 25\u00b0 pi\u00f9 lungo del paese, con un'area del bacino di 7.788\u00a0km\u00b2.\nPresso il fiume Bzura si \u00e8 tenuta, dal 9 al 19 settembre 1939 un'importante battaglia durante l'invasione della Polonia da parte della Germania nazista."}
{"id": "778719", "revid": "74173", "url": "https://it.wikipedia.org/wiki?curid=778719", "title": "Fiume Bzura", "text": ""}
{"id": "778720", "revid": "1788047", "url": "https://it.wikipedia.org/wiki?curid=778720", "title": "Distretto di Hurunui", "text": " \nIl distretto di Hurunui \u00e8 un'autorit\u00e0 territoriale della Nuova Zelanda che si trova entro i confini della regione di West Coast, nell'Isola del Sud. La sede del Consiglio distrettuale si trova nella citt\u00e0 di Amberley."}
{"id": "778724", "revid": "6443765", "url": "https://it.wikipedia.org/wiki?curid=778724", "title": "Leco", "text": ""}
{"id": "778733", "revid": "125469744", "url": "https://it.wikipedia.org/wiki?curid=778733", "title": "Guido Galletti", "text": "Innumerevoli sono le presenze di questo artista sia a livello nazionale che regionale. Si pu\u00f2 ricordare quella pressoch\u00e9 ininterrotta alle biennali di Venezia dal 1930 al 1948 e alle quadriennali di Roma dal 1935 al 1959; per quanto riguarda gli eventi internazionali: \"Arti figurative\" di Parigi 1925, Barcellona (1929), Vienna (1935), Bruxelles (1935), Zurigo (1940), degli artisti liguri in Argentina (1949).\nPer focalizzarsi sulla situazione locale si ricorda che Galletti, fra le molte opere presenti in regione, \u00e8 autore del \"Cristo degli abissi\", lavoro del 1954 collocato sul fondale nel mare di San Fruttuoso (Camogli). Tale scultura \u00e8 molto nota per motivi turistici ed \u00e8 costantemente meta dei subacquei.\nIl lavoro del Galletti va dal simbolismo in \"Prigione del sogno\" all'intimismo in \"Tondo con la moglie e la figlia Giovanna\" degli anni 1915-20. La sua opera successiva \u00e8 caratterizzata da influssi di scultori nordici quali Constantin Meunier, presenti nel \"Martellatore\" del 1926; si avvicina alla semplificazione formale nel \"Pescatore ligure\" del 1927, lavoro non esente dall'influsso di Jacques Lipchitz. Fra le due guerre, periodo in cui \u00e8 ricchissimo il prodotto \u201cmonumentalistico\u201d del Galletti, l'artista si riferisce maggiormente alla composizione di tipo classico e naturalistico, ad esempio col \"Nudo di giovinetta seduta\" del 1934, esistente in due versioni presso la Galleria civica d'arte moderna e contemporanea di Torino."}
{"id": "778737", "revid": "1437331", "url": "https://it.wikipedia.org/wiki?curid=778737", "title": "Secretum", "text": "Il Secretum o De secreto conflictu curarum mearum (\"Riguardo al segreto conflitto delle mie angosce\" \u00e8 il titolo originale che tuttavia non viene attribuito dall'autore bens\u00ec viene tratto dalla frase finale dell'opera) \u00e8 un'opera in prosa latina scritta da Francesco Petrarca.\nStoria.\nViene ideata nel 1342-43 ripresa attorno al 1353 e rivista ancora nel 1358.\nAlla fine del proemio l'autore esprime il desiderio che questo suo diario rimanga segreto (da cui appunto il nome all'opera), lontano da occhi indiscreti. E cos\u00ec fu: il \"libretto\" rimase ignoto eccetto agli amici pi\u00f9 stretti come Boccaccio. Esso fu divulgato solo fra il 1378 ed il 1379 grazie al monaco fiorentino Tedaldo della Casa.\nTuttavia il \"Secretum\" non si presenta come un'opera frammentaria bens\u00ec con una struttura organica, ben definita e organizzata: sembrerebbe che l'autore avesse gi\u00e0 pensato a una futura pubblicazione. Per cui, probabilmente, lo stesso autore cerca di portarci fuori strada facendoci pensare che esso sia un diario personale: in realt\u00e0 egli aveva gi\u00e0 pianificato tutto.\nContenuto.\nIl \"Secretum\" pu\u00f2 essere definito dunque come una sorta di \"diario segreto\", un diario intimo dove l'autore pu\u00f2 esprimere apertamente, senza autodifese, il suo tormento interiore, l'inquietudine che logora la sua anima, i conflitti mai sopiti originati dal vizio dell'accidia che consiste nel conoscere il bene, nel sapere qual \u00e8 la strada maestra ma senza aver la forza, la volont\u00e0 e il coraggio di intraprenderla.\nPetrarca modell\u00f2 il dialogo platonico alla sua opera di cui aveva notizie non dal testo originale in greco, ma da quello latino di Cicerone: questo nuovo modo di scrivere avr\u00e0 molta fortuna nel periodo umanistico-rinascimentale. Protagonisti di questo dialogo sono Petrarca e sant'Agostino al cospetto di una donna, la Verit\u00e0, che per tutto il tempo rimane in silenzio.\nPetrarca non avrebbe potuto scegliere un interlocutore se non Agostino che aveva narrato nelle \"Confessioni\" il suo impetuoso cammino verso la conversione che presupponeva un distacco totale dalle passioni terrene.\nPetrarca conosceva le \"Confessioni\" grazie alla copia che un suo caro amico, il monaco agostiniano Dionigi di Borgo San Sepolcro, gli aveva donato nel 1333. Tuttavia questa non \u00e8 l'unica opera che ispira la stesura del \"Secretum\": \"De consolatione philosophiae\" (\"Il conforto della filosofia\") di Severino Boezio e \"De tranquillitate animi\" (\"La tranquillit\u00e0 dell'animo\") di Seneca giocano un ruolo importante.\nIl \"Secretum\" fonde spiritualit\u00e0 cristiana e conoscenza del mondo classico e quindi pu\u00f2 essere considerato il testo dell\u2019\"umanesimo cristiano\" petrarchesco. Sant\u2019Agostino \u00e8 l\u2019interprete della spiritualit\u00e0 cristiana ascetica ma anche della cultura, \u00e8 il punto di riferimento etico e filosofico ed \u00e8 anche il fondatore della \"tradizione letteraria classico-cristiana\" che sta alla base dell'ispirazione petrarchesca. \nInteressante \u00e8 anche il dialogo intorno all'accidia, uno dei sette vizi capitali. Proprio su quest'ultimo si concentra l'autore. Egli \u00e8 pervaso da una sorta di \"inexpletum quiddam\", dunque niente riesce a dare lui un senso di appagamento e di soddisfazione. La ricerca di una qualsiasi cosa per lui risulta essere particolarmente vana. Tuttavia questo stato al poeta piace, in quanto si \u00e8 totalmente rassegnato a questa condizione. L'errore di Petrarca, quindi, consiste nel continuare a cercare la pace equiparando le cose vane terrene a quelle supreme celesti.\nStruttura.\nL'opera \u00e8 strutturata in tre libri:"}
{"id": "778738", "revid": "287204", "url": "https://it.wikipedia.org/wiki?curid=778738", "title": "Distretto del Waimakariri", "text": " \nIl distretto del Waimakariri \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Rangiora.\nEsso si trova a nord del fiume omonimo e della citt\u00e0 di Christchurch. La parola Waimakariri in m\u0101ori significa \"fiume freddo\".\nI principali centri abitati del Distretto sono il capoluogo Rangiora (con circa 15.000 abitanti, comprendendo anche i sobborghi), Kaiapoi, Woodend e Oxford."}
{"id": "778741", "revid": "174925", "url": "https://it.wikipedia.org/wiki?curid=778741", "title": "Energia endogena", "text": ""}
{"id": "778744", "revid": "115245624", "url": "https://it.wikipedia.org/wiki?curid=778744", "title": "De vita solitaria", "text": "Il De vita solitaria \u00e8 un trattato in prosa latina scritto da Francesco Petrarca. L'opera venne redatta all'incirca tra il 1346 e il 1356 ed \u00e8 un'esaltazione della solitudine: \u00e8 dunque simile al \"De otio religioso\". L'autore dedic\u00f2 l'opera a Filippo di Cabassoles, vescovo di Cavaillon, in Provenza.\nLa solitudine viene descritta come necessaria per la vita contemplativa, sia per i religiosi (tra i quali viene citato Sant'Agostino), sia per filosofi che per pensatori in genere. L'ideale di vita per Petrarca \u00e8 quello di una raccolta solitudine nella pace agreste, dedicata agli studi letterari e alla riflessione religiosa. Il trattato \u00e8 suddiviso in due libri ed \u00e8 presente un motivo di riflessione e tormento a causa della monacazione del fratello Gherardo. Nel primo libro, Petrarca esalta i vantaggi della solitudine, che preserva l'uomo dalle ambizioni mondane, moltiplica il tempo interiore e induce cos\u00ec a utilizzare nel miglior modo possibile il tempo presente. Nel secondo libro, Petrarca trae - dalla storia antica, dalla Bibbia e dalla recente storia ecclesiastica - un lungo elenco di biografie, sul modello del \"De viris illustribus\", per illustrare casi esemplari di attaccamento o di rifiuto nei confronti della solitudine. Il testo pu\u00f2 essere quindi interpretato come il primo grande esempio petrarchesco di sintesi fra la sapienza pagana e quella cristiana."}
{"id": "778745", "revid": "339392", "url": "https://it.wikipedia.org/wiki?curid=778745", "title": "Classe Zwaardis", "text": ""}
{"id": "778746", "revid": "767487", "url": "https://it.wikipedia.org/wiki?curid=778746", "title": "Harald Aabrekk", "text": "Carriera.\nGiocatore.\nNel 1978 ha giocato uno spezzone di partita per il Brann, in un incontro terminato con una sconfitta della sua squadra per 0-2.\nAllenatore.\nBrann.\nNel corso del 1998, Aabrekk \u00e8 diventato il nuovo allenatore del Brann, sostituendo Kjell Tennfjord che aveva avuto un inizio di stagione negativo. Sotto la sua guida, la situazione della squadra \u00e8 migliorata. \u00c8 rimasto al Brann anche per il campionato successivo, chiuso al terzo posto.\nDopo il V\u00e5lerenga.\nTerminata l'esperienza con il V\u00e5lerenga, Aabrekk \u00e8 tornato al Brann in veste di assistente di Mons Ivar Mjelde, all'epoca allenatore del club. Successivamente, \u00e8 stato anche osservatore.\nAalesund.\nIl 31 agosto 2012, \u00e8 stato ingaggiato dall'Aalesund in qualit\u00e0 di osservatore. Abderrazak Hamdallah e Dan\u00edel Le\u00f3 Gr\u00e9tarsson sono stati due dei calciatori che ha segnalato in questa veste.\nIl 1\u00ba dicembre 2014 \u00e8 diventato il nuovo allenatore della squadra. Aabrekk si sarebbe avvalso della collaborazione di Trond Fredriksen, ex calciatore dell'Aalesund: entrambi hanno firmato un contratto biennale, valido a partire dal 1\u00ba gennaio 2015. Il 28 aprile 2015, \u00e8 stato sollevato dall'incarico."}
{"id": "778748", "revid": "838137", "url": "https://it.wikipedia.org/wiki?curid=778748", "title": "Giuseppe Di Falco", "text": "Biografia.\nHa compiuto gli studi ginnasiali nel Seminario arcivescovile di Chieti e quelli liceali e teologici nel Seminario Regionale \"San Pio X\" di Chieti. \u00c8 stato ordinato sacerdote il 29 giugno 1953 nella cattedrale di Chieti.\nImmediatamente \u00e8 stato destinato a Vasto come assistente della giovent\u00f9 studentesca, delle Acli, come assistente diocesano della Giovent\u00f9 Maschile di Azione Cattolica nonch\u00e9 vice parroco della cattedrale di San Giuseppe di Vasto. \u00c8 stato poi vice rettore del Seminario arcivescovile di Chieti e nel 1956; nominato parroco della parrocchia di San Panfilo in Scerni, dove \u00e8 rimasto sino al 1964. Dal 1965 al 25 maggio 1985 \u00e8 stato il primo parroco della neo eretta parrocchia di San Camillo de Lellis di Chieti, realizzandone anche la costruzione del complesso parrocchiale.\nContemporaneamente \u00e8 stato anche assistente diocesano della Giovent\u00f9 Femminile di A.C. sotto l'episcopato di Mons. Bosio, delegato diocesano per l'Apostolato dei laici sotto l'episcopato di Mons. Capovilla, vicario episcopale per gli organismi ecclesiali e pro-vicario generale dell'arcidiocesi teatina sotto l'episcopato di Mons. Vincenzo Fagiolo. Ha fatto parte altres\u00ec della Commissione presbiterale regionale e nazionale.\nEletto vescovo della diocesi di Sulmona-Valva il 25 maggio 1985, consacrato il 14 luglio 1985, ha preso possesso della diocesi il 31 agosto dello stesso anno. Si \u00e8 ritirato il 7 aprile 2007 per raggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "778749", "revid": "161273", "url": "https://it.wikipedia.org/wiki?curid=778749", "title": "Stelle principali della costellazione del Cane Minore", "text": "Segue un prospetto delle stelle principali della costellazione del Cane Minore, elencate per magnitudine decrescente."}
{"id": "778753", "revid": "1543377", "url": "https://it.wikipedia.org/wiki?curid=778753", "title": "De otio religioso", "text": "Il De otio religioso (o \"religiosorum\") \u00e8 un trattato scritto in prosa latina di Francesco Petrarca che tratta del riposo religioso e della sua natura contemplativa.\nSimile al \"De vita solitaria\", il \"De otio\" esalta la solitudine e in particolare quella legata alle regole degli ordini religiosi (\"otium\" = tranquillit\u00e0 di spirito ), definita come la migliore condizione di vita possibile e svolge \"\"il tema ascetico del superamento dei beni mondani, sentito per\u00f2 piuttosto come nostalgia irrealizzabile di purezza e di quiete che non come ferma conquista\" .\nL'opera venne incominciata durante il periodo della quaresima del 1347 in Valchiusa contemporaneamente al \"De vita solitaria\" e in seguito ripresa e ampliata fino al 1357 circa. Essa \u00e8 divisa in due libri introdotti da una lettera ai monaci della Certosa di Montrieux, presso i quali il poeta era stato nel 1347 per far visita al fratello Gherardo, ed \u00e8 strutturata sull'esempio delle Artes praedicandi in voga dal XII secolo.\nNel primo libro vengono presentati i tre pericoli principali che si oppongono all'ozio religioso, \"mundi laquei, carnis illecebre, demonum doli\"\", mentre nel secondo sono presi in esame i \"legami mondani\", come la ricchezza, il piacere e la fama. Segue quindi un lungo elenco delle glorie terrene ormai scomparse per passare alle \"lusinghe carnali\" che sono le pi\u00f9 difficili da superare. Viene poi esaltata la forza della grazia divina e l'insufficienza della virt\u00f9 per concludere con un ragionamento di carattere autobiografico sulla qualit\u00e0 delle Sacre Scritture."}
{"id": "778766", "revid": "767487", "url": "https://it.wikipedia.org/wiki?curid=778766", "title": "Eivind Aadland", "text": "\u00c8 stato il direttore della European Union Chamber Orchestra e dell'Orchestra Filarmonica di Bergen. Ha diretto le maggiori orchestre norvegesi, incluse la Filarmonica di Oslo, e si \u00e8 esibito in giro per il mondo come solista, registrando numerosi dischi; \u00e8 il direttore dell'Orchestra Sinfonica di Trondheim."}
{"id": "778769", "revid": "119067234", "url": "https://it.wikipedia.org/wiki?curid=778769", "title": "De remediis utriusque fortunae", "text": "Il De remediis utriusque fortunae \u00e8 una raccolta di brevi dialoghi scritti in prosa latina da Francesco Petrarca.\nVenne redatta all'incirca tra il 1360 e il 1366 ed \u00e8 composta da 254 scambi di battute tra entit\u00e0 allegoriche: prima il \"Gaudio\" e la \"Ragione\", poi il \"Dolore\" e la \"Ragione\".\nSimile ai precedenti \"Rerum memorandarum libri\", questi dialoghi hanno scopi educativi e moralistici, proponendosi di rafforzare l'individuo contro i colpi della Fortuna sia buona che avversa.\nNel primo libro, la \"Ragione\" dialoga con la \"Gioia\" e la \"Speranza\" (122 dialoghi), nel secondo con il \"Dolore\" e il \"Timore\", spiegando come affrontare i diversi casi della vita, quali calamit\u00e0 naturali, cariche pubbliche, cure familiari, guerre. In altre parole, \u00e8 come una guida che insegna la via migliore di comportarsi di fronte alla buona e alla cattiva sorte."}
{"id": "778770", "revid": "767487", "url": "https://it.wikipedia.org/wiki?curid=778770", "title": "Doppio Quintetto Vocale", "text": "Il Doppio Quintetto Vocale era un gruppo vocale italiano.\nStoria del gruppo.\nCome si intuisce dal nome, esso era composto da cinque uomini e cinque donne.\nHa lavorato in radio nella prima met\u00e0 degli anni cinquanta con l'Orchestra di Cinico Angelini, partecipando al Festival di Sanremo 1953, accompagnando alternativamente Nilla Pizzi e Gino Latilla nell'esecuzione di cinque brani, tra cui \"Campanaro \" e \"Vecchio scarpone\", tutti ammessi alla finale."}
{"id": "778772", "revid": "984922", "url": "https://it.wikipedia.org/wiki?curid=778772", "title": "Argo Aadli", "text": "Si \u00e8 diplomato nella Scuola Superiore di Teatro dell'Accademia estone della Musica nel 2002; da quel momento ha lavorato nel Teatro Comunale di Tallinn.\nSi \u00e8 laureato a fianco di attori e attrici come Hele K\u00f5re, Kadri Lepp, Karin L\u00e4tsim, Laura N\u00f5lvak, Evelin Pang, Maria Soomets, Elisabet Tamm, Carita Vaikj\u00e4rv, Ott Aardam, Karol Kuntsel, Alo K\u00f5rve, Anti Reinthal, Mart Toome e Priit V\u00f5igemast."}
{"id": "778781", "revid": "767487", "url": "https://it.wikipedia.org/wiki?curid=778781", "title": "Quartetto Stars", "text": "Il Quartetto Stars era un gruppo vocale femminile torinese in attivit\u00e0 negli anni quaranta e cinquanta.\nBiografia.\nIl Quartetto Stars nacque nel 1947 su iniziativa del maestro Carlo Prato, che riun\u00ec quattro giovani cantanti, Rica Pereno, Mariuccia Barbesini, Mariolina Gai e Santina Della Ferrera, e le fece debuttare nelle trasmissioni radiofoniche della RAI di Torino.\nIncisero per la Cetra col maestro Cinico Angelini, poi con il maestro Pippo Barzizza; il pi\u00f9 considerevole successo di quel periodo \u00e8 \"Il re del Portogallo\", scritto nel 1949 da Mario Panzeri e Piero Rizza.\nIl quartetto partecip\u00f2 al Festival di Sanremo 1953 con quattro canzoni: \"Campanaro\" (che si classific\u00f2 al secondo posto), \"Il passerotto\", \"Sussurrando buonanotte\" e \"Pap\u00e0 Pacifico\".\nAlla fine del 1953, dopo essere apparse nel film \"L'incantevole nemica\" di Claudio Gora dove eseguono con Silvana Pampanini il brano \"Nin\u00ec Pampan\", il quartetto si sciolse, e le quattro cantanti proseguirono l'attivit\u00e0 da soliste.\nSantina Della Ferrera entr\u00f2 a far parte del Trio Aurora sostituendo Lidia Martorana e partecipando al Festival di Sanremo 1955 in coppia con Natalino Otto."}
{"id": "778784", "revid": "729019", "url": "https://it.wikipedia.org/wiki?curid=778784", "title": "Strada statale 432 della Bocca di Magra", "text": "La ex strada statale 432 della Bocca di Magra (SS 432), ora strada comunale in Toscana e \"strada provinciale 432 della Bocca di Magra (SP 432)\" in Liguria, \u00e8 una strada provinciale italiana\nPercorso.\nLa strada nasce in territorio toscano, presso l'abitato di Marina di Carrara, ma dopo aver percorso poco pi\u00f9 di un chilometro, oltrepassando il \"torrente Parmignola\", entra in territorio ligure, attraversando l'abitato di Marinella di Sarzana. Successivamente entra nel territorio comunale di Ameglia, superando l'abitato di Fiumaretta e terminando il suo percorso nella frazione di Romito Magra (Arcola), attraverso un rond\u00f2 che la connette con la strada statale 331 di Lerici, la quale prosegue in direzione Lerici - La Spezia, oppure in direzione Sarzana, attraverso la vicina strada statale 1 Via Aurelia.\nIn seguito al decreto legislativo n. 112 del 1998, dal 2001 la gestione del tratto toscano \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Massa e Carrara che denomin\u00f2 l'arteria \"strada provinciale 71 della Bocca di Magra (SP 71)\"; la gestione del tratto ligure \u00e8 passata alla Regione Liguria che ha provveduto al trasferimento dell'infrastruttura al demanio della Provincia della Spezia.\nNel 2004, il tratto toscano \u00e8 stato declassato e consegnato al comune di Carrara."}
{"id": "778799", "revid": "767487", "url": "https://it.wikipedia.org/wiki?curid=778799", "title": "Bruno Pallesi", "text": "Biografia.\nInizia la carriera di cantante in radio durante la seconda guerra mondiale, incidendo per La Voce del Padrone.\nPartecipa al Festival di Sanremo 1955 in coppia con Nuccia Bongiovanni, classificandosi terzo con \"Canto nella valle\".\nContinua poi la carriera come paroliere, spesso in collaborazione con il musicista Walter Malgoni: tra le sue canzoni pi\u00f9 note si possono citare Guarda che Luna,\"Tua\" e \"Sabato sera\".\nOltre ad aver fondato le etichette musicali \"Polaris\" e \"New Polaris\", \u00e8 stato il patron del Festival di Sanremo 1975.\nMuore sessantaseienne nella sua Milano.\nCanzoni scritte da Bruno Pallesi.\nPer ogni brano vengono indicati il primo interprete, gli autori della musica e gli eventuali collaboratori al testo.\nDiscografia parziale.\nSingoli.\nSingoli Flexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "778802", "revid": "76963", "url": "https://it.wikipedia.org/wiki?curid=778802", "title": "Dwight Stones", "text": "Biografia.\nTra i primi saltatori in alto ad adottare lo \"stile Fosbury\", conquist\u00f2 due volte il bronzo olimpico (Monaco 1972 e Montreal 1976), e fu il primo atleta a superare il \"muro\" dei 2,30 metri nel 1973 a Monaco. Successivamente increment\u00f2 il record mondiale fino a portarlo a 2,32, per poi stabilire il proprio record personale di 2,34 metri nel 1984."}
{"id": "778803", "revid": "281779", "url": "https://it.wikipedia.org/wiki?curid=778803", "title": "Epistole", "text": "Le Epistole di Francesco Petrarca sono una raccolta di lettere in prosa latina del grande poeta, in parte progettate gi\u00e0 dall'autore per la pubblicazione e pensate per un pubblico pi\u00f9 vasto del destinatario esplicito.\nSono molto numerose e sono catalogate in cinque raccolte, secondo la scelta e il riordino compiuto dallo stesso autore. Notevole \u00e8 l'importanza storica di queste epistole: sono la migliore fonte per la ricostruzione della vita del poeta e una vivida chiave d'accesso al suo pensiero, oltre che al tempo in cui egli visse.\nVi sono lettere destinate al fratello Gherardo, agli amici (spesso apostrofati con pseudonimi classicheggianti), ai principi, ai dogi veneziani, all'imperatore, ai vari papi e a cardinali, oltre ad alcune scritte per la raccolta e destinate ai grandi uomini dell'antichit\u00e0, quali Cicerone, Virgilio e altri. Anche dal punto di vista letterario sono significative per l'eleganza e il virtuosismo descrittivo.\nLe Cinque Sezioni.\nLe cinque sezioni sono:"}
{"id": "778806", "revid": "1318658", "url": "https://it.wikipedia.org/wiki?curid=778806", "title": "Antonio Basurto", "text": "Biografia.\nFrequent\u00f2 gli studi a Napoli ed entr\u00f2 nel coro della Scarlatti, di cui fece parte fino al 1939, anno del suo diploma all'istituto Elena di Savoia, quando vinse il concorso per voci nuove indetto dall'EIAR e debutt\u00f2 il 27 luglio lanciando \"Ultime foglie\" di Umberto Bertini e \"La piccinina\" di Eldo Di Lazzaro, sotto la guida dell'orchestra di Saverio Seracini, divenendo immediatamente riconoscibile per la voce potente e l'intonazione lievemente nasale.\nUfficiale durante la seconda guerra mondiale, dopo l'armistizio fu arrestato dai tedeschi e rest\u00f2 in prigione fino all'arrivo degli alleati.\nIl teatro di rivista.\nAlla fine del conflitto lavor\u00f2 con le compagnie di rivista al fianco di Renato Rascel, Aldo Fabrizi e Lydia Johnson, debuttando in Argentina nel 1948 e venendo conosciuto con il soprannome di \"Rabagliati napoletano\".\nNel 1951, dopo Mario Abbate, che lanci\u00f2 la canzone a Piedigrotta, e ad alcuni giorni di distanza da Giacomo Rondinella, che la port\u00f2 al successo, anche Basurto interpret\u00f2 \"Malafemmena\" di Tot\u00f2.\nI festival.\nNegli anni cinquanta partecip\u00f2 a quattro Festival di Napoli: '52 (dove cant\u00f2 \"E cummarelle\", finalista in coppia con Gino Latilla, \"Nun \u00e8 curaggio, \u00e8 ammore\" del Maestro Carlo Alberto Rossi assieme ad Achille Togliani, \"A litoranea\" con Gino Latilla ed \"A spingola\" ripetuta da Nilla Pizzi), '54 (dove cant\u00f2 \"'Na chitarra sta chiagnenno\" in coppia con Achille Togliani e \"Rota 'e fuoco e faccia 'e neve\" ripetuta da Gino Latilla), '56 (dove interpret\u00f2 la bellissima \"Manname 'nu raggio 'e sole\" in coppia con Nunzio Gallo che diverr\u00e0 un grande successo anche di Luciano Virgili, \"A quaterna\" ripetuta da Aurelio Fierro, \"A palummella\" in duo con Grazia Gresi, ripetuta dal duo Mara Del Rio ed Aurelio Fierro e \"Tre rose rosse\" in coppia con Mara Del Rio) e '58 (dove port\u00f2 in finale \"Serenata arraggiata\" con Giacomo Rondinella e cant\u00f2 \"O palluncino\" in duo con Gloria Christian, ripetuta da Nino Taranto).\nPartecip\u00f2 al Festival di Sanremo 1955 con \"Un cuore\" in coppia con Gianni Ravera, \"Una fotografia nella cornice\" in coppia con Natalino Otto e \"Cantilena del trainante\" ripetuta da Jula de Palma.\nNel 1957 vinse il Festival di Ischia con la canzone \"Na casa a Ischia\".\nNel 1961 gli organizzatori del Festival di Napoli gli chiesero un milione e mezzo di lire per poter essere ammesso in gara; ovviamente non accett\u00f2 e da quel momento si ritir\u00f2 dalle scene.\nAltri suoi successi: \"Vecchia Roma\", \"Pasquale militare\", \"Me so' mbriacato 'e sole\", \"Mandulinate 'e sera\", \"Z\u00ec Nicola\", \"Tutt'e ssere\", \"Ischia, parole e musica\".\n\u00c8 apparso anche come attore cinematografico in otto film tra il 1949 e il 1954."}
{"id": "778811", "revid": "121956064", "url": "https://it.wikipedia.org/wiki?curid=778811", "title": "Ridge Racer 7", "text": "Ridge Racer 7 \u00e8 il settimo capitolo della storica serie di videogiochi Namco.\nIl titolo propone pi\u00f9 di 160 competizioni, una modalit\u00e0 on-line fino a quattordici giocatori e la possibilit\u00e0 di personalizzare e modellare i veicoli in pi\u00f9 di 200 parametri. \"Ridge Racer 7\" \u00e8 stato il titolo di lancio della PlayStation 3 ed \u00e8 quindi un'esclusiva Sony.\nInizialmente fu presentato all'E3 del 2006 in un trailer d'anteprima mentre il trailer con relativo gameplay mostrato apparve al Tokyo Game Show dello stesso anno. Nel 22 febbraio del 2007 fu pubblicata una demo giocabile tramite scaricamento dal servizio online PlayStation Store.\nModalit\u00e0 di gioco.\nCome sempre la giocabilit\u00e0 si basa sul guidare automobili in maniera assolutamente irrealistica essendo velocissime e capaci d'essere ben manovrate persino durante la pi\u00f9 rischiosa delle sbandate e senza perdere molto in velocit\u00e0.\nMolte altre sono le novit\u00e0 apportate al titolo targato Namco tra cui la possibilit\u00e0 di modificare i veicoli sia a livello estetico che prestazionale.\nSistema di classifica.\nTramite l'accumulo di PF (punti fama), CR (crediti, la moneta del gioco) e PGO (punti gare online) \u00e8 possibile scavalcare le classifiche sino a raggiungere il fatidico primo posto in assoluto su scala mondiale.\nContenuti aggiuntivi (DLC).\nIl 22 marzo 2007 Namco ha reso disponibili alcuni contenuti scaricabili dal PlayStation Store tra di essi sono inclusi 25 \"Eventi Singoli UFRA\" e 14 set di decalcomanie tutto ci\u00f2 del tutto gratuitamente. Inoltre dal 1\u00ba giugno del 2007 sono state rese scaricabili nuove musiche di sottofondo da ascoltare durante le gare per la cifra variabile da 0.99 a 14.99 dollari (in base alla quantit\u00e0 di brani scaricati). I brani inclusi provengono da \"Ridge Racer 6\", dai due \"Ridge Racer\" per PSP, da \"R4: Ridge Racer Type 4\" e dal primo \"Ridge Racer\". \u00c8 stato anche distribuito nel 2010 un aggiornamento gratuito per poterlo giocare in 3D."}
{"id": "778814", "revid": "177967", "url": "https://it.wikipedia.org/wiki?curid=778814", "title": "Nuccia Bongiovanni", "text": "Biografia.\nInizi\u00f2 la carriera in radio nel 1949, dove debutt\u00f2 con l'orchestra Ceragioli, e incise alcuni 78 giri a partire dal 1948, tra cui anche alcuni duetti con Claudio Villa.\nNel 1955 partecip\u00f2 al Festival di Sanremo con \"I tre timidi\", \"Il primo viaggio\" e \"Canto nella valle\", ottenendo con quest'ultimo brano il terzo posto in coppia con Bruno Pallesi.\nNel 1958 partecip\u00f2 alla Sagra della Canzone Nova di Assisi con \"Semina seminatore\".\nIn televisione \"conquist\u00f2\" la popolarit\u00e0 con la trasmissione \"Il Musichiere\" condotta da Mario Riva, in cui eseguiva insieme con Johnny Dorelli (poi sostituito da Paolo Bacilieri), i motivi da indovinare. Il suo aspetto fine e delicato, il carattere dolce e discreto, la sua voce armoniosa, elegante e ben modulata, la resero molto popolare al grande pubblico musicale e televisivo.\nTra i suoi successi: \"Amado mio\", \"Domenica \u00e8 sempre domenica\" (sigla del \"Musichiere\"), \"Simpatica\", \"Ho il cuore in paradiso\", Donna.\nNei primi anni sessanta si ritir\u00f2 dall'attivit\u00e0 musicale per seguire la famiglia; era sposata con il musicista e direttore d'orchestra Giampiero Boneschi, dal cui matrimonio aveva avuto due gemelle: Danila e Mila.\nSi spense prematuramente nel 1970 all'et\u00e0 di 40 anni a causa di un tumore.\nDiscografia parziale.\nSingoli.\nFlexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "778816", "revid": "110157", "url": "https://it.wikipedia.org/wiki?curid=778816", "title": "Cantone di Apt", "text": "Il Cantone di Apt \u00e8 una divisione amministrativa dell'Arrondissement di Apt.\nA seguito della riforma complessiva dei cantoni del 2014 \u00e8 passato da 13 a 27 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778819", "revid": "27723", "url": "https://it.wikipedia.org/wiki?curid=778819", "title": "Hans-Gert Poettering", "text": ""}
{"id": "778822", "revid": "115907953", "url": "https://it.wikipedia.org/wiki?curid=778822", "title": "Invectivarum contra medicum quendam libri IV", "text": "L'Invectivarum contra medicum quendam libri IV \u00e8 un'opera minore di Francesco Petrarca, scritta in prosa latina nel 1355.\n\u00c8 un trattato in risposta alle critiche rivoltegli da un medico in particolare, appartenente alla curia papale avignonese, e contro la medicina in generale, quale arte \"meccanica\", cio\u00e8 scienza, contrapposta alla poesia che viene tenacemente difesa, ribadendo la superiorit\u00e0 delle discipline umanistiche a quelle politiche."}
{"id": "778823", "revid": "110157", "url": "https://it.wikipedia.org/wiki?curid=778823", "title": "Cantone di Bonnieux", "text": "Il Cantone di Bonnieux era una divisione amministrativa dell'Arrondissement di Apt.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778824", "revid": "2203031", "url": "https://it.wikipedia.org/wiki?curid=778824", "title": "Marisa Colomber", "text": "Biografia.\nHa vinto la Caravella d'oro di Genova e il Festival di Parigi.\nHa partecipato al Festival di Sanremo 1955, arrivando al sesto posto con \"L'ombra\".\nHa fatto alcuni concerti all'estero, dove \u00e8 stata pi\u00f9 famosa che in Italia.\nHa anche, occasionalmente, recitato (ad esempio in Scaramouche, nel 1965)."}
{"id": "778826", "revid": "110157", "url": "https://it.wikipedia.org/wiki?curid=778826", "title": "Cantone di Cadenet", "text": "Il Cantone di Cadenet era una divisione amministrativa dell'Arrondissement di Apt.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778827", "revid": "767487", "url": "https://it.wikipedia.org/wiki?curid=778827", "title": "Cantone di Cavaillon", "text": "Il Cantone di Cavaillon \u00e8 una divisione amministrativa dell'Arrondissement di Apt.\nA seguito della riforma complessiva dei cantoni del 2014 \u00e8 passato da 6 a 2 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778828", "revid": "102682936", "url": "https://it.wikipedia.org/wiki?curid=778828", "title": "Invectiva contra cuiusdam anonimi Galli calumnia", "text": "L'Invectiva contra cuiusdam anonimi Galli calumnia o Contra eum qui maledixit Italiae \u00e8 un'opera minore di Francesco Petrarca, scritta in prosa latina.\nSi tratta di un'invettiva contro un anonimo monaco francese, in risposta ad una sua presa di posizione a favore del Papato avignonese. Petrarca invece vi sostiene il trasferimento di Papa Urbano V da Avignone a Roma."}
{"id": "778829", "revid": "984922", "url": "https://it.wikipedia.org/wiki?curid=778829", "title": "Cantone di Gordes", "text": "Il Cantone di Gordes era una divisione amministrativa dell'Arrondissement di Apt.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778831", "revid": "36426", "url": "https://it.wikipedia.org/wiki?curid=778831", "title": "Papato Avignonese", "text": ""}
{"id": "778832", "revid": "767487", "url": "https://it.wikipedia.org/wiki?curid=778832", "title": "Cantone di Pertuis", "text": "Il Cantone di Pertuis \u00e8 una divisione amministrativa dell'Arrondissement di Apt.\nA seguito della riforma complessiva dei cantoni del 2014 \u00e8 passato da 14 a 15 comuni, acquisendo il comune di Villelaure.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778834", "revid": "889336", "url": "https://it.wikipedia.org/wiki?curid=778834", "title": "Peter Nocke", "text": "Nato a Langenberg (oggi quartiere di Velbert), in Germania nel 1955. Campione europeo nel 1974 e nel 1977 sui 100 e 200 metri e nelle 3 staffette, sempre in quest'ultimo anno Nocke si consacra vincendo il titolo mondiale della staffetta 4X200 a Cali. Alle Olimpiadi di Montr\u00e9al dell'anno prima invece conquist\u00f2 il bronzo nei 100 stile libero. Fu recordman europeo delle staffette 4X100 e 4X100 mista."}
{"id": "778835", "revid": "110157", "url": "https://it.wikipedia.org/wiki?curid=778835", "title": "Cantone di Avignone-Est", "text": "Il Cantone di Avignone-Est era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Avignone e il comune di Mori\u00e8res-l\u00e8s-Avignon."}
{"id": "778839", "revid": "110157", "url": "https://it.wikipedia.org/wiki?curid=778839", "title": "Cantone di Avignone-Nord", "text": "Il Cantone di Avignone-Nord era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Avignone e il comune di Le Pontet."}
{"id": "778841", "revid": "110157", "url": "https://it.wikipedia.org/wiki?curid=778841", "title": "Cantone di Avignone-Ovest", "text": "Il Cantone di Avignone-Ovest era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Avignone."}
{"id": "778843", "revid": "110157", "url": "https://it.wikipedia.org/wiki?curid=778843", "title": "Cantone di Avignone-Sud", "text": "Il Cantone di Avignone-Sud era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Avignone."}
{"id": "778845", "revid": "2149408", "url": "https://it.wikipedia.org/wiki?curid=778845", "title": "Owen", "text": ""}
{"id": "778846", "revid": "110157", "url": "https://it.wikipedia.org/wiki?curid=778846", "title": "Cantone di B\u00e9darrides", "text": "Il Cantone di B\u00e9darrides era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778847", "revid": "767487", "url": "https://it.wikipedia.org/wiki?curid=778847", "title": "De sui ipsius et multorum ignorantia", "text": "Il De sui ipsius et multorum ignorantia \u00e8 un trattato filosofico minore di Francesco Petrarca, scritto in prosa latina. La prima stesura risale al 1367 (l'episodio raccontato dall'autore non avviene certamente prima del 1362), tuttavia la stesura definitiva del \"De ignorantia\" fu inviata al dedicatario Donato Albanzani soltanto all\u2019inizio del 1371.\nSi tratta della risposta del poeta ad alcuni averroisti veneziani (mai nominati, e noti da testimonianze indirette riportate nel manoscritto Marciano latino VI, 86 e nel manoscritto Palatino Parmense 29: Leonardo Dandolo, Zaccaria Contarini, Tommaso Talenti, Guido da Bagnolo) che lo avevano giudicato quale ottimo individuo, ma pessimo letterato e ignorante per via del suo rigetto per Aristotele.\nIl Petrarca scrisse questo opuscolo polemico sostenendo con notevole perspicacia spunti di Platone e Sant'Agostino, che si erano occupati dei problemi morali e della salvezza dell'animo, e dichiarandosi, quindi, fermamente antiaristotelico.\nDi fatto, Il nucleo argomentativo del \"De ignorantia\" consiste nell\u2019attacco al naturalismo razionalista di Aristotele e all\u2019acritico principio di autorit\u00e0 praticato dai suoi seguaci moderni: a questi atteggiamenti Petrarca contrappone rispettivamente la filosofia morale, fonte della crescita interiore dell\u2019uomo, e la fede cristiana, unica garanzia di verit\u00e0."}
{"id": "778848", "revid": "110157", "url": "https://it.wikipedia.org/wiki?curid=778848", "title": "Cantone di Boll\u00e8ne", "text": "Il Cantone di Boll\u00e8ne \u00e8 una divisione amministrativa dell'Arrondissement di Avignone.\nA seguito della riforma complessiva dei cantoni del 2014 \u00e8 passato da 7 a 9 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778849", "revid": "6444648", "url": "https://it.wikipedia.org/wiki?curid=778849", "title": "Rifugi Alpini", "text": ""}
{"id": "778850", "revid": "3115", "url": "https://it.wikipedia.org/wiki?curid=778850", "title": "Clara Jaione", "text": "Biografia.\nNel 1947 venne ammessa al concorso per nuovi cantanti di Radio Roma e, nonostante l'emozione fatta palesare nell'esame finale, il maestro Cinico Angelini la scelse ugualmente per la sua orchestra.\nTra il 1948 ed il 1953 lavor\u00f2 in radio alla RAI con Armando Fragna, che scrisse per lei una serie di brani spiritosi, i quali ben si adattavano alla sua voce squillante e briosa. Le sue interpretazioni di brani come \"Alle Terme di Caracalla\", \"Arrivano i nostri\" e \"I pompieri di Viggi\u00f9\", ne fecero una delle cantanti pi\u00f9 amate dal pubblico.\nNel 1952 le fu dedicata la copertina del primo numero della rivista \"Sorrisi e Canzoni\".\nNel 1955 partecip\u00f2 al Festival di Sanremo con \"Era un omino\" e \"Zucchero e pepe\". Dalla met\u00e0 degli anni cinquanta la Jaione interruppe la sua carriera musicale.\nSul finire degli anni novanta si mostr\u00f2 nuovamente al grande pubblico accettando di partecipare come ospite alla trasmissione televisiva di Paolo Limiti. Torn\u00f2 nuovamente in televisione il 17 ottobre 2008 partecipando alla trasmissione di Rai 1 \"I migliori anni\", condotta da Carlo Conti, e il 26 febbraio 2009 per un'apparizione cantando \"I pompieri di Viggi\u00f9\" alla trasmissione di Rai 1 \"Affari tuoi\" condotto da Max Giusti. Durante la trasmissione \"I migliori anni\" ha dichiarato che una delle sue migliori fan fu Clelia Garibaldi figlia di Giuseppe Garibaldi.\nNel maggio del 2010 \u00e8 apparsa nella trasmissione I soliti ignoti condotta da Fabrizio Frizzi in cui appariva come identit\u00e0 \"cantava i Pompieri di Viggi\u00f9\". Sempre nello stesso mese del 2010 ha tenuto un concerto a Roma, insieme ad altre colleghe, dedicato interamente agli anni cinquanta.\nLa cantante muore il 6 ottobre 2011 a Roma all'et\u00e0 di 84 anni, dopo alcuni giorni di ricovero all'ospedale Santo Spirito."}
{"id": "778851", "revid": "984922", "url": "https://it.wikipedia.org/wiki?curid=778851", "title": "Cantone di L'Isle-sur-la-Sorgue", "text": "Il Cantone di L'Isle-sur-la-Sorgue \u00e8 una divisione amministrativa dell'Arrondissement di Avignone, situata nel dipartimento di Vaucluse della regione Provenza-Alpi-Costa Azzurra.\nA seguito della riforma complessiva dei cantoni del 2014 \u00e8 passato da 9 a 5 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778853", "revid": "110157", "url": "https://it.wikipedia.org/wiki?curid=778853", "title": "Cantone di Orange-Est", "text": "Il Cantone di Orange-Est era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Orange e i comuni di:"}
{"id": "778854", "revid": "767487", "url": "https://it.wikipedia.org/wiki?curid=778854", "title": "Nella Colombo", "text": "Biografia.\nRimasta orfana di padre, ancora bambina si trasferisce con la madre a Torino, la citt\u00e0 dove trascorrer\u00e0 tutta la sua vita.\nAllieva del maestro Carlo Prato, partecipa giovanissima ad un concorso indetto dall'EIAR nel 1941 e riscuote un immediato successo grazie a brani come \"Mamma mi ci vuole il fidanzato\", \"Op op trotta cavallino\", \"Il Tamburo della banda d'Affori\".\nNel 1945 ottiene un'affermazione personale con \"In cerca di te (Sola me ne vo per la citt\u00e0)\", da annoverarsi fra i brani pi\u00f9 famosi dell'intero decennio.\nNel dopoguerra prosegue l'attivit\u00e0 come cantante radiofonica.\nDall'inizio degli anni Cinquanta fa parte, come cantante, dell'orchestra di Carlo Savina, nelle periodiche trasmissioni trasmesse da Radio Rai.\nIl Festival di Sanremo.\nPartecipa poi al Festival di Sanremo 1955 con \"Era un omino\" e \"Il primo viaggio\", che non accedono alla finale.\nOttiene un ultimo successo nel 1959 vincendo il primo Festival del Musichiere con \"Tu vuoi cos\u00ec\".\nNel decennio successivo, come tanti altri colleghi affermatisi negli anni Quaranta, sposta la sua attivit\u00e0 all'estero, incidendo vari dischi per il mercato spagnolo.\nNegli anni Settanta entra nella compagnia teatrale di Carlo Campanini specializzandosi in commedie dialettali.\nNel 1984 ritorna in televisione nel programma \"Cari amici vicini e lontani\", dedicato ai sessant'anni della Radio italiana, in cui, insieme alla collega Flo Sandon's, interpreta alcuni brani di successo degli anni Quaranta."}
{"id": "778856", "revid": "287204", "url": "https://it.wikipedia.org/wiki?curid=778856", "title": "Matias Fernandez", "text": ""}
{"id": "778858", "revid": "2108263", "url": "https://it.wikipedia.org/wiki?curid=778858", "title": "Bertrando II di Tolosa", "text": "Origine.\nFiglio primogenito del conte di Saint-Gilles, marchese di Gotia, Conte di Tolosa, marchese di Provenza e conte di Tripoli, che fu anche uno dei baroni della Prima Crociata (Crociata dei baroni), Raimondo di Saint Gilles (come risulta dal documento n\u00ba 336 del volume V delle \"Preuves de l'Histoire G\u00e9n\u00e9rale de Languedoc\", inerente ad una donazione, fatta nel 1080) e della sua prima moglie (una cugina di Raimondo), la figlia terzogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II. Secondo il documento n\u00ba 273 del volume V dell'Histoire G\u00e9n\u00e9rale de Languedoc, pur senza essere nominata Raimondo aveva gi\u00e0 una moglie, che controfirma il documento. Secondo gli \"Annali Genovesi di Caffaro e de\u00b4 suoi continuatori, Vol. 1\", il matrimonio di Raimondo con la cugina non era da considerarsi valido, per cui Bertrando era definito un \"bastardo\" (\"bastardus comitis Raymundi comitis sancti Egidii\"), mentre il monaco benedettino, Guiberto, abate del monastero di \"Notre-Dame\" a Nogent, che fu pure storico e teologo, lo definisce figlio naturale (\"naturali cuidam filio suo\").Raimondo di Saint Gilles era il figlio secondogenito del conte di Tolosa, conte di N\u00eemes e conte d'Albi, Ponzio e di Almodis de La Marche (come risulta dal \"Chronicon sancti Maxentii Pictavensis, Chroniques des Eglises d'Anjou\" e dalla Chronica Albrici Monachi Trium Fontium (1020-1071), figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.\nBiografia.\nPrima del 1080, sua madre fu ripudiata da suo padre, che in quell'anno spos\u00f2, in seconde nozze, Matilde, figlia del conquistatore e primo Conte di Sicilia Ruggero I di Sicilia e di Giuditta d'Evreux, figlia del conte Guglielmo d'\u00c9vreux e di Hadvise G\u00e9r\u00e9.\nBertrando viene citato per la prima volta in un documento, il n\u00ba 336 del volume V delle \"Preuves de l'Histoire G\u00e9n\u00e9rale de Languedoc\", del 16 gennaio 1080, in cui controfirma assieme al padre Raimondo, una donazione fatta dallo zio, il conte di Tolosa, Guglielmo IV.\nNel 1096, in ottobre il padre part\u00ec per la Terra Santa. Raimondo, lasci\u00f2 Tolosa alla fine di ottobre del 1096, con un grande seguito che comprendeva la terza moglie di Raimondo, Elvira, col figlio primogenito, fratellastro di Bertrando, di cui non si conosce il nome e Ademaro, vescovo di Le Puy, legato pontificio, mentre Bertrando rimase a governare i feudi nel sud della Francia.\nNel 1097, rivendicando i diritti della moglie, Filippa (figlia d conte di Tolosa, Guglielmo IV), che rivendicava la contea di Tolosa ed il marchesato di Provenza usurpati dallo zio, Raimondo, il duca di Aquitania e Guascogna e conte di Poitiers, Guglielmo IX detto il Trovatore, nonostante i possedimenti dei crociati fossero sotto la tutela della chiesa e considerati sacri, invase e occup\u00f2 la contea di Tolosa. L'occupazione di Tolosa \u00e8 confermata dalla donazione n\u00ba 291 del \"Cartulaire de l'Abbaye de Saint-Sernin de Toulouse\", del luglio 1098, fatta da Guglielmo e Filippa (\"Willelmus comes et uxor mea Philippia, filia Willelmi comitis Tolos\u00e6\") alla Basilica di Saint-Sernin di Tolosa.Dopo la caduta di Gerusalemme, il 15 luglio 1099, Guglielmo IX, decise di partire per la Terra Santa e, in cambio del finanziamento della spedizione, nel dicembre di quello stesso anno, restitu\u00ec la contea di Tolosa al reggente Bertrando.Il cambio di governo nella contea di Tolosa ci viene confermato dal documento n\u00ba 435 del \"Cartulaire de l'Abbaye de Saint-Sernin de Toulouse\", dove, in data successiva al 1100, Bertrando II di Tolosa, che si definisce conte di Tolosa di Rouergue e d'Alb\u00ec, conferma la donazione fatta da sua cugina, Filippa, figlia di Guglielmo IV (\"Philippa, filia Willelmi comitis\") alla Basilica di Saint-Sernin di Tolosa.\nNel 1105, alla morte del padre, gli succedette in tutti i suoi titoli: conte di Tolosa, marchese di Provenza (bench\u00e9 questi due titoli spettassero al fratellastro, Alfonso Giordano, di circa due anni) e conte titolare di Tripoli. Il titolo di conte di Tolosa gli fu riconosciuto anche dal papa Pasquale II in diverse bolle papali. la XX del 15 aprile 1105, la XXIV del 4 febbraio 1107, la XXV sempre del 4 febbraio 1107, la XXVIII del 25 luglio 1107 e la XXX del 14 maggio 1108.\nNel 1106, dopo la morte del marito, la matrigna, Elvira aveva lasciato la Palestina, col figlioletto Alfonso Giordano, rientrando, secondo lo storico britannico, medievalista e bizantinista, Steven Runciman, nel 1108, nella contea di Tolosa, governata da Bertrando.Alla fine di quello stesso anno, Bertrando part\u00ec per la Terra Santa, per entrare in possesso della contea di Tripoli lasciando il governo della contea di Tolosa e del marchesato di Provenza al fratellastro, Alfonso Giordano, ancora minore, per cui Elvira tenne la reggenza per conto del figlio.\nSecondo il canonico e cronista, Alberto di Aquisgrana, nel libro II dell\"'HISTORIA HIEROSOLYMITANAE EXPEDITIONIS\" nei cap. III - XII, Bertrando lascio Saint-Gilles, arriv\u00f2 a Pisa, viaggi\u00f2 via mare su una nave di Genovesi, pass\u00f2 da Costantinopoli, dove giur\u00f2 fedelt\u00e0 all'imperatore bizantino Alessio I; nel 1109, raggiunse i possedimenti di Tancredi ad Antiochia, dove, rivendicando una parte del principato, che era stato conquistato anche da suo padre, ebbe una discussione con Tancredi, reggente di Antiochia per conto del principe, Boemondo di Taranto, rientrato in Italia; dopo l'intervento pacificatore del re di Gerusalemme, Baldovino I, Bertrando prosegu\u00ec per Tartus, che era governata dal cugino, Guglielmo Giordano, il quale conduceva l'assedio di Tripoli; infine, con Guglielmo Giordano, si rec\u00f2 a Tripoli dove partecip\u00e8 all'assedio e alla conquista della citt\u00e0 anche con l'aiuto di Baldovino I e Tancredi; e, dopo la conquista, Bertrando assunse il titolo di conte di Tripoli e divise la contea col cugino, Guglielmo Giordano, che per sei anni aveva condotto l'assedio della citt\u00e0, prima a fianco di Raimondo di Saint Gilles e poi da solo.Siccome nella conquista della citt\u00e0 aveva avuto l'aiuto dei Genovesi e delle loro navi, secondo l'autore degli \"Annali Genovesi di Caffaro e de\u00b4 suoi continuatori, Vol. 1\", Caffaro di Rustico da Caschifellone, Bertrando concesse loro la terza parte della contea.Per Steven Runciman, invece, nel mese di giugno venne deciso la spartizione della contea che, dopo la caduta di Tripoli, sotto la sovranit\u00e0 di Baldovino I a Bertrando sarebbero andate, Tripoli e Gibelet, a Guglielmo Giordano Tortosa e Arqa; ma dopo la resa della citt\u00e0, il 12 luglio 1109, Bertrando don\u00f2 Gibelet (Signoria di Gibelletto) a Guglielmo Embriaco, ammiraglio dei Genovesi.Anche lo scrittore e Vescovo della Chiesa ortodossa siriaca, il persiano, Gregorius Bar-Hebraeus, figlio di un ebreo convertitosi al cristianesimo, scrisse che la resa di Tripoli avvenne in quel periodo.\nSempre Alberto di Aquisgrana narra che poco tempo dopo la presa di Tripoli, nel 1110, Guglielmo Giordano fu assassinato da un suo armigero, per cui tutta la contea fu riunita nelle mani di Bertrando. La morte di Guglielmo Giordano \u00e8 ricordata anche dall\"'Ex Gesta Comitum Barcinonensium\": nella cittadina di Arqa, colpito da una freccia, mor\u00ec senza prole. Secondo il \"Cartulaire de l'\u00e9glise de Saint-S\u00e9pulchre de Jerusalem\", a seguito della morte di Guglielmo Giordano, Bertrando, assieme al figlio, Ponzio, fece una donazione alla chiesa del Santo Sepolcro per l'anima del cugino.\nBertrando mor\u00ec a Tripoli nel 1112; il titolo di conte di Tripoli and\u00f2 al figlio Ponzio, mentre i titoli di conte di Tolosa e marchese di Provenza andarono al fratellastro Alfonso Giordano.\nMatrimonio e discendenza.\nNel giugno del 1095, Bertrando aveva sposato Elena di Borgogna (1080-1142), figlia primogenita del duca di Borgogna, Oddone I e della moglie, Matilde di Borgogna, nota anche come Sibilla di Borgogna (ca. 1064 \u2013 dopo il 1087), figlia del conte di Borgogna Guglielmo I (1020-1087) e della terza contessa di Vienne, Stefania (1035 \u2013 1088).Secondo la bolla papale n\u00b0 XXV Bertrando prima di Elena aveva avuta un'altra moglie di cui non si conosce il nome e che papa Pasquale II, nella bolla, dipinge come persona indegna (\"propter uxorem abiectam et multiplicata adulteria iamdiu excommunicationi subiectus\").Bertrando da Elena ebbe un figlio:"}
{"id": "778859", "revid": "110157", "url": "https://it.wikipedia.org/wiki?curid=778859", "title": "Cantone di Orange-Ovest", "text": "Il Cantone di Orange-Ovest era una divisione amministrativa dell'Arrondissement di Avignone.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Orange e i comuni di:"}
{"id": "778860", "revid": "192549", "url": "https://it.wikipedia.org/wiki?curid=778860", "title": "Conte di Tripoli", "text": ""}
{"id": "778861", "revid": "1762097", "url": "https://it.wikipedia.org/wiki?curid=778861", "title": "Cantone di Valr\u00e9as", "text": "Il Cantone di Valr\u00e9as \u00e8 una divisione amministrativa dell'Arrondissement di Avignone.\nLa riforma complessiva dei cantoni del 2014 lo ha lasciato invariato.\nComprende i comuni di:\nStoria ed etimologia del nome.\n\u00c8 noto anche e soprattutto come Enclave des Papes: si tratta appunto di un'enclave valchiusana (cio\u00e8 della Vaucluse) nel dipartimento della Dr\u00f4me, nonch\u00e9 di un'exclave della regione Provenza-Alpi-Costa Azzurra nella regione Rodano-Alpi.\nDeve la sua storia, e il suo nome, alle vicende papali avignonesi. Il Papa, appunto, nel corso del XIII e del XIV secolo stabil\u00ec il trono di San Pietro ad Avignone, e acquis\u00ec continuamente territori nella zona della propria nuova sede.\nNel 1317 Giovanni XXII, appena eletto Papa, era molto malato e nel corso di una sosta sulla strada di Avignone bevve del vino di Valr\u00e9as ed improvvisamente guar\u00ec, concludendo che il vino fosse miracoloso; pertanto decise di annettere quei territori ai possedimenti della Chiesa.\nCuriosamente, per\u00f2, tracciando i confini dei possedimenti papali, gli sfugg\u00ec una parte di quelle terre e quindi si trov\u00f2 a possedere una enclave nel Delfinato, distaccata dai restanti territori papali in Francia."}
{"id": "778862", "revid": "247222", "url": "https://it.wikipedia.org/wiki?curid=778862", "title": "Bruno Rosettani", "text": "Biografia.\nBruno Rosettani nasce a Porto Sant'Elpidio il 19 febbraio 1923 da Giacomo, commerciante di calzature, e Carolina Catalini, maestra di scuola elementare.\nA Porto Sant'Elpidio, con un gruppo di appassionati musicisti, Bruno inizia ad organizzare spettacoli musicali con lo scopo di raccogliere fondi per sostenere le truppe al fronte. Dopo aver conseguito il diploma di ragioneria, nel 1944 si trasferisce a Milano iscrivendosi all'Universit\u00e0 Bocconi dove completa gli studi e dove acquisisce anche la tessera da giornalista e pubblicista.\nA Milano comincia a frequentare l'Hot Club Milano, un club privato dove la domenica mattina si svolgono esibizioni per i soci; qui conosce Gorni Kramer e Franco Cerri ed entra nel giro delle edizioni musicali di Galleria del Corso. Entra in contatto con la Durium che in quel periodo con Cetra, Fonit e VCM \u00e8 una delle poche case discografiche operanti in Italia.\nLa Durium \u00e8 alla ricerca di un cantante brillante e lo stile musicale di Bruno Rosettani si addice a quel ruolo; inizia cos\u00ec la collaborazione con la casa discografica, l'incisione dei primi dischi, le serate in giro per l'Italia e la partecipazione a gare canore e festival della canzone.\nNel 1947, pur continuando la collaborazione con la Durium, effettua alcuni provini per la radio in seguito ai quali esordisce in trasmissioni radiofoniche con il Maestro Segurini.\nSuccessivamente, all'inizio degli anni '50, inizia ad affermarsi l'orchestra diretta dal Maestro Francesco Ferrari, attivo e innovativo protagonista della radio che si ispira a musica americana, brasiliana e al jazz. Proprio con il Maestro Ferrari arriva il primo incarico alla Rai, dove Bruno deve partecipare a numerose trasmissioni settimanali cantando dal vivo accompagnato dall'orchestra.\nNel 1953 Ferrari chiama a far parte della trasmissione \"Dieci canzoni d'amore da salvare\" due giovani sorelle di Savona da lui sentite cantare per caso in radio; sono Mirosa e Giovanna Blengio, e l'idea di affiancare questo duo brillante alla voce di Bruno Rosettani risulta un successo. Non solo, il maestro Ferrari, preoccupato per l'impatto che la grande citt\u00e0 pu\u00f2 avere su due giovani ragazze di provincia, impone al cantante un controllo ferreo sulle due colleghe che porta il trio a condividere momenti professionali e molto tempo insieme.\nIl 25 ottobre 1955 Bruno Rosettani e Mirosa Blengio si uniscono in matrimonio a Cairo Montenotte con una cerimonia a quattro, che vede sposi anche la sorella Giovanna con il musicista genovese Romeo Casella. Il matrimonio cos\u00ec celebrato suscita molto scalpore nelle cronache di allora e l'evento va ad occupare le prime pagine dei pi\u00f9 importanti giornali, tra cui TV Sorrisi e canzoni.\nNel 1955 Bruno partecipa alla V edizione del Festival di Sanremo con tre canzoni: \"Era un uomo piccino piccino\", \"Il primo viaggio\", \"Zucchero e pepe\" e nel 1957 difende i colori delle Marche nell'edizione di Canzonissima \"Voci e volti della fortuna\", aggiudicandosi il secondo posto. \nIn quegli anni canta anche con Nella Colombo e Flo Sandon's e condivide momenti di spettacolo con Claudio Villa, Gianni Ravera, Giorgio Consolini, Natalino Otto, Achille Togliani, Gino Latilla, lavora con Mario Riva e a fianco di Mike Bongiorno, nella trasmissione \"Il motivo in maschera\".\nCon il Duo Blengio per\u00f2 vive i momenti pi\u00f9 significativi della sua carriera conquistando il consenso del pubblico italiano e straniero nelle tourn\u00e9e in Canada, USA, Francia Portogallo e Jugoslavia. I suoi pi\u00f9 grandi successi sono Eufemia, \"Una casetta in Canada\" , \"Stupidella\", \"Ehi Joe\", \"Carissimo Pinocchio\". Molto noto, ancora oggi tra la comunit\u00e0 degli italiani emigrati in America, anche \"Il Barbiere di Foligno\".\nFonda la casa discografica Sabrina, con le omonime edizioni musicali, scoprendo anche talenti come Dori Ghezzi. \nNegli anni sessanta decide di abbandonare la carriera artistica per dedicarsi a Mirosa e ai suoi tre figli: Roberto (1957) Annalisa (1961) e Paola (1964); ritorna a vivere nelle Marche lavorando nel settore calzaturiero.\nMuore a Civitanova Marche il 14 ottobre 1991.\nA venti anni dalla scomparsa Bruno Rosettani \u00e8 stato ricordato dalla famiglia che, con il patrocinio del Comune di Porto Sant'Elpidio e del Lions Club di Civitanova Marche, ha organizzato un concerto di beneficenza che si \u00e8 svolto il 30 settembre 2011 presso il Teatro delle Api del suo paese natale. Al concerto si \u00e8 esibita la jazzista Danila Satragno accompagnata dall'Elektricacoustik Trio. Nell'occasione il nutrito pubblico intervenuto ha avuto il piacere di rivedere sul palcoscenico Mirosa Blengio che ha duettato con Danila tra calorosi applausi."}
{"id": "778864", "revid": "486946", "url": "https://it.wikipedia.org/wiki?curid=778864", "title": "Sveriges socialdemokratiska arbetareparti", "text": ""}
{"id": "778865", "revid": "1632387", "url": "https://it.wikipedia.org/wiki?curid=778865", "title": "Last Fair Deal Gone Down", "text": "Last Fair Deal Gone Down \u00e8 il quinto album in studio del gruppo musicale svedese Katatonia, pubblicato l'8 maggio 2001 dalla Peaceville Records."}
{"id": "778866", "revid": "984922", "url": "https://it.wikipedia.org/wiki?curid=778866", "title": "Cantone di Beaumes-de-Venise", "text": "Il Cantone di Beaumes-de-Venise era una divisione amministrativa dell'Arrondissement di Carpentras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778867", "revid": "110157", "url": "https://it.wikipedia.org/wiki?curid=778867", "title": "Cantone di Carpentras-Nord", "text": "Il Cantone di Carpentras-Nord era una divisione amministrativa dell'Arrondissement di Carpentras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Carpentras e i comuni di:"}
{"id": "778871", "revid": "110157", "url": "https://it.wikipedia.org/wiki?curid=778871", "title": "Cantone di Carpentras-Sud", "text": "Il Cantone di Carpentras-Sud era una divisione amministrativa dell'Arrondissement di Carpentras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Carpentras e i comuni di:"}
{"id": "778874", "revid": "767487", "url": "https://it.wikipedia.org/wiki?curid=778874", "title": "Trio Aurora", "text": "Il Trio Aurora era un terzetto vocale italiano, attivo negli anni quaranta-cinquanta.\nStoria.\nEsso nacque per iniziativa dell'EIAR, sulla scia del successo ottenuto in quegli anni dal Trio Lescano; come quest'ultimo era composto da tre cantanti: Lidia Martorana, Claudia dell'Aglio e Pina D'Adduzio.\nLe tre componenti, scelte personalmente dal maestro Carlo Prato (gi\u00e0 scopritore delle Lescano), erano molto giovani all'inizio della loro carriera (1941), poco pi\u00f9 che bambine. Esse incominciarono ad esibirsi subito con brani propri (come la canzone \"Corri cavallino\"), ma anche a fianco di grandi solisti come Ernesto Bonino, Natalino Otto e Nella Colombo (si vedano le canzoni \"Genovesina\", \"Canto nella valle\" e \"Come ti chiami\").\nCon alcune modifiche, il trio fu l'unico, di tutti quelli formatisi sulla scia delle Lescano, a sopravvivere dopo la guerra; inoltre, a partire dal 1946, Lidia Martorana riusc\u00ec a proseguire la sua carriera come solista, incidendo brani famosi come \"Amore baciami\".\nA sostituire Lidia Martorana, entr\u00f2 a far parte del Trio Santina Della Ferrera, componente dell'ormai sciolto Quartetto Stars."}
{"id": "778876", "revid": "1862310", "url": "https://it.wikipedia.org/wiki?curid=778876", "title": "Akunnaaq", "text": "Akunnaaq (Ak\u00fan\u00e2q/Ak\u00fan\u00e2k prima della riforma ortografica del 1973) \u00e8 un piccolo villaggio della Groenlandia di 101 abitanti. Fu fondato nel 1850; apparteneva alla contea della Groenlandia Occidentale ed \u00e8 situato sull'Arcipelago di Aasiaat, nel comune di Qeqertalik."}
{"id": "778877", "revid": "110157", "url": "https://it.wikipedia.org/wiki?curid=778877", "title": "Cantone di Malauc\u00e8ne", "text": "Il Cantone di Malauc\u00e8ne era una divisione amministrativa dell'Arrondissement di Carpentras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778879", "revid": "110157", "url": "https://it.wikipedia.org/wiki?curid=778879", "title": "Cantone di Mormoiron", "text": "Il Cantone di Mormoiron era una divisione amministrativa dell'Arrondissement di Carpentras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778880", "revid": "177967", "url": "https://it.wikipedia.org/wiki?curid=778880", "title": "Radio Boys", "text": "I Radio Boys era un gruppo vocale composto da otto uomini.\nVenivano utilizzati come coristi di artisti famosi sia alla radio che in sala d'incisione.\nIl gruppo era composto da Cosimo Gili, Enrico Alfiero, Alfredo Forlani, Aldo Prandi, Sergio Ponalini, dopo aver studiato sotto la guida del maestro Carlo Prato, debuttano alla radio nel 1948 negli studi della Rai a Torino.\nBiografia.\nHanno vinto il Concorso della Canzone Veneziana cantando con Jula De Palma \"Marieta monta in gondola\".\nHanno partecipato al Festival di Sanremo 1955 dove arrivarono terzi con \"Canto nella valle\". Il gruppo si sciolse nel 1956."}
{"id": "778881", "revid": "984922", "url": "https://it.wikipedia.org/wiki?curid=778881", "title": "Cantone di Pernes-les-Fontaines", "text": "Il Cantone di Pernes-les-Fontaines \u00e8 una divisione amministrativa dell'Arrondissement di Carpentras.\nA seguito della riforma complessiva dei cantoni del 2014 \u00e8 passato da 6 a 21 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778882", "revid": "110157", "url": "https://it.wikipedia.org/wiki?curid=778882", "title": "Cantone di Sault", "text": "Il Cantone di Sault era una divisione amministrativa dell'Arrondissement di Carpentras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778883", "revid": "984922", "url": "https://it.wikipedia.org/wiki?curid=778883", "title": "Cantone di Vaison-la-Romaine", "text": "Il Cantone di Vaison-la-Romaine \u00e8 una divisione amministrativa dell'Arrondissement di Carpentras.\nA seguito della riforma complessiva dei cantoni del 2014 \u00e8 passato da 13 a 29 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778884", "revid": "767487", "url": "https://it.wikipedia.org/wiki?curid=778884", "title": "Poker di Voci", "text": "I Poker di Voci sono stati un gruppo vocale composto da quattro uomini, formatosi a Torino nel 1953 su iniziativa del maestro Piero Pasero e scioltosi nel 1961; i componenti erano i tre torinesi Piero Trapani (Torino, 10 aprile 1930 - Torino, 19 novembre 2011), Giorgio Caldana (Torino, 29 aprile 1930 - Torino, 2 giugno 1996) e Piero Fiermonte (Torino, 26 agosto 1921 \u2013 Roma, 9 settembre 2009) ed il tedesco Kurt Wehowski (Zabrze, 25 aprile 1922 - Albenga, 23 febbraio 2017).\nStoria del gruppo.\nHanno auvuto notoriet\u00e0 nazionale lavorando insieme a molti artisti famosi come Gloria Christian, Natalino Otto, Gino Latilla, Tonina Torrielli, Giuseppe Negroni, Carla Boni e Fred Buscaglione.\nHanno partecipato al Festival di Sanremo 1957 dove interpretarono canzoni diventate famose come \"Casetta in Canad\u00e0\" e \"Il pericolo numero uno\".\nHanno fatto parte, anche, dell'organico dell\"'orchestra Milleluci\" diretta dal Maestro William Galassini.\nHanno lanciato, tra le altre, nel 1955 la canzone \"Batti, batti, ciabattino\", versione italiana (con testo di Mario Panzeri e Nino Rastelli) di \"Le petit cordonnier\", testo di Francis Lemarque e musica di Rudy R\u00e9vil, lanciata l'anno precedente in Francia ed incisa anche in inglese dai The Gaylords e da Petula Clark con il titolo \"The Little Shoemaker\"."}
{"id": "778888", "revid": "1862310", "url": "https://it.wikipedia.org/wiki?curid=778888", "title": "Kitsissuarsuit", "text": "Kitsissuarsuit (o Kitsigsuarssuit o Hunde Ejlande) \u00e8 un piccolo villaggio della Groenlandia di 109 abitanti (gennaio 2005). Si trova nell'Arcipelago di Aasiaat, nel comune di Qeqertalik."}
{"id": "778892", "revid": "110889870", "url": "https://it.wikipedia.org/wiki?curid=778892", "title": "NBA Rising Stars Challenge", "text": "Il Rising Stars Challenge (denominato Rookie Challenge fino al 2012) \u00e8 una competizione che si svolge all'interno dell'All-Star Weekend della NBA. \u00c8 il primo evento del fine settimana dell'All Star Game, ed \u00e8 una partita tra i migliori giocatori ai primi due anni di carriera, scelti in una sorta di draft dai general manager delle due squadre. Attualmente \u00e8 sponsorizzato dalla BBVA.\nDal 1994 al 1998 era strutturata come una sfida tra i migliori \"rookies\" (giocatori al primo anno in NBA) della Eastern Conference e i migliori \"rookies\" della Western Conference.\nSuccessivamente, dal 2000 al 2011, \u00e8 diventata la partita tra i migliori giocatori al primo anno di carriera NBA (\"Rookies\") contro i migliori al secondo anno di carriera NBA (\"Sophomores\").\nDal 2012 al 2014 la competizione ha cambiato di nuovo formato: le squadre (sempre formate da rookies e sophomores) erano selezionate da due ex-giocatori NBA, che erano chiamati anche ad essere gli allenatori dei propri team (nel 2012 e 2013 furono Shaquille O'Neal e Charles Barkley, nel 2014 Grant Hill e Chris Webber).\nNell'edizione 2015 venne modificato nuovamente il criterio di composizione delle squadre, che sono formate sempre da rookies e sophomores, ma divisi fra gli atleti di nazionalit\u00e0 statunitense (Team USA) e quelli provenienti dal resto del mondo (World Team).\nRisultati del Rising Stars Challenge.\nOT = Over-Time \"(Tempi supplementari)\""}
{"id": "778895", "revid": "80598", "url": "https://it.wikipedia.org/wiki?curid=778895", "title": "Gloria Christian", "text": "Biografia.\nFiglia d'arte, il padre \u00e8 un trombettista jazz napoletano, mentre la madre \u00e8 veneta; nasce a Bologna durante una tourn\u00e9e, vive a Napoli sin da quando era bambina.\nNasce come cantante jazz per poi passare al genere leggero, incidendo i primi dischi nel 1954 con l'etichetta discografica Vis Radio con la quale avr\u00e0 un lungo sodalizio artistico. Il primo 78 giri \u00e8 \"Pecos Bill\".\nNel 1956, prima di approdare al Festival di Sanremo, prende parte e numerosi concorsi canori, tra cui il Festival di Velletri (1\u00ba posto con \"Se fossero sulla luna\"), Festival di Capri (le sono assegnate canzoni tedesche e francesi), Festival di Como (in finale con la canzone \"Angelina dimmi si\"), Festival Siciliano di Palermo, Festival di Vibo Valentia (2\u00ba posto con \"Samba calabrese\").\nPoi, nel 1957, partecipa per la prima volta e trionfa al Festival di Sanremo con le canzoni \"Casetta in Canada\" e \"Le trote blu\". Nello stesso anno, si aggiudica la Maschera d'Oro di Piacenza, l'Oscar della Canzone di Capri e la Gondola d'Argento. Vince, poi, il Festival di Venezia con \"Stupidella\" e il Festival di Palermo con \"Sabato \u00e8 festa\". Vince, ancora, il terzo premio al Festival della Canzone Napoletana con \"Nnammurate dispettuse\"; il secondo premio al Festival di Velletri con \"Un valzer per te\".\nNel 1958 si aggiudica il secondo posto con la canzone \"Giorgio (del Lago Maggiore)\" al Gran Premio Eurovisione '58. Fa ritorno al Festival di Sanremo dove presenta tre brani: \"Cos'\u00e8 un bacio\", \"Timida serenata\" e \"Ho disegnato un cuore\" e al Festival della Canzone Napoletana, dove interpreta: \"O cantastorie\", \"Mandulino d\"o Texas\" e \"O calippese napulitano\". Sempre nello stesso anno, prende parte al concorso di Piedigrotta della casa editrice La Canzonetta, dove esegue le canzoni: \"O strillo\", \"Gennarino Rifif\u00ec\", \"Mandulinatella va\" e \"Violette e canzone\". In televisione, partecipa a Canzonissima con il motivo \"Nel blu dipinto di blu\".\nPartecipa a quattro edizioni del Festival di Sanremo a cavallo tra gli anni cinquanta e sessanta, dove raccoglie successi come \"Casetta in Canad\u00e0\", \"Le trote blu \", \"Ho disegnato un cuore\", \"Cos'\u00e8 un bacio\", \"Timida serenata\", \"Splende l'arcobaleno\", \"A come amore\", \"L'ombrellone\", \"Innamorati\", ecc.\nHa inoltre all'attivo ben 10 presenze (dal 1957 al 1969) al Festival di Napoli, manifestazione che vince nel 1962 con \"Marechiaro Marechiaro\" in abbinamento a Sergio Bruni. Alla stessa edizione vince il secondo posto con \"Pulecenella tiwist\", in abbinamento a Aurelio Fierro. Nel 1965 arriva in finale con \"Scordame\", in abbinamento a Roy Silver. Nel 1967 arriva al secondo posto con \"A prutesta\", in coppia con Nino Taranto. Vince il terzo posto nel 1957 con \"Nnammurate dispettuse\", duettando con Giacomo Rondinella. Nel 1961 partecipa al Giugno della Canzone Napoletana.\nOltre al Festival di Sanremo ed al Festival della Canzone Napoletana, la cantante ha partecipato al Festival di Velletri (vince la quarta edizione del 1956 con la canzone \"Se fossero sulla luna\", e si classifica al quinto posto con il brano \"Un po' s\u00ec un po' no\"), al Festival della Canzone Marinara di Ischia (con la canzone \"L'orologio di Lacco Ameno\"), al Festival di Como, al Festival di Vibo Valentia, alla Piedigrottissima, al Festival del Musichiere, al Festival di Capri, al Festival di Palermo, al Festival di Venezia (vince la terza edizione con la canzone \"Stupidella\"), al Festival di Piombino, alla Settimana Motonautica, al Burlamacco d'Oro di Viareggio, all'Ondina, al Gran Premio dell'Eurovisione di Cannes (vince l'edizione del 1959), al Festival di Berlino, a Canzonissima, al Festival Pirotecnico del Golfo di Napoli.\nNel 1969 partecipa al Festival di Berlino con il brano \"Ich bin es endgutting leid\" e si ripete l'anno successivo, presentando la canzone \"Kommt erst die wahre Liebe\".\nOltre alla Vis Radio, ha inciso dischi per le etichette King, Philips, Mizar, Fans e Presence.\nNegli anni '60 ha alternato la carriera canora con quella televisiva, partecipando a numerosi programmi, quali \"Buone vacanze\", \"Appuntamento a Napoli\", \"Giardino d'inverno\", \"Biblioteca di Studio Uno\", \"Il Guarracino\", ecc. \nHa preso parte a diverse riviste e commedie musicali, quali \"Napoli in frak\", \"O miercur\u00ec d'a Madonna 'o Carmene\".\nNel 1964 sostituisce Bice Valori nel primo cast, del 1962, della famosa commedia musicale Rugantino di Garinei e Giovannini, con Toni Ucci, Carlo Delle Piane, Ornella Vanoni, Aldo Fabrizi.\nDopo lunga assenza, riapparve in televisione nel '90 nel programma di Renzo Arbore \"Il caso Sanremo\" (come rappresentante degli anni '50), e successivamente nel programma \"Una rotonda sul mare\", riproponendo il suo cavallo di battaglia, \"Cerasella\", accusando per\u00f2 qualche problema di voce. Sar\u00e0 poi costretta ad abbandonare del tutto il canto dal vivo a causa di un tumore alle corde vocali, che tuttavia non le impedir\u00e0 di partecipare in pi\u00f9 occasioni ai celebri programmi revival di Paolo Limiti.\nTra i suoi successi: \"Cerasella\", \"Casetta in Canad\u00e0\", \"Stupidella\", \"Paese mio\", \"Giorgio\", \"Ricciulella\", \"Gennarino Rifif\u00ec\", \"Guaglione\", \"Marechiaro Marechiaro\", \"Estate addio\", \"Paese mio\", \"Veleno doce\", \"Le trote blu\", \"A come amore\", \"Pulecenella twist\", \"Stupidella\"."}
{"id": "778896", "revid": "32428", "url": "https://it.wikipedia.org/wiki?curid=778896", "title": "Meninge spinale", "text": ""}
{"id": "778899", "revid": "767487", "url": "https://it.wikipedia.org/wiki?curid=778899", "title": "Isortoq (Sermersooq)", "text": "Isortoq (o Isertoq) \u00e8 un piccolo villaggio della Groenlandia, nel comune di Sermersooq. Nel 2009, nella localit\u00e0 risiedevano 107 abitanti."}
{"id": "778902", "revid": "1543377", "url": "https://it.wikipedia.org/wiki?curid=778902", "title": "Cromosoma 15", "text": "Con il nome di cromosoma 15 si indica, per convenzione, il quindicesimo cromosoma autosomico umano in ordine di grandezza (calcolando anche il cromosoma X, risulta essere il sedicesimo). Gli individui presentano solitamente due copie del cromosoma 15, come di ogni autosoma. Il cromosoma 15 possiede circa 100 milioni di nucleotidi. I due cromosomi 15 rappresentano quasi il 3,5% del DNA totale nelle cellule umane.\nIl cromosoma 15 contiene oltre 800 geni. Si ritiene che possa contenerne fino a 900.\nIl numero di polimorfismi a singolo nucleotide (SNP) \u00e8 di oltre 325.000.\nGeni.\nI seguenti sono alcuni dei geni identificati sul cromosoma 15:\nMalattie.\nAlcune patologie legate a problemi a carico del cromosoma 15:\nAnomalie cromosomiche.\nTra le principali anomalie cromosomiche relative al cromosoma 15 figurano la sindrome di Angelman e quella di Prader-Willi.\nNel 70% dei casi, la sindrome di Angelman insorge per una delezione della regione cromosomica contenente UBE3A a carico del cromosoma materno. Il 10% dei casi, invece, \u00e8 legato ad una mutazione direttamente a carico del gene UBE3A. In altri casi (da 3% al 7%) l'insorgenza della patologia \u00e8 da ascrivere alla presenza di disomia uniparentale paterna. In questi casi, i due cromosomi 15 sono entrambi di origine paterna. In un altro 3% dei casi la causa genetica \u00e8 da ricercare in un difetto a carico della regione genetica coinvolta nel controllo dell'attivazione di UBE3A e degli altri geni ad imprinting materno. I casi restanti sono legati ad una traslocazione o ad una mutazione in geni che regolano l'espressione di UBE3A.\nIn circa il 70% dei casi, la sindrome di Prader-Willi insorge quando la regione 15q11-q13 del cromosoma 15 paterno viene deleto. I geni in questa regione sono normalmente attivi sulla copia paterna del cromosoma e sono inattivi su quella materna. Pertanto, una persona con una delezione nel cromosoma 15 paterno non avr\u00e0 geni attivi in questa regione.\nIn circa il 25% dei casi, una persona con la sindrome di Prader-Willi possiede due copie materne del cromosoma 15 in ogni cellula invece di una copia da entrambi i genitori. Questo fenomeno prende il nome di disomia uniparentale materna. Poich\u00e9 alcuni geni sono normalmente attivi solo sulla copia paterna di questo cromosoma, una persona con due copie materne del cromosoma 15 non avr\u00e0 copie attive di questi geni.\nIn una piccola percentuale di casi, la sindrome di Prader-Willi \u00e8 causata da un riarrangiamento cromosomico chiamato traslocazione. Raramente, la malattia \u00e8 causata da un'anomalia nella regione del DNA che controlla l'attivit\u00e0 dei geni sul cromosoma 15 paterno.\nAltri cambiamenti nel numero o nella struttura del cromosoma 15 possono causare ritardo mentale, crescita e sviluppo rallentati, ipotonia, e tratti facciali caratteristici. Questi cambiamenti includono una copia extra di parte del cromosoma 15 in tutte le cellule (trisomia 15 parziale) o un segmento mancante del cromosoma in tutte le cellule (monosomia 15 parziale). In alcuni casi, alcuni dei mattoni di costruzione del DNA cromosomiale (nucleotidi) sono deleti o duplicati."}
{"id": "778903", "revid": "1442080", "url": "https://it.wikipedia.org/wiki?curid=778903", "title": "Gino Baldi", "text": "Dopo aver vissuto negli Stati Uniti fino al 1928, si fa notare in RAI nella trasmissione \"Primo applauso\" .\nDopo una partecipazione al Festival di Sanremo 1957 con \"Un filo di speranza\" (nona classificata), \"Finalmente\" e \"Nel giardino del mio cuore\" (non finaliste) ed \"Il nostro s\u00ec\" (settima classificata nella sezione dei brani dei \"Liberi autori\"), abbandona la musica leggera, dedicandosi all'operetta."}
{"id": "778910", "revid": "1516087", "url": "https://it.wikipedia.org/wiki?curid=778910", "title": "Peppino Caldarola", "text": "Biografia.\n\u00c8 stato redattore della casa editrice Laterza dal 1968 al '72, al fianco del direttore editoriale Enrico Mistretta; inizia negli stessi anni la militanza nel Partito Socialista Italiano di Unit\u00e0 Proletaria, entrando nella segreteria nazionale del movimento giovanile del PSIUP, per diventare, poi, segretario cittadino del Partito Comunista Italiano di Bari fino al 1977.\n\u00c8 stato per anni vice-direttore di \"Rinascita\", fondatore e primo direttore di Italiaradio. Dopo lo scioglimento del PCI aderisce al Partito Democratico della Sinistra e, successivamente, ai Democratici di Sinistra. Dal 1996 al 1998 e dal 1999 al 2000 \u00e8 direttore del quotidiano \"l'Unit\u00e0\".\nNel 2001 viene eletto alla Camera dei deputati nella quota proporzionale per la circoscrizione Puglia, con la lista dei Democratici di Sinistra. Viene riconfermato deputato nel 2006, eletto con la lista dell'Ulivo. Dal 2002 al 2006 \u00e8 membro del Comitato parlamentare di controllo sui Servizi segreti. Dal 6 giugno 2006 \u00e8 membro della II commissione (Affari esteri e comunitari). Dal 2006 al 2008 presidente dell'Associazione parlamentare di amicizia con Israele.\nCaldarola lascia i DS nel marzo del 2007, alla vigilia del congresso di scioglimento del partito, ponendosi in posizione critica nei confronti della fase costituente del Partito Democratico, sul versante della laicit\u00e0 e della mancata collocazione nel Partito Socialista europeo. Quando Walter Veltroni diventa segretario del PD aderisce al partito sostenendo la linea del Lingotto ma lo riabbandona dopo l'annuncio dell'alleanza elettorale con Di Pietro. Collabora dal 2002 al 2012 con il quotidiano \"Il Riformista\" ed \u00e8 direttore responsabile della rivista \"ItalianiEuropei\". Qualche anno prima nasce il suo terzo figlio Andrea.\nAlle elezioni politiche del 2018 annuncia il suo voto per Liberi e Uguali. Collabora (dal 2014 al 2020) con il giornale online \"Lettera43\" (dove tiene la rubrica \"Mambo\"), con la rivista \"Formiche\" (dal 2015) e con il sito \"Strisciarossa.it\" (dal 2017 al 2018).\nIl 22 novembre 2018 annuncia con un articolo su \"Lettera43\" le sue dimissioni dalla carica di direttore di \"ItalianiEuropei\" e l'abbandono totale del giornalismo politico e della politica in generale, esprimendo un forte pessimismo verso il futuro del Paese.\nTuttavia, il 28 gennaio 2019 riprende a scrivere su \"Lettera43\", dove riprende a pubblicare la rubrica \"Mambo\", fino alla chiusura di \"Lettera43.\" Riprende contestualmente la sua collaborazione con \"Formiche\" e con \"ItalianiEuropei\", ma non con \"Strisciarossa.it\"\ufffc\nNel giugno 2019 diventa direttore della rivista \"Civilt\u00e0 delle macchine\". \n\u00c8 morto il 21 settembre 2020 all'et\u00e0 di 74 anni dopo una breve malattia."}
{"id": "778911", "revid": "57342", "url": "https://it.wikipedia.org/wiki?curid=778911", "title": "Marisa Del Frate", "text": "Biografia.\nDopo aver lavorato come indossatrice e aver partecipato alle selezioni per alcuni concorsi di bellezza, debutta nel 1956 al Festival di Capri, dove vince il terzo posto con il brano \"Se potessi con la musica\". Nel 1957, al Festival di Napoli vince inaspettatamente il primo premio con un brano melodrammatico di grande suggestione, dal titolo \"Malinconico autunno\". Nella stessa manifestazione, esegue la canzone \"Bene mio\".\nL'anno successivo partecipa al Festival di Sanremo con due canzoni, \"\u00c8 molto facile dirsi addio\" e \"Ho disegnato un cuore\", che per\u00f2 non riesce a portare in finale. Fa ritorno al Festival di Napoli, dove interpreta le canzoni \"Voglio a tte\", \"Pecch\u00e8 se canta a Napule\" e \"Sincerit\u00e0\".\nNello stesso anno viene scelta da Erminio Macario per la rivista \"Chiamate Arturo 777\" di Grimaldi e Corbucci (\"Mi venne a vedere in uno spettacolo di beneficenza che tenevo a La Spezia\" raccontava l'attrice in un'intervista TV degli anni '70). Intraprende cos\u00ec una lunga carriera di \"soubrette\" e di attrice di teatro leggero, calcando le scene assieme ai maggiori attori brillanti dell'epoca, quali Carlo Dapporto (ne Monsieur Cenerentolo e Il rampollo, testo di Scarnicci e Tarabusi), Giustino Durano, Gino Bramieri.\nAl cinema ottiene alcune partecipazioni nel cast di alcune commedie all'italiana quali \"Addio per sempre\", \"Obiettivo ragazze\", \"La ballata dei mariti\" e \"Perdono\".\nIn televisione divenne molto popolare nel 1961 grazie alla trasmissione di Terzoli e Zapponi - della quale canta anche la sigla omonima e il motivo tormentone \"La Matta\" - \"L'amico del giaguaro\", condotta da Corrado; in essa si esibisce assieme a Gino Bramieri, Raffaele Pisu e allo stesso Corrado in \"sketch\", canzoni, parodie e imitazioni. Nelle stagioni successive ripete il successo con altre trasmissioni come \"Il naso finto\", del 1963, condotta da Paolo Ferrari e soprattutto, nel 1965, \"La trottola\" di Corrado e Sandra Mondaini, ove canta anche la sigla scritta dallo stesso presentatore \"Anche se tu\".\nNel 1977 torna alla ribalta televisiva recitando nella famosa commedia musicale del sabato sera di Rai Uno \"Valentina, una ragazza che ha fretta\" con Elisabetta Viviani e Leo Colonna.\nUna serie di sfortunate vicende personali e forse una generale sottovalutazione sotto il profilo artistico determinano il suo allontanamento dal video per diversi anni. Torna per alcune apparizioni in programmi di \"revival\" e, negli anni ottanta, \u00e8 fra le prime star televisive a sperimentare in alcune emittenti locali del Nord Italia - tra le quali Telecentro di Bologna - un genere televisivo nuovo per l'epoca, quello della televendita: con Raffaele Pisu conduce \"Gran Bazar\".\nNel 1997 torna in televisione come ospite dei programmi di Paolo Limiti, \"Ci vediamo in tv\" e \"Alle due su Raiuno\". Nel 2008 viene invitata da Alda D'Eusanio nello studio televisivo di \"Ricominciare\", dove partecipa alla trasmissione sempre come ospite.\nEra sposata con l'attore, drammaturgo e cabarettista Tonino Micheluzzi.\nFilmografia.\nDoppiaggio.\nNel film \"Addio per sempre\" risulta doppiata da Maria Pia Di Meo, ma la stessa Marisa Del Frate ha doppiato le parti cantate da attrici quali Sylva Koscina in \"Ercole e la regina di Lidia\" (dove le parti dialogate sono doppiate pure qui dalla Di Meo) e Mercedes Monterrey in \"Malinconico autunno\" (che nei dialoghi ha invece la voce di Lydia Simoneschi)."}
{"id": "778913", "revid": "486946", "url": "https://it.wikipedia.org/wiki?curid=778913", "title": "Pallascalpo", "text": ""}
{"id": "778914", "revid": "1543377", "url": "https://it.wikipedia.org/wiki?curid=778914", "title": "David Fromkin", "text": "Biografia.\nNato a Milwaukee il 27 agosto 1932 da Morris Fromkin, un avvocato, e Selma Strelsin, sorella di Alfred Strelsin, un industriale e patrono delle arti.\nLaureato in Giurisprudenza all'Universit\u00e0 di Chicago, divenne dopo i 40 anni un autore di libri e insegn\u00f2, all'et\u00e0 di 60 anni, \"Storia\" e \"Relazioni Internazionali\", e \"Diritto\", alla Boston University; si ritir\u00f2 nel 2013 divenendo professore emerito . Scrisse 7 libri di storia. \nIl pi\u00f9 conosciuto e acclamato \u00e8 considerato \"A Peace to End all Peace\", del 1989. Egli vi rintraccia le radici dei conflitti esistenti tuttora nel Vicino e Medio Oriente: narra il ruolo che l'Impero Britannico e la Francia - le due potenze mondiali dell'epoca - giocarono tra il 1914 e il 1922, a seguito della sconfitta e dissoluzione dell'Impero Ottomano nella Prima Guerra Mondiale, nella creazione del moderno Medio Oriente col famoso patto Sykes-Picot, concordato segretamente tra il 1916 e il 1917. Stati come Libano, Siria, Giordania, Iraq, Israele, Palestina - osserva - sono figli di Inghilterra e Francia, i cui ufficiali coloniali tracciarono col righello sulle mappe geografiche i confini contemporanei delle rispettive aree di influenza. Pose in evidenza come in Iraq - al tempo dell'invasione britannica del 1917 - l'idiosincrasia della minoranza sunnita nei confronti della maggioranza sciita, le rivalit\u00e0 esistenti tra le diverse trib\u00f9 e clan \u00abhanno reso difficile la realizzazione di un governo unificato che fosse nel contempo rappresentativo, efficace e che godesse di ampio sostegno\u00bb, ponendo le premesse del successivo secolo di durature frizioni e discordie settarie irrisolte che perdurano tuttora nella regione.\nPrima di dedicarsi alla carriera di storico, Fromkin fu un procuratore e consigliere politico. Durante la campagna per le elezioni primarie presidenziali del Partito Democratico statunitense nel 1972, egli fu il consigliere per la politica estera dell'ex vicepresidente Hubert Humphrey. Come avvocato, ha fatto parte del corpo legale dell'Esercito e successivamente fu socio di uno studio legale. Dopo il pensionamento visse dal 2013 a Manhattan, New York, dove \u00e8 morto per arresto cardiaco l'11 giugno 2017."}
{"id": "778916", "revid": "767487", "url": "https://it.wikipedia.org/wiki?curid=778916", "title": "Cristina Jorio", "text": "Biografia.\nTerza di sette fratelli, il padre lavora come operaio nello stabilimento Eridania di Ravenna e la mamma \u00e8 sarta.\nAppassionata di jazz, dopo aver studiato canto e pianoforte con la maestra Tina Brini di Lugo, inizia dopo la fine della guerra ad esibirsi con alcune orchestre: conosce cos\u00ec il chitarrista Eugenio Jorio, sassofonista, clarinettista e chitarrista lughese, che sposa, adottando da questo momento il cognome del marito.\nNell'estate del 1954 viene scoperta dal Maestro Giovanni D'Anzi, che la ascolta in un locale, il \"Miramare\" di Bellaria: colpito dalla voce, le procura un contratto discografico con La voce del padrone e le trova il nome d'arte. Lavora in RAI, dove diventa una presenza fissa nella trasmissione radiofonica \"Il motivo in maschera\", in cui canta accompagnata dall'orchestra di Massimo Brigada. Vince con Domenico Modugno il premio \u00abMicrofono d'argento\u00bb.\nPartecipa al Festival di Sanremo 1958 con due canzoni: \"Mille volte\" (di Carlo Alberto Rossi), con Tonina Torielli, accompagnata dall'orchestra di Alberto Semprini, e \"Io sono te\" in coppia con Carla Boni. \u00c8 la prima cantante romagnola a salire sul palco dell'Ariston. \"Mille volte\" arriva in finale classificandosi all'ottavo posto. Qualche mese dopo \u00e8 in gara anche al Festival di Napoli con \"Voglio a tte...\", in abbinamento con Marisa Del Frate, e con \"\"O calippese napulitano\", in abbinamento con Gloria Christian.\nDopo il Festival recita da protagonista nella commedia musicale \"I divi della radio\". Nel 1959 partecipa invece alla trasmissione radiofonica \"Il traguardo degli Assi\", con l'orchestra di Pino Calvi; \u00e8 inoltre protagonista femminile un fotoromanzo a puntate (\"Lo stiletto cinese\") pubblicato dalla rivista \u00abIl Campione\u00bb (protagonista maschile \u00e8 il campione di ciclismo su pista Antonio Maspes).\nNel 1960 riceve il disco d'oro per aver raggiunto il milione di copie di dischi venduti; nello stesso anno incide la sigla musicale del teleromanzo \"Tutto da rifare pover'uomo\", \"Ballata dell'uomo ricco\".\nSi ritira a vita privata verso la met\u00e0 degli anni '60.\nTra i suoi successi vanno annoverati anche \"Amo Parigi\" e \"Johnny Guitar\".\nDopo aver vissuto lungamente a Milano, dagli anni 1990 vive stabilmente nella natia Alfonsine."}
{"id": "778919", "revid": "1490543", "url": "https://it.wikipedia.org/wiki?curid=778919", "title": "Monte Ebro", "text": "Il monte Ebro, 1.700\u00a0m, \u00e8 un rilievo posto sullo spartiacque tra la val Borbera e la val Curone (provincia di Alessandria) facente parte del gruppo del Monte Antola e a pochi km di distanza dalle province di Piacenza, Pavia e Genova\nGeografia fisica.\nOttava vetta dell'Appennino ligure, rappresenta il punto pi\u00f9 alto della provincia di Alessandria: lo si individua insieme al vicino monte Chiappo (1.699\u00a0m) da molte localit\u00e0 del novese e dell'alto Monferrato, ma \u00e8 visibile anche dal ponente ligure e da alcuni punti del genovesato. La sua cima \u00e8 una spaziosa piramide erbosa che sovrasta i folti boschi di faggi e castagni che ne ricoprono i fianchi. Sulla cima si trovano una croce metallica ed un cippo che ricorda la fondazione degli alpini.\nAccesso alla cima.\nL'Ebro \u00e8 raggiungibile da Pobbio e da Malghe di Costa Rivazza di Cabella Ligure e da Salogni di Fabbrica Curone. I sentieri pi\u00f9 frequentati partono dalle localit\u00e0 di Capanne di Cosola (Val Borbera) e di Caldirola (Val Curone). Nei pressi del monte si trova il rifugio Orsi (1.372\u00a0m) del CAI di Tortona.\nDalla vetta si gode di un ampio panorama sulle vicine vette del monte Giarolo, monte Chiappo, e gli altri rilievi del gruppo dell'Antola; in giornate con condizioni di visibilit\u00e0 favorevoli vista sui rilievi dell'Appennino Ligure occidentale, Riviera Ligure di Ponente, e sull'arco alpino nord-occidentale."}
{"id": "778924", "revid": "767487", "url": "https://it.wikipedia.org/wiki?curid=778924", "title": "Trio Joyce", "text": "Il Trio Joyce era un terzetto vocale composto da tre sorelle torinesi: Olga, Renata e Franca Joyce.\nBiografia.\nIniziano ad esibirsi presso la Rai di Torino nel 1956.\nNel 1957 hanno lavorato con Erminio Macario mentre si fanno notare al Festival di Sanremo 1958 con due brani cantati insieme a Aurelio Fierro: \"Fragole e cappellini \"e \"I trulli di Alberobello. \"Nella stessa edizione cantano da sole il brano \"Nozze d'oro,\" che per\u00f2 non viene inciso.\nNegli anni successivi effettuano alcune tourn\u00e9e internazionali, per poi ritirarsi a vita privata nel 1961."}
{"id": "778931", "revid": "110157", "url": "https://it.wikipedia.org/wiki?curid=778931", "title": "Home (Procol Harum)", "text": "Home \u00e8 il quarto album dei Procol Harum, pubblicato nel 1970 dalla A&amp;M Records"}
{"id": "778941", "revid": "984922", "url": "https://it.wikipedia.org/wiki?curid=778941", "title": "Cantone di Ch\u00e2tellerault-Nord", "text": "Il Cantone di Ch\u00e2tellerault-Nord era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Ch\u00e2tellerault e il comune di Saint-Sauveur."}
{"id": "778942", "revid": "124050078", "url": "https://it.wikipedia.org/wiki?curid=778942", "title": "De rerum natura", "text": "De rerum natura (\"Sulla natura\") \u00e8 un poema didascalico latino in esametri di genere epico-filosofico, scritto da Tito Lucrezio Caro nel I secolo a.C.; \u00e8 composto di sei libri raggruppati in tre diadi.\nRiscoperto in un monastero tedesco dal cacciatore di manoscritti Poggio Bracciolini nel 1417 e ricopiato da Niccol\u00f2 Niccoli (inventore dei caratteri corsivi).\nLa tragica fine del sesto libro (la peste di Atene) ha fatto pensare all\u2019incompiutezza dell\u2019opera di Lucrezio poich\u00e9 questa era in netto contrasto con l\u2019inizio del primo libro (inno a Venere). Tuttavia il numero dei libri scritti da Lucrezio rientra nel filone epico-didascalico: infatti si attribuisce in genere l\u2019appartenenza a questo filone delle opere composte da sei libri o multipli di sei.\nIn questo poema il filosofo e poeta latino si fa portavoce delle teorie epicuree riguardo alla realt\u00e0 della natura retta da un \"ordine naturale\" indipendente dagli dei e al ruolo dell'uomo in un universo atomistico, materialistico e meccanicistico: si tratta di un richiamo alla responsabilit\u00e0 personale e di un incitamento al genere umano affinch\u00e9 prenda coscienza della realt\u00e0, nella quale gli uomini sin dalla nascita sono vittime di passioni che non riescono a comprendere. La principale fonte dell'epos lucreziano, infatti, \u00e8 il \"\u03a0\u03b5\u03c1\u1f76 \u03c6\u03cd\u03c3\u03b5\u03c9\u03c2 (per\u00ec fuseos)\" di Epicuro. L'autore si assume il compito di fornire agli uomini gli strumenti per eliminare le paure e raggiungere l'atarassia, ovvero l'assenza di turbamento propria del saggio, l'unico capace di ottenere una vittoria razionale sui sentimenti.\nNote biografiche sull'autore.\nSu Lucrezio, l'autore del poema, si sa molto poco. San Girolamo, nel \"Chronicon\", afferma relativamente all'anno 94 a.C.:\nIpotizzando nel 94 a.C. l'anno di nascita del poeta, intorno al 50 andrebbe collocata la data di morte. Esiste per\u00f2 anche un'ipotesi alternativa: Elio Donato ci informa che Lucrezio sarebbe morto quando Virgilio, sotto il consolato di Pompeo e Crasso (55 a.C.), assunse la toga virile. In tal caso dovremmo dunque pensare a un arco di vita compreso fra il 98 e il 55 a.C. circa.\nNon si conoscono altre informazioni riguardo a Lucrezio, che probabilmente rimase in disparte rispetto all'ambiente culturale romano: l'unica citazione dell'epoca relativa a Lucrezio \u00e8 in una lettera di Cicerone al fratello Quinto nel febbraio del 54 a.C., dove parla in qualit\u00e0 di futuro editore dell'opera lucreziana (a conferma perci\u00f2 della seconda ipotesi di datazione della morte): \u00abL'opera poetica di Lucrezio \u00e8 proprio come mi scrivi: rivela uno splendido ingegno, ma anche notevole abilit\u00e0 artistica\u00bb.\nStruttura e argomento del poema.\nL'opera, che \u00e8 dedicata a Gaio Memmio (I 42), riproduce il modello prosastico e filosofico epicureo e la struttura del trattato \"\u03a0\u03b5\u03c1\u1f76 \u03c6\u03cd\u03c3\u03b5\u03c9\u03c2\" (\"Sulla natura\") di Epicuro. Comprende complessivamente 7415 versi.\nSecondo i filologi vi sono corrispondenze e simmetrie interne che corrisponderebbero a un gusto alessandrino. L'opera infatti \u00e8 suddivisa in tre diadi, che hanno tutte un inizio solare e una fine tragica. Ogni diade comincia con un inno a Epicuro e l'ultimo libro termina con un altro inno a Epicuro, mentre il secondo libro inizia con un inno alla scienza e il terzo libro con l'esposizione dell'estetica di Lucrezio.\nAltri ipotizzano invece che egli sia diventato epicureo solo dopo la morte di suo figlio, ancora infante, e che questo sia il motivo per cui il tema della morte ricorre frequentemente nel poema.\nEssendo un poema didascalico, ha come modello Esiodo e quindi anche Empedocle, che aveva preso il modello esiodeo come massimo strumento per l'insegnamento della filosofia. Altri modelli potrebbero essere i poeti ellenistici Arato di Sicione e Nicandro di Colofone, che usavano il poema didascalico come sfoggio di erudizione letteraria.\nIl poema ha tre temi principali:\nPer quanto riguarda l'indifferenza della Natura per l'uomo, Leopardi nella composizione dell'operetta \"Dialogo della Natura e di un Islandese\" si ispirer\u00e0 a un passo simile nel libro III del \"De rerum natura\".\nRiassunto dei libri.\nPrimo libro.\nIl poema si apre con l'inno a Venere, di cui si celebra l'azione fecondatrice nel cielo, nel mare e nel nostro mondo e di cui si esalta la potenza, come principio fondamentale che governa la vita. Proprio per questo il poeta ne invoca l'aiuto nella composizione dell'opera che dedica a Memmio e ne chiede l'intervento pacificatore a favore dei Romani.\nDopo un breve passo sulla concezione della divinit\u00e0 secondo Epicuro, Lucrezio incoraggia l'amico allo studio della \"vera ratio\" e gli promette di parlare dell'essenza della realt\u00e0 nel suo complesso e di svelargli l'origine delle cose. Segue quindi l'elogio di Epicuro, senza farne il nome (\"Graius homo\", \"un uomo greco\"), presentato come il vero maestro, superiore agli altri uomini. Questi ha il grandissimo merito di aver liberato l'umanit\u00e0 dal timore religioso che nasce dalla credenza nella possibilit\u00e0 di una punizione dell'animo dopo la morte e in un intervento divino nelle vicende del mondo. Con la sua razionale indagine sulla natura, ha dimostrato che gli d\u00e8i esistono negli \"intermundia\", ma non hanno alcun interesse per le questioni umane: perci\u00f2 l'uomo pu\u00f2 venerarli, ma non attribuire loro la responsabilit\u00e0 di quei fenomeni, che seguono, invece, le inflessibili leggi della natura.\nAccentuando la polemica antireligiosa, Lucrezio arriva a presentare la \"religio\" come una specie di mostro che, accovacciato nell'alto dei cieli, schiaccia e umilia l'umanit\u00e0. Gravissimi sono i misfatti che produce: basta pensare al sacrificio di Ifigenia, immolata dal padre per placare l'ira di Artemide e favorire la partenza delle navi greche verso Troia: \u00e8 un delitto che offende la stessa divinit\u00e0, dal momento che ci\u00f2 che appare pietas ne costituisce invece una grave violazione.\nContro le menzogne dei vati che alimentano la paura della morte, Lucrezio sottolinea la necessit\u00e0 di conoscere i fenomeni fisici, celesti e terrestri e quindi l'importanza di un'indagine scientifica della natura ai fini della liberazione dalle passioni che sconvolgono la vita e allontanano le gioie pure. A questo punto il poeta mette in rilievo le difficolt\u00e0 del suo compito e lo zelo con cui affronta il lavoro legato all'interpretazione dei testi greci e alla povert\u00e0 della lingua latina, ancora inadeguata a nuovi argomenti; comunque, mosso da un forte senso d'amicizia per Memmio, \u00e8 impegnato a trovare le parole giuste, rifiutando tecnicismi e neologismi e scegliendo termini gi\u00e0 in uso, adatti a scoprire il mondo della natura. Del resto, come dir\u00e0 alla fine del libro, la difficile impresa sta riuscendo visto che \"su una materia oscura scrivo versi luminosi, tutto aspergendo della grazia delle Muse\". Con la fisica ha quindi inizio l'esposizione della dottrina epicurea. Lucrezio fissa anzitutto il principio che nulla nasce dal nulla e ogni essere \u00e8 costituito da una particolare aggregazione di elementi fini, semplici e si forma secondo specifiche modalit\u00e0 di tempi e di ambienti, con esclusione di ogni intervento divino. Niente pu\u00f2 essere generato dal niente, altrimenti tutti gli esseri nascerebbero a caso e ci\u00f2 che \u00e8 generato sarebbe indipendente dal generante. Allo stesso modo nulla si riduce al nulla, dal momento che l'annullamento delle cose sarebbe spontaneo e non ci sarebbe bisogno di cause disgregatrici, mentre la distruzione ha bisogno di forze disgreganti, proporzionate alla dissolubilit\u00e0 delle cose. Se avvenisse l'annullamento, i corpi non potrebbero pi\u00f9 rinnovarsi; nascita e morte delle cose \u00e8 invece aggregamento e disgregamento di parti, perci\u00f2 esiste una materia fondamentale ed eterna, la quale \u00e8 costituita da corpi minimi e invisibili. Esistono anche realt\u00e0 di cui non ci accorgiamo: per esempio una forza enorme \u00e8 il vento che agita cielo, mare e terra e non si vede; allo stesso modo sentiamo (ma non vediamo) gli odori, il caldo, il freddo e il suono che eppure sono corpi perch\u00e9 agiscono sui sensi. Esiste dunque la materia eterna ed esiste il vuoto incorporeo: essi sono entit\u00e0 essenziali, dotate di qualit\u00e0 essenziali (che non si possono cambiare) e qualit\u00e0 accidentali (il cui mutamento non determina una modificazione fisica). La qualit\u00e0 propria della materia \u00e8 fare resistenza e senza il vuoto tutto sarebbe immobile, visto che se la materia occupasse tutto non ci sarebbe n\u00e9 movimento n\u00e9 vita. Il principio enunciato da Lucrezio \u00e8 che dov'\u00e8 vuoto non c'\u00e8 materia, dov'\u00e8 materia pura, non c'\u00e8 vuoto, ma tutti i corpi (anche quelli pi\u00f9 compatti) hanno in s\u00e9 del vuoto: se un gomitolo di lana e una palla di piombo hanno peso diverso, questo dipende dal fatto che il gomitolo contiene pi\u00f9 vuoto e meno materia della palla. La quantit\u00e0 di vuoto \u00e8 ci\u00f2 che determina la facilit\u00e0 della disgregazione di un corpo: pi\u00f9 un corpo \u00e8 leggero (cio\u00e8 contenente molto vuoto), pi\u00f9 \u00e8 facile da separare e disgregare. Della materia fanno parte i corpora certa cio\u00e8 gli atomi che, dunque, non possono essere distrutti e disgregati. I corpi primi solidi e senza vuoto sono eterni e, se non lo fossero, tutte le cose ritornerebbero al nulla. Gli atomi sono semplici e indissolubili, perch\u00e9 non contengono vuoto e formano un complesso omogeneo e indivisibile di minimi indifferenziati oltre i quali \u00e8 il nulla. I minimi per se stessi non potrebbero esistere: si trovano nell'atomo che \u00e8 un insieme omogeneo e coerente di queste particelle e dal numero e dalla posizione dei minimi derivano le varie forme degli atomi. Gli elementi primari sono dunque solidi e semplici, tutti assai piccoli uniti da forti legami: non sono miscugli di cose, ma unit\u00e0 definite elementari a cui nulla si pu\u00f2 aggiungere o togliere, compatti e immortali. Quando un corpo finisce il proprio ciclo vitale, essi ritornano a essere liberi e si scambiano con altri. Del resto esiste un termine per ogni ciclo di vita: infatti vediamo che sempre le cose rinascono e ogni specie ha un periodo preciso nel quale raggiunge la sua acme e uno fisso entro il quale completa il proprio destino.\nDopo l'ampia trattazione sulla fisica atomica, Lucrezio avvia la polemica contro gli avversari del pensiero epicureo: si inserisce cos\u00ec la confutazione di Eraclito che aveva visto nel fuoco l'origine di tutte le cose e si accomuna poi la condanna per quanti hanno visto nei vari elementi naturali (dall'aria alla terra e all'acqua) il principio di tutte le cose. Non si risparmia neppure Anassagora il quale riteneva che, alla base di tutto, ci fossero le omeomerie, particelle minutissime dalla natura perfettamente identiche alle cose e agli esseri a cui avrebbero dato vita.\nIl libro si avvicina alla conclusione con l'invito rivolto a Memmio a seguirlo con attenzione, mentre si aggiunge nuova materia a un canto che vuol far conoscere la vera natura delle cose. Infinita \u00e8 la materia, infinito \u00e8 lo spazio. Una cosa finita ha un limite e il limite deve essere segnato da un'altra cosa; ma all'infuori del tutto c'\u00e8 il niente e il tutto \u00e8 infinito. Se l'universo avesse un limite, la massa della materia, tratta dal peso dei suoi elementi solidi, si sarebbe nel tempo accumulata nel fondo e non esisterebbero pi\u00f9 n\u00e9 le cose n\u00e9 la vita del mondo. Ma i corpi elementari non hanno riposo e gli atomi si rinnovano senza tregua, le cose che vediamo si limitano tra loro: l'aria fa da confine ai colli, le montagne all'aria, la terra al mare e il mare alle terre. Ma al di l\u00e0 di tutto non c'\u00e8 niente che faccia da confine. Se, per ipotesi, un arciere giungesse al limite presunto dell\u2019universo e scagliasse una freccia oltre di esso, delle due l\u2019una: o verrebbe fermata da un ostacolo, oppure proseguirebbe il suo corso; e dunque l\u2019universo non ha fine (vv. 960-80). La natura limita la materia con il vuoto e il vuoto con la materia; cos\u00ec alternando, essa rende tutto infinito.\nSecondo libro.\nIl libro secondo si apre con un dettagliato e significativo elogio alla serenit\u00e0 del sapiente il cui corpo \u00e8 esente dalla fatica e dal dolore che invece affliggono gli uomini stolti: la dolcezza e la serenit\u00e0 stanno proprio nell'assenza di timori e affanni che di natura non apparterrebbero al corpo, per questo \u00e8 necessario che lascino spazio alla gioia. Quest'ultima pu\u00f2 essere raggiunta solo dalla dottrina filosofica e dallo studio della natura stessa che il poeta si accinge a descrivere.\nLucrezio spiega infatti il moto con cui i corpuscoli della materia producono le varie cose o le dissolvono e aggiunge che la stessa materia nel complesso rimane in \u201csomma quiete\u201d. Le particelle elementari e i loro moti non si possono percepire in quanto inferiori alle facolt\u00e0 sensitive; sono perci\u00f2 invisibili insieme ai loro moti. D'altro canto anche le cose visibili celano spesso i loro movimenti, se lontane da chi le osserva. Gli atomi si muovono appunto in modo travagliato e incessante con la stessa velocit\u00e0, secondo la teoria del \"clinamen\"; infatti nel cadere verticalmente, trascinati dal proprio peso, nel vuoto, deviano leggermente e anzich\u00e9 precipitare in basso, danno luogo a scontri permettendo alla natura di creare le cose. I corpuscoli primordiali delle cose hanno forme e figure molto diverse, poich\u00e9 ognuno di essi ricerca quella che gli \u00e8 \u201cpropria e ben nota\u201d e grazie a questa caratteristica generano le sensazioni.\u00a0Le particelle moleste e aspre come quelle \u201cdell'assenzio e dell'acre centaurea\u201d, sono strutturate dalla ruvidezza della materia, per questo, penetrando, lacerano il corpo e creano una sensazione sgradevole. Invece quelle che accarezzano i sensi, cio\u00e8 quelle rotonde e buone al tatto sono formate dalla levigatezza della materia. Esistono poi dei corpuscoli che non sono n\u00e9 pungenti, n\u00e9 piacevolmente levigati, e che provocano solo \u201csolletico\u201d ai sensi. Un esempio sono le particelle rotonde e levigate da un lato e ruvide dall'altro dell'acqua del mare, che diventa cos\u00ec una sostanza fluida e amara allo stesso tempo. In ogni caso Lucrezio ritiene fermamente che il senso pi\u00f9 importante del corpo sia il tatto, tanto nel godimento quanto nel fastidio, provocato dall'urto, nel corpo stesso, dei germi che si agitano tra loro disturbando il senso. Infine il poeta indaga le trasformazioni del mondo e si sofferma brevemente sulla fine o morte delle cose che esso contiene, che non \u00e8 corretto chiamare \u201cdistruzione\u201d perch\u00e9 non \u00e8 altro che la disgregazione delle loro coesioni. \u201cIl cielo, la terra, il sole, la luna, il mare\u201d e tutto quanto esiste, che non \u00e8 affatto unico nell'universo n\u00e9 \u00e8 certamente opera degli d\u00e8i, \u00e8 attraversato da tre fasi dopo la nascita: la crescita, lo sviluppo fino all'estremo, e il declino, che Lucrezio individua nell'et\u00e0 attuale.\nTerzo libro.\nIl terzo libro inizia con un grande elogio del filosofo greco Epicuro visto come il salvatore di tutta l'umanit\u00e0. Lucrezio celebra la \"ratio\", la quale consente una visione esatta del reale, libera dalle interpolazioni date dalla paura della morte e degli d\u00e8i. Per rendere pi\u00f9 comprensibile il suo messaggio usa la metafora delle mura: queste non sono altro che la forma concreta dell'ignoranza. Proprio gli ignoranti, insieme ai superstiziosi e agli innamorati, vengono denominati \u201cmiseri\u201d, poich\u00e9 non conoscono la \"recta ratio\".\nLucrezio tratta poi dell'anima e della sua natura mortale: l'intento dell'autore \u00e8 quello di distogliere l'uomo dal timore della morte. Attraverso molte argomentazioni dimostra che anche l\"animus\" e l\"anima\" periscono con il corpo; il primo viene identificato con la mente, mentre il secondo \u00e8 il principio vitale che risiede in tutto il corpo. \u00c8 presente poi l'idea epicurea di rapportare le emozioni agli elementi dell'anima: l'ira al fuoco, la paura al vento, la serenit\u00e0 all'aria. Inoltre fa notare la predominanza dei caratteri in tre specie di animali (l'ira nel leone, la paura nel cervo, la placidit\u00e0 nel bue). Nei rapporti con il corpo, la mente ha la supremazia sull'anima: infatti la vita sussiste finch\u00e9 la mente \u00e8 integra, anche se l'organismo \u00e8 privato di alcune sue membra e di gran parte dell'anima. Infatti, spiega Lucrezio, l'occhio continua a vedere nonostante le lacerazioni del suo contorno, purch\u00e9 la pupilla rimanga intatta. Sia l\"animus\" sia l\"anima\" sono parte dell'uomo non meno che una mano e un piede (cfr. v. 98). Essi sono quindi destinati a disperdersi, come lo \u00e8 anche tutta la realt\u00e0, composta da atomi. Per quanto riguarda l'anima, egli la differenzia dal resto dicendo che le sue particelle sono semplicemente pi\u00f9 piccole. Lucrezio giudica irrazionale il convincimento dell'uomo comune che pensa che qualcosa dell'individuo sopravviva anche dopo la fine del corpo, perch\u00e9 forse continua a \u201csentire\u201d. Egli nota che non si ha coscienza di quanto avvenuto prima dell'esistenza terrena e che cos\u00ec non la si avr\u00e0 nemmeno riguardo a una possibile vita ultraterrena. Certamente, per l'autore, l'anima proverebbe delle sensazioni estranee all'individuo di cui faceva parte e in ogni caso non ricorderebbe il suo passato.\nNel momento in cui si perisce, cessa quindi ogni forma di coscienza e l'individuo non prova pi\u00f9 nulla. Allora le credenze degli inferi non vengono spiegate in altro modo se non come la proiezione dei nostri mali. Dunque, la paura della morte \u00e8 nata da credenze vane e non si deve cadere nell'errore di smettere di vivere perch\u00e9 continuamente tormentati da questo pensiero. Infatti, secondo Lucrezio, se una persona ha goduto pienamente delle esperienze che gli sono capitate perch\u00e9 non essere sazi? Al contrario, se la vita \u00e8 stata una continua sofferenza non ci sono pretesti per non volerla abbandonare.\nQuarto libro.\nInizia con un proemio (vv. 1-25) nel quale Lucrezio afferma di voler sciogliere l'animo dagli stretti nodi della religione, si paragona al medico che inganna i bambini cospargendo di miele l'orlo del bicchiere contenente l'amaro assenzio in modo tale da inghiottirli insieme; allo stesso modo Lucrezio, poich\u00e9 la dottrina appare troppo complicata a chi non l'ha mai incontrata, cercher\u00e0 di trattarla nel modo pi\u00f9 \u201cmelodioso\u201d e semplice possibile. Il tema trattato \u00e8 l'esistenza dei simulacri, inizia paragonandoli a \u201ccortecce\u201d o \u201cpellicole\u201d (\"membranae vel cortex\") staccate via dalla superficie dei corpi che volano in giro per l'aria e terrorizzano la nostra mente apparendoci nel sonno e nella veglia. I simulacri, atomi sottilissimi, si distaccano dalle cose o dai corpi e vanno a colpire i nostri sensi.\nLucrezio scrive che le immagini delle cose sono emesse dalla superficie stessa di queste ultime e prosegue illustrando il funzionamento dei sensi. Tratta inizialmente la vista e i fenomeni connessi, afferma che \u00e8 nelle immagini la causa della visione e sostiene che abbiamo continuamente sensazione delle cose grazie al continuo fluire delle cose che si staccano da ogni cosa e si diffondono in tutte le parti circostanti. Inoltre, passa ad analizzare anche i problemi relativi alla vista, ad esempio le luci brillanti che evitiamo di guardare e la vista possibile dal buio verso la luce ma non il contrario. Parla anche di illusioni ottiche (ad es. quelle riguardanti la prospettiva), l'occhio ha il compito di vedere e riprodurre nella mente ci\u00f2 che ha veduto, spetta poi all'intelligenza conoscere la natura delle cose. Lucrezio riguardo l'udito dice che i suoni e la voce si odono, quando entrati nelle orecchie, colpiscono il senso, infatti la voce \u00e8 fatta di corpi e \u201cl'asprezza del suono deriva dall'asprezza degli elementi come una voce liscia deriva da elementi lisci\u201d (vv. 542-543). Il terzo senso di cui parla \u00e8 il gusto, avvertiamo in bocca il sapore quando mastichiamo, il cibo che si diffonde \u201cper tutti i condotti del palato e per i canali contorti della lingua porosa\u201d (vv. 620-621), il piacere del sapore pu\u00f2 essere avvertito entro i limiti del palato, quando poi il cibo passa attraverso la gola non lo si avverte pi\u00f9. Infine l'odorato, che fluisce e si espande ovunque, gli odori che stimolano le narici, al contrario dei simulacri e dei suoni, non riescono a coprire lunghe distanze.\nConclude il libro analizzando la passione d'amore, l'amore \u00e8 insaziabile e chi ne \u00e8 privo ne trae vantaggio senza soffrire, affermando infatti che nel medesimo corpo da cui \u00e8 partito l'ardore deve anche essere spenta la fiamma del desiderio, anche se accade spesso il contrario, perch\u00e9 Venere fa innamorare gli amanti. Infatti, accade spesso agli uomini innamorati di ignorare tutti i difetti dell'amata essendo accecati dal desiderio e attribuiscono a essa qualit\u00e0 che non possiede realmente. Lucrezio afferma cos\u00ec che \u00e8 necessario fare attenzione a non cadere nelle \u201creti d'amore\u201d perch\u00e9 poi \u00e8 dura uscirne e l'amore porta inevitabilmente alla sofferenza.\nQuinto libro.\nSi apre con un nuovo elogio a Epicuro, definito \u201cnon formato da corpo mortale, ma piuttosto un dio\u201d (vv. 6-8) poich\u00e9 sapiente per eccellenza e fondatore di quelle dottrine da Lucrezio condivise. In seguito egli enuncia la sua teoria sulla mortalit\u00e0 del mondo, mettendo in luce quella che viene considerata la sua formazione. Il mondo, costituito da terra, acqua, aria e fuoco, \u00e8 nato dall'aggregazione casuale di atomi e non per opera divina, cosicch\u00e9 a un suo inizio seguir\u00e0 una fine. Lucrezio nega il concetto di provvidenza e considera insensato qualunque timore verso gli d\u00e8i, i quali, inconsapevoli dell'esistenza dell'uomo, non si interessano delle sue azioni; infatti godono di un'eterna felicit\u00e0 e vivono fuori del mondo, negli \"intermundia\". Viene poi descritto il moto dei corpi celesti, evidenziando in particolare il sole e la luna: il primo possiede calore e luce propri, mentre per la luna viene analizzata la questione della sua luminosit\u00e0.\nUn altro tema trattato approfonditamente \u00e8 quello dell'umanit\u00e0; infatti, si parla del processo evolutivo dell'uomo, dalla sua prima comparsa sino alla civilizzazione. Gli uomini primitivi si sono evoluti sia per motivi convenzionali, come il linguaggio, sia per la semplice osservazione del mondo circostante, ad esempio la scoperta del fuoco e l'utilit\u00e0 dell'agricoltura. Grande importanza viene attribuita ai metalli che hanno garantito uno sviluppo delle capacit\u00e0 tecniche e conoscitive della specie; grazie all'insegnamento della natura l'uomo \u00e8 riuscito a scoprire e a lavorare i metalli sia come utensili sia come armi. Per l'autore l'oro \u00e8 simbolo di corruzione morale e decadenza, per questo considera l'et\u00e0 dell'oro esiodea peggiore di quella primitiva, anteponendo i beni naturali e necessari a quelli materiali. A fianco all'uomo, anche gli altri esseri viventi sono stati fin dall'inizio soggetti a una \u201cselezione naturale\u201d: tutte le specie che occupavano una posizione eminente hanno perpetuato la loro stirpe, mentre quelle incapaci di sopravvivere si sono estinte. Da ultimo viene trattato il confronto tra la civilt\u00e0 primitiva e quella odierna; ne emerge che, col tempo, l'uomo ha preferito soddisfare il proprio benessere personale oltre ai bisogni primari. Brama di potere, avidit\u00e0 di ricchezze, guerre hanno causato paure d'ogni tipo, fino a una degenerazione della societ\u00e0.\nSesto libro.\nSi apre con l'esaltazione di Atene e di Epicuro, che ha reso liberi gli uomini con le sue teorie. Poi Lucrezio cerca di dare una spiegazione scientifica ai fenomeni naturali celesti (fulmini, tuoni, nubi, trombe marine) e terrestri (vulcani, terremoti, epidemie) perch\u00e9 vuole liberare gli uomini da ogni timore, soprattutto dal timore degli d\u00e8i. Lucrezio infatti critica gli uomini che, spinti dalla paura di questi fenomeni, ne danno un'interpretazione sbagliata, ritenendoli espressione di volont\u00e0 divina. L'autore fornisce spiegazioni sulle molteplici cause di ogni fenomeno naturale traendo anche esempi dall'esperienza quotidiana: ad esempio nei vv. 165-170 per spiegare come il lampo si veda prima di udire il tuono afferma che se vediamo da lontano abbattere un tronco accade che scorgeremo il gesto prima di sentire il colpo.\nSegue poi una descrizione delle epidemie causate da elementi nocivi nell'aria, nelle messi e nei cibi; in particolare l'autore descrive la peste di Atene (430-429 a.C.), come una forma di morbo e una esalazione che porta la morte. Dopo aver indicato la provenienza del morbo dalle estreme regioni dell'Egitto, Lucrezio passa in rassegna i sintomi con molta accuratezza, ponendo anche l'attenzione sulle ripercussioni sul corpo: i malati avevano il capo bruciante, gli occhi iniettati di sangue, l'alito emanava un \u201corribile lezzo\u201d, le forze venivano meno e avevano un singhiozzo frequente; oltre al dolore erano tormentati da un senso di angoscia e piangevano con incessanti lamenti, erano continuamente arsi e per cercare ristoro giungevano a gettarsi nei pozzi. Lucrezio vuole dimostrare che la peste non \u00e8 espressione dell'ira divina ma \u00e8 un fatto naturale; tant'\u00e8 vero che il morbo colpisce indifferentemente tutti, sia i timorosi, che si sono tenuti lontani dagli ammalati, sia coloro che invece hanno recato soccorso. Per rafforzare questo concetto, delle cause naturali piuttosto che divine della peste, rappresenta l'immagine dei santuari degli d\u00e8i pieni di cadaveri. Come molti studiosi hanno affermato, Lucrezio segue il racconto della peste di Tucidide, ma dimostra maggiore partecipazione emotiva e approfondimento psicologico.\nLa lingua di Lucrezio.\nLucrezio utilizza un linguaggio arcaico e solenne: il tono \u00e8 estremamente ricercato dal poeta poich\u00e9 desidera trasmettere la sacralit\u00e0 della sua impresa. A tal fine, egli utilizza varie figure di suono come l'allitterazione, l'anafora, l'onomatopea, l'epifora, ecc.; ritroviamo anche varianti morfologiche superate o sintagmi arcaizzanti, molto probabilmente dati dalla volont\u00e0 di riprendere anche Ennio, un poeta latino a cui Lucrezio si ispira.\nLa fama successiva.\nLa fama riguadagnata dall'opera di Lucrezio deve buona parte del suo successo rinascimentale al fatto che il manoscritto venne riscoperto nel 1417 in un monastero tedesco, non meglio precisato, dall'umanista Poggio Bracciolini.\n\u00c8 stato per\u00f2 dimostrato da Guido Billanovich che l'opera di Lucrezio era ben nota nella sua interezza in un circolo di pre-umanisti padovani raccolti attorno a Lovato Lovati gi\u00e0 dalla met\u00e0 del tredicesimo secolo. Si ipotizza in ambito accademico che Dante (1265-1321 EC) possa aver letto l'opera di Lucrezio, dal momento che alcuni versi della Divina Commedia mostrano una grande affinit\u00e0 con dei versi del \"De rerum natura\", il che risulterebbe difficilmente spiegabile diversamente. Si ipotizza che Dante possa avere letto forse solo alcuni frammenti dell'opera, anche se la maggior parte degli studiosi \u00e8 pi\u00f9 tesa a rigettare piuttosto che a confermare l'ipotesi che Dante conoscesse Lucrezio, non essendoci prove certe.\nNel Rinascimento Lucrezio fu tra i poeti latini pi\u00f9 letti e ammirati. Fu imitato da Michele Marullo, Giovanni Pontano e Marco Gerolamo Vida. Giulio Cesare Scaligero lo giudic\u00f2 \"divino e incomparabile poeta\", Giordano Bruno lo riecheggia frequentemente nei suoi poemi latini. N\u00e9 la fama del poema venne meno con l'avvento della Controriforma, nonostante l'ateismo di Lucrezio. \u00abSul finire del sedicesimo secolo il gesuita Antonio Possevino, pur rilevando la manifesta empiet\u00e0 di alcuni passi del terzo e quarto libro del \"De rerum natura\", non riteneva di dissuadere la giovent\u00f9 cattolica dalla lettura di un testo classico cos\u00ec importante, tanto lontana era ancora l\u2019idea che da quest\u2019opera si potessero trarre gli strumenti per distruggere i fondamenti filosofici della dottrina ecclesiastica.\u00bb Nel seicento Pierre Gassendi e Giovanni Nardi diffusero la dottrina di Lucrezio e fecero rivivere l'atomismo epicureo. Autori illuministi come Foscolo e romantici come Leopardi e Goethe e Shelley furono lettori appassionati del poema, che spesso richiamano nelle loro opere."}
{"id": "778944", "revid": "984922", "url": "https://it.wikipedia.org/wiki?curid=778944", "title": "Cantone di Ch\u00e2tellerault-Ovest", "text": "Il Cantone di Ch\u00e2tellerault-Ovest era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Ch\u00e2tellerault e i comuni di:"}
{"id": "778946", "revid": "984922", "url": "https://it.wikipedia.org/wiki?curid=778946", "title": "Cantone di Ch\u00e2tellerault-Sud", "text": "Il Cantone di Ch\u00e2tellerault-Sud era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Ch\u00e2tellerault e i comuni di:"}
{"id": "778948", "revid": "1433186", "url": "https://it.wikipedia.org/wiki?curid=778948", "title": "Arroyo (Porto Rico)", "text": "Arroyo \u00e8 una citt\u00e0 di Porto Rico situata sulla costa sud-orientale dell'isola. L'area comunale confina a ovest con Guayama e a nord e a est con Patillas mentre a sud \u00e8 bagnata dal Mar dei Caraibi. Il comune, che fu fondato nel 1855, oggi conta una popolazione di oltre 20.000 abitanti ed \u00e8 suddiviso in 6 circoscrizioni (\"barrios\")."}
{"id": "778950", "revid": "984922", "url": "https://it.wikipedia.org/wiki?curid=778950", "title": "Cantone di Dang\u00e9-Saint-Romain", "text": "Il Cantone di Dang\u00e9-Saint-Romain era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778952", "revid": "984922", "url": "https://it.wikipedia.org/wiki?curid=778952", "title": "Cantone di Lenclo\u00eetre", "text": "Il Cantone di Lenclo\u00eetre era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778955", "revid": "247222", "url": "https://it.wikipedia.org/wiki?curid=778955", "title": "Anna D'Amico", "text": "Biografia.\nFiglia di una maschera di cinematografo, con altri due fratelli, ha come zia Mariuccia Mocellin, cantante all'Eiar dal 1941.\nFrequenta le scuole commerciali ed inizia a lavorare come commessa, ma, avendo la passione per la musica, spinta dalla zia prende lezioni di canto dal maestro Pier Emilio Bassi, e vince nel 1957 il concorso di \"Voci Nuove\" di Alassio, interpretando \"Malasierra\".\nNello stesso anno partecipa al concorso canoro \"Due voci e una canzone\", organizzato dal settimanale Sorrisi e Canzoni, mettendosi in luce nella finale di Montecatini Terme ed ottenendo un contratto discografico con la Combo Record, l'etichetta del Maestro Gorni Kramer,\nInizia ad esibirsi dal vivo con un suo complesso, e nel 1958 partecipa a \"Canzonissima\".\nSi fidanza con il noto trombettista Franco Cucchi, solista della Riverside Jazz Band, che diventa suo marito.\n\u00c8 al Festival di Sanremo 1959 con \"Cos\u00ec cos\u00ec\", in abbinamento con Natalino Otto, che non viene ammesso alla serata finale.\nNel 1960 cambia casa discografica, passando alla CGD, e nel 1965 si lega alla Fox.\nSi ritira alla fine degli anni sessanta per occuparsi della famiglia, per poi riprendere l'attivit\u00e0 negli anni novanta dedicandosi alla musica religiosa.\nIl figlio, Emmanuele Cucchi, \u00e8 un musicista: ha ripreso alcune canzoni del repertorio della madre riarrangiandole con ritmi brasiliani, ed ha pubblicato un album nel 2006 per la Irma Records."}
{"id": "778956", "revid": "287204", "url": "https://it.wikipedia.org/wiki?curid=778956", "title": "Cantone di Loudun", "text": "Il Cantone di Loudun \u00e8 una divisione amministrativa dell'Arrondissement di Ch\u00e2tellerault.\nA seguito della riforma complessiva dei cantoni del 2014 \u00e8 passato da 12 a 49 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778957", "revid": "984922", "url": "https://it.wikipedia.org/wiki?curid=778957", "title": "Cantone di Monts-sur-Guesnes", "text": "Il Cantone di Monts-sur-Guesnes era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778958", "revid": "984922", "url": "https://it.wikipedia.org/wiki?curid=778958", "title": "Cantone di Pleumartin", "text": "Il Cantone di Pleumartin era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778959", "revid": "984922", "url": "https://it.wikipedia.org/wiki?curid=778959", "title": "Cantone di Saint-Gervais-les-Trois-Clochers", "text": "Il Cantone di Saint-Gervais-les-Trois-Clochers era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778965", "revid": "984922", "url": "https://it.wikipedia.org/wiki?curid=778965", "title": "Cantone di Les Trois-Moutiers", "text": "Il Cantone di Les Trois-Moutiers era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778966", "revid": "767487", "url": "https://it.wikipedia.org/wiki?curid=778966", "title": "Irene D'Areni", "text": "Biografia.\nDebutta ai microfoni di Radio Torino e successivamente lavora in parecchie trasmissioni musicali della RAI.\nPartecipa al Festival di Sanremo 1960 con \"Splende il sole\" che porta in finale. Dopo il matrimonio con Mario Patrovita, si ritira dalle scene."}
{"id": "778967", "revid": "1745361", "url": "https://it.wikipedia.org/wiki?curid=778967", "title": "Walter Tobagi", "text": " Fu assassinato in un attentato terroristico perpetrato dalla Brigata XXVIII marzo, gruppo terroristico di estrema sinistra.\nBiografia.\nGiovent\u00f9.\nWalter Tobagi nacque il 18 marzo 1947 a San Brizio, una frazione del comune di Spoleto, in Umbria. All'et\u00e0 di otto anni la famiglia si trasfer\u00ec a Bresso, vicino a Milano. La sua carriera di giornalista cominci\u00f2 al ginnasio, come redattore del giornale del Liceo Ginnasio Giuseppe Parini di Milano \"La Zanzara\", reso famoso per un processo provocato da un articolo sull'educazione sessuale.\nCarriera.\nDopo il liceo, entr\u00f2 giovanissimo all'\"Avanti!\" di Milano, ma vi rimase solo pochi mesi per poi passare al quotidiano cattolico \"Avvenire\". Il direttore, Leonardo Valente, disse di lui:\nSia all'\"Avanti!\" che all'\"Avvenire\" si occup\u00f2 di argomenti diversi, ma andava sempre pi\u00f9 definendosi il suo interesse prioritario per i temi sociali, per l'informazione, per la politica e il movimento sindacale, a cui dedicava molta attenzione anche nel suo lavoro \u00abparallelo\u00bb, quello universitario e di ricercatore. La prima inchiesta ampia pubblicata su \"Avvenire\" fu sul movimento studentesco a Milano, quattro puntate di storia, analisi, opinioni sui gruppuscoli e sulle lotte del movimento degli studenti in quegli anni, un'inchiesta che costitu\u00ec la \u00abbase\u00bb per un pi\u00f9 organico e ampio lavoro pubblicato nel 1970 da Sugar col titolo \"Storia del movimento studentesco e dei marxisti-leninisti in Italia\" sul cui frontespizio si leggeva: \u00abIl Movimento studentesco espressione dei ceti medi proletarizzati pu\u00f2 essere considerato di fatto una avanguardia proletaria? Dalla prospettiva del Movimento il Partito comunista va considerato come 'l'ala destra del movimento operaio' oppure \"l'ala sinistra della borghesia\"? E a sua volta il Movimento Studentesco \u00e8 \"l'ala sinistra del movimento operaio\", oppure il nucleo del partito rivoluzionario?\u00bb.\nMa non trascur\u00f2 neppure i temi economici realizzando inchieste in diverse puntate sull'industria farmaceutica, la ricerca, la stampa, l'editoria e altro. In quegli stessi anni si mostr\u00f2 interessato anche alla politica estera, in particolare all'India, alla Cina, al Medio Oriente, alla Spagna alla vigilia del crollo del franchismo, alla guerriglia nel Ciad, alla crisi economica e politica della Tunisia, alle violazioni dei diritti dell'uomo nella Grecia dei colonnelli, alle prospettive politiche dell'Algeria.\nTuttavia, l'impegno maggiore lo dedic\u00f2 alle vicende del terrorismo, a cominciare dalla morte di Giangiacomo Feltrinelli e dall'assassinio del commissario Calabresi. Si interess\u00f2, inoltre, alle prime iniziative militari delle BR, ai \u00abcovi\u00bb terroristici scoperti a Milano, al rapporto del questore Allitto Bonanno, alla guerriglia urbana che provocava tumulti e morti per le strade di Milano, organizzata dai gruppuscoli estremisti di Lotta Continua, Potere Operaio, Avanguardia operaia.\nPass\u00f2 poi al \"Corriere d'Informazione\" e, nel 1972, al \"Corriere della Sera\", dove pot\u00e9 esprimere pienamente le sue potenzialit\u00e0 di inviato sul fronte del terrorismo e di cronista politico e sindacale.\nCome ha raccontato Leonardo Valente,\nForse fu per il suo voler innanzitutto \u00abcapire\u00bb che Tobagi \u00e8 stato ucciso. La pensa cos\u00ec, ad esempio, Giampaolo Pansa, che ha rilevato come:\nAl \"Corriere della Sera\" segu\u00ec sistematicamente tutte le vicende relative agli anni di piombo: dai tempi degli autoriduttori che disturbavano le Feste dell'Unit\u00e0 agli episodi di sangue pi\u00f9 efferati che ebbero come protagonisti le Br, Prima Linea e le altre bande armate. Analizzando le vicende luttuose del terrorismo risaliva alle origini di Potere Operaio, con la galassia delle storie politiche e individuali sfociate in mille gruppi, di cui molti approdati alle bande armate.\nIn \"Vivere e morire da giudice a Milano\" Walter raccont\u00f2 la storia di Emilio Alessandrini, sostituto procuratore della Repubblica, assassinato a 36 anni da Prima Linea in un agguato: un magistrato che si era particolarmente distinto nelle indagini sui gruppi estremisti di destra e, successivamente, su quelli terroristi di sinistra. Anche Alessandrini era un \u00abpersonaggio simbolo\u00bb. Scrisse Tobagi: \u00abAlessandrini rappresentava quella fascia di giudici progressisti ma intransigenti, n\u00e9 falchi chiacchieroni n\u00e9 colombe arrendevoli\u00bb. Osserv\u00f2 inoltre che i terroristi prendevano di mira soprattutto i riformisti, condividendo il giudizio che lo stesso Alessandrini aveva espresso in un'intervista all\"'Avanti!\": \u00abNon \u00e8 un caso che le azioni dei brigatisti siano rivolte non tanto a uomini di destra, ma ai progressisti. Il loro obiettivo \u00e8 intuibilissimo: arrivare allo scontro nel pi\u00f9 breve tempo possibile, togliendo di mezzo quel cuscinetto riformista che, in qualche misura, garantisce la sopravvivenza di questo tipo di societ\u00e0\u00bb. Un giudizio che doveva trovare una tragica conferma proprio con la uccisione di Tobagi.\nNegli ultimi articoli intensific\u00f2 le analisi su certe realt\u00e0 urbane a Milano, a Genova, a Torino (\u00abCome e perch\u00e9 un 'laboratorio del terrorismo' si \u00e8 trapiantato nel vecchio borgo del Ticinese\u00bb, \u00abVogliono i morti per sembrare vivi\u00bb, \u00abBilancio di 10 miliardi all'anno per mille esecutori clandestini\u00bb, ecc.). Non trascur\u00f2 il fenomeno del pentitismo, con tutti gli aspetti anche negativi, e studi\u00f2 il terrorista nella clandestinit\u00e0, (\u00abC'\u00e8 una regola dei due anni, termine ultimo oltre il quale non resiste il Br clandestino\u00bb). E siamo dunque a uno dei suoi ultimi articoli sul terrorismo, un testo che \u00e8 stato ripubblicato molte volte perch\u00e9 considerato uno dei pi\u00f9 significativi sin dal titolo: \u00abNon sono samurai invincibili\u00bb.\nTobagi sfat\u00f2 tanti luoghi comuni sulle Br e gli altri gruppi armati, denunciando, ancora una volta, i pericoli di un radicamento del fenomeno terroristico nelle fabbriche e negli altri luoghi di lavoro, come molti segnali gli avevano indicato. Scrisse, ad esempio:\nLe sue opinioni risultano confermate anche in un'altra significativa intervista al figlio di Carlo Casalegno, Andrea. In quell'intervista, concessa un mese prima dell'uccisione di Tobagi, Casalegno disse: \u00abNon sento la bench\u00e9 minima traccia di odio, n\u00e9 provo alcun perdono cristiano. Sento l'offesa come nel momento in cui \u00e8 avvenuta\u00bb. L'intervistatore chiese se riteneva giusto denunciare i \u00abcompagni di lotta\u00bb. E Andrea Casalegno rispose senza reticenze: \u00abLa denuncia \u00e8 importante e va fatta se serve a evitare atti futuri gravi. \u00c8 un dovere, perch\u00e9 \u00e8 assolutamente necessario impedire che vittime innocenti cadano ancora\u00bb.\nLa sera prima di essere assassinato, Walter Tobagi presiedeva un incontro al Circolo della stampa di Milano. Si discuteva del \u00abcaso Isman\u00bb e dunque della libert\u00e0 di stampa, della responsabilit\u00e0 del giornalista di fronte all'offensiva delle bande terroristiche. Il dibattito fu piuttosto agitato e l'inviato del \"Corriere\" fu fatto oggetto di ripetute aggressioni verbali, cosa non nuova, del resto, come ha raccontato il suo collega ed amico Gianluigi Da Rold:\nA un certo punto, durante quel dibattito, Tobagi, riferendosi alla lunga serie di attentati terroristici, disse: \u00abChiss\u00e0 a chi toccher\u00e0 la prossima volta\u00bb. Dieci ore pi\u00f9 tardi era caduto sull'asfalto sotto i colpi dei suoi assassini. Lasciava la moglie, Maristella, e due figli, Luca e Benedetta.\nL'assassinio.\nTobagi venne ucciso a Milano in via Salaino, alle ore 11 del 28 maggio 1980, con cinque colpi di pistola esplosi da un \"commando\" di terroristi di sinistra facenti capo alla Brigata XXVIII marzo (Marco Barbone, Paolo Morandini, Mario Marano, Francesco Giordano, Daniele Laus e Manfredi De Stefano), buona parte dei quali figli di famiglie della borghesia milanese. Due membri del commando in particolare appartengono all'ambiente giornalistico: sono Marco Barbone, figlio di Donato Barbone, dirigente editoriale della casa editrice Sansoni (di propriet\u00e0 del gruppo RCS), e Paolo Morandini, figlio del critico cinematografico Morando Morandini del quotidiano \"Il Giorno\".\nA sparare furono Mario Marano e Marco Barbone. \u00c8 quest'ultimo a dargli quello che nelle sue intenzioni avrebbe dovuto essere il colpo di grazia: quando Tobagi era ormai accasciato a terra, il terrorista gli si avvicin\u00f2 e gli esplose un colpo dietro l'orecchio sinistro. In realt\u00e0, da come risulta dall'autopsia, il colpo mortale fu il secondo esploso dai due assassini, che colpendo il cuore caus\u00f2 la morte del giornalista.\nIl processo.\nNel giro di pochi mesi dall'omicidio, le indagini di Carabinieri e magistratura portarono all'identificazione degli assassini, e in particolare a quella del leader della neonata Brigata XXVIII marzo, lo stesso Marco Barbone che, subito dopo il suo arresto, il 25 settembre 1980, decise di collaborare con gli inquirenti e grazie alle sue rivelazioni l'intera Brigata XXVIII marzo fu smantellata e furono incarcerati pi\u00f9 di un centinaio di sospetti terroristi di sinistra, con cui Barbone era entrato in contatto durante la sua militanza terroristica.\nLe 102 udienze di quello che fu un maxi-processo all'area sovversiva di sinistra iniziarono il 1\u00ba marzo 1983 e terminarono 28 novembre dello stesso anno. La sentenza suscit\u00f2 molte polemiche poich\u00e9 il giudice Cusumano, interpretando la legge sui pentiti in modo difforme rispetto al Tribunale di Roma (dove furono irrogate comunque pene a oltre vent'anni di carcere ai terroristi pentiti delle Unit\u00e0 comuniste combattenti), concesse a Marco Barbone, Mario Ferrandi, Umberto Mazzola, Paolo Morandini, Pio Pugliese e Rocco Ricciardi \u00abil beneficio della libert\u00e0 provvisoria ordinandone l'immediata scarcerazione se non detenuti per altra causa\u00bb, mentre agli altri membri della XXVIII marzo, De Stefano, Giordano e Laus, furono inflitti trent'anni di carcere.\nLe indagini non hanno chiarito il ruolo svolto dalla fidanzata di Marco Barbone, Caterina Rosenzweig, appartenente ad una ricca famiglia milanese, figlia dell'affarista Gianni e della preside Paola Sereni. Nel 1978, cio\u00e8 ben due anni prima dell'omicidio, Caterina Rosenzweig aveva lungamente pedinato Tobagi, che era anche suo docente di Storia moderna all'Universit\u00e0 Statale di Milano. Anche se nel settembre 1980 viene arrestata insieme con gli altri, Caterina verr\u00e0 assolta per insufficienza di prove, nonostante nel corso del processo venga accertato che il gruppo di terroristi si riuniva a casa sua in via Solferino, a poca distanza dagli uffici dove lavorava Tobagi. Dopo il processo si trasferir\u00e0 in Brasile, nazione in cui gi\u00e0 aveva vissuto in quanto sede degli affari del padre, fino a far perdere le proprie tracce.\nDiscussa fu la scelta da parte della magistratura di imbastire un processo con oltre 150 imputati e relativo non soltanto all'assassinio Tobagi ma a tutta l'area della sovversione di sinistra. Ci\u00f2, a detta di Ugo Finetti, segretario provinciale del PSI, ha fatto apparire il dibattimento come \"un processo che sulla carta dovrebbe andare in scena perch\u00e9 si parli poco e male della vittima e con gli assassini pi\u00f9 che altro messi sul banco non degli imputati, bens\u00ec degli accusatori, perch\u00e9 la sceneggiatura prevede che il centro dell'attenzione processuale riguardi altri fatti e altre persone\". Fu infatti scelto come referente privilegiato Marco Barbone, il quale, pentitosi subito dopo l'arresto, cominci\u00f2 a fornire una notevole mole d'informazioni sugli ambienti della \"lotta armata\". Tale scelta appare irrituale se si considera che il generale Carlo Alberto dalla Chiesa in un'intervista a \"Panorama\" rilasciata il 22 settembre 1980 (tre giorni prima dell'arresto del terrorista), fa cenno all'assassinio di Tobagi e alla Brigata XXVIII marzo e parla di aver \u00ab [...] \"usato la stessa tecnica adottata a Torino nel '74-75 per la cattura di Renato Curcio: massima riservatezza, conoscenza anche culturale dell'avversario, infiltrazione\"\u00bb. Ossia, le forze dell'ordine e la magistratura potevano gi\u00e0 disporre di una serie d'informazioni relative al gruppo terroristico e al delitto. Nonostante ci\u00f2, come gi\u00e0 detto, durante il dibattimento ci si bas\u00f2 sulle dichiarazioni di Barbone, il quale non fu arrestato come sospetto per l'omicidio ma con i seguenti capi d'accusa: appartenenza alle FCC, a \"Guerriglia rossa\" e partecipazione alla rapina ai Vigili urbani di via Colletta. Nella stessa intervista il generale afferma che vi sono sostenitori della Brigata XXVIII marzo tra i giornalisti.Altra stranezza \u00e8 la insolita uniformit\u00e0 di punti di vista tra PM e difesa di Barbone e la contrapposizione, altrettanto insolita, tra accusa e parte civile, la quale si vide rifiutare ogni istanza tesa a chiarire le dinamiche del delitto e le circostanze che portarono Barbone a pentirsi.\nNel documento di rivendicazione del delitto i terroristi sembrano essere a conoscenza dei fenomeni legati al mondo della stampa e a particolari relativi alla vita professionale di Tobagi; del giornalista scrissero \u00ab\"preso il volo dal Comitato di redazione del Corsera dal 1974, si \u00e8 subito posto come dirigente capace di ricomporre le grosse contraddizioni politiche esistenti fra le varie correnti\"\u00bb, ma Gianluigi Da Rold si chiede: \u00ab\"Come fanno a sapere che Walter Tobagi fece parte del comitato di redazione del Corsera (termine usato solo all'interno di via Solferino) quale rappresentante sindacale del \u00abCorriere d'informazione\u00bb anche se per poco tempo [due mesi, ndr], nel 1974?\"\u00bb. Il comitato di redazione del Corsera non \u00e8 da confondere con l'omologo del Corriere della Sera; vi si riunivano i rappresentanti delle redazioni di tutti i quotidiani e periodici allora collegati alla testata milanese. Nel testo, quindi, si cita un fatto molto particolare, ma Barbone, durante il dibattimento, afferma di essersi confuso: riprendendo un articolo di \"Ikon\", ci si sarebbe sbagliati e scritto 1974 anzich\u00e9 1977, l'anno in cui Tobagi entr\u00f2 effettivamente a far parte del comitato di redazione del quotidiano. Ma, come detto, il comitato di redazione del Corriere della sera \u00e8 cosa diversa da quello del Corsera e appare strano che, laddove l'autore del testo (o gli autori, stando alla versione fornita da Barone) appare consapevole della differenza, nella sua dichiarazione al processo dimostra di non averla ben presente, affermando di essersi semplicemente confuso sulla data di ingresso di Tobagi nel comitato di redazione del \u00abCorriere della sera\u00bb.\nAltra incongruenza nelle dichiarazioni di Barbone \u00e8 quella relativa al suo pedinamento del giornalista la notte del 27 maggio, il giorno prima del delitto. Nel mese di maggio del 1980, la vittima si assent\u00f2 spesso da Milano per seguire la campagna elettorale per le amministrative, e tornava solo la domenica. Il 27, un mercoled\u00ec, eccezionalmente era presente al \"Circolo della stampa\" di Milano (dove fu oggetto, come riferiscono i testimoni, di attacchi verbali). Il terrorista, successivamente, afferm\u00f2 di aver girato con l'auto attorno alla sede dell'associazione \u00ab\"per rintracciare eventualmente quella del Tobagi e avere conferma che ci fosse, ma senza averla vista, me ne andai subito. La mattina successiva, quindi, agimmo\"\u00bb. Se la presenza dell'auto presso il circolo era un fatto secondario rispetto alla messa in pratica del disegno criminoso, allora perch\u00e9 Barbone decise di pedinare Tobagi e soprattutto, come seppe della sua presenza a Milano?\nCondanne e pene degli assassini.\nAl processo del 1983 vennero emesse le condanne contro i componenti del commando della Brigata XXVIII marzo:\nOpere.\nNel corso della sua breve vita, Walter Tobagi ha pubblicato sette libri:\nOltre ai libri, Walter Tobagi pubblic\u00f2 un saggio su \"Mario Borsa giornalista liberale\" in \u00abProblemi dell'informazione\u00bb, luglio-settembre 1976.\nNel 1978 fond\u00f2 la \u00abLega per la libert\u00e0 dell'informazione\u00bb insieme a Bruno Pellegrino.\nNel 1979 insieme con Giorgio Bocca, pubblic\u00f2 \"Vita di giornalista\" (Laterza) e \"Il Psi dal centro sinistra all'autunno caldo\" in \"Storia del partito socialista\" (Marsilio editori).\nApprofondimenti giornalistici in tv.\nAlla figura di Walter Tobagi e alle vicende relative al suo assassinio sono state dedicate le seguenti trasmissioni televisive:"}
{"id": "778968", "revid": "984922", "url": "https://it.wikipedia.org/wiki?curid=778968", "title": "Cantone di Vouneuil-sur-Vienne", "text": "Il Cantone di Vouneuil-sur-Vienne era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778970", "revid": "984922", "url": "https://it.wikipedia.org/wiki?curid=778970", "title": "Cantone di Availles-Limouzine", "text": "Il Cantone di Availles-Limouzine era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778971", "revid": "287204", "url": "https://it.wikipedia.org/wiki?curid=778971", "title": "Stelle principali della costellazione del Capricorno", "text": "Segue un prospetto delle stelle principali della costellazione del Capricorno, elencate per magnitudine decrescente."}
{"id": "778972", "revid": "124685996", "url": "https://it.wikipedia.org/wiki?curid=778972", "title": "Germana Caroli", "text": "Biografia.\nDopo gli inizi nei locali della sua citt\u00e0, inizia a cantare nell'orchestra di Giovanni Fenati (che la ascolta mentre si esibisce in un dancing bolognese), con cui incide i primi dischi per la Philips, tra cui il successo \"Ehi, tu\" (del 1954); viene poi messa sotto contratto dalla Durium.\nNel 1959 partecipa alla trasmissione radiofonica Il traguardo degli assi, presentata da Corrado, con l'Orchestra del maestro Cinico Angelini, nella squadra di Aurelio Fierro (insieme ad altri cantanti, tra cui Miranda Martino).\nNello stesso anno gareggia al Festival di Napoli con Luciano Rondinella, presentando il brano \"Primmavera\", e con Maria Paris, cantando \"Napulione 'e Napule\".\n\u00c8 al Festival di Sanremo 1960 con \"Gridare di gioia\" che non riesce ad andare in finale.\nI suoi successi del 1961, \"Alle 10 della sera\" e \"Che noia\", vengono anche inseriti nel circuito dei cinebox con due video girati da Aldo Aldi; gira inoltre molte pubblicit\u00e0 per Carosello (reclamizza la marca di elettrodomestici Zoppas).\nPartecipa poi a numerosi altri concorsi canori, tra i quali Canzonissima, ed effettua anche molte tourn\u00e9e all'estero, specialmente in Sudamerica, dove pubblica alcuni dischi.\nDopo altre incisioni realizzate per la Kansas, alla fine del decennio si ritira per un certo periodo dalle scene.\nNegli anni '80 riprende a cantare, in varie orchestre di liscio, attivit\u00e0 che continua tuttora."}
{"id": "778974", "revid": "984922", "url": "https://it.wikipedia.org/wiki?curid=778974", "title": "Cantone di Charroux", "text": "Il Cantone di Charroux era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778977", "revid": "767487", "url": "https://it.wikipedia.org/wiki?curid=778977", "title": "Cantone di Chauvigny", "text": "Il Cantone di Chauvigny \u00e8 una divisione amministrativa degli arrondissement di Ch\u00e2tellerault e di Montmorillon.\nA seguito della riforma complessiva dei cantoni del 2014 \u00e8 passato da 8 a 15 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778979", "revid": "287204", "url": "https://it.wikipedia.org/wiki?curid=778979", "title": "Cantone di Civray", "text": "Il Cantone di Civray \u00e8 una divisione amministrativa dell'Arrondissement di Montmorillon.\nA seguito della riforma complessiva dei cantoni del 2014 \u00e8 passato da 12 a 30 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "778982", "revid": "104458", "url": "https://it.wikipedia.org/wiki?curid=778982", "title": "Cantone di Couh\u00e9", "text": "Il Cantone di Couh\u00e9 era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778984", "revid": "767487", "url": "https://it.wikipedia.org/wiki?curid=778984", "title": "Nelly Fioramonti", "text": "Biografia.\nViene scoperta da Teddy Reno nel 1958; il cantante triestino le propone un contratto per l'etichetta che ha appena fondato, la Galleria del Corso.\n\u00c8 in gara al Festival di Sanremo 1961 con \"Io amo tu ami\" in abbinamento con Mina e nello stesso anno partecipa al Festival di Napoli con \"'O passato\" abbinata a Lucia Altieri.\nNel 1962 si ripresenta al Festival di Sanremo con \"Aspettandoti\" e \"Fiori sull'acqua\", in abbinamento con Tonina Torrielli e Wanda Romanelli. Partecipa poi al Gran Festival di Piedigrotta, dove si aggiudica il terzo premio con il motivo \"Cielo e mare\", doppiato da Lucia Altieri; propone anche \"Uocchie 'e velluto\" in abbinamento con Enzo Del Forno e \"Appriesso a 'nu suonno\" abbinata ad Emilio Pericoli.\nNel 1963 si presenta al Festival Citt\u00e0 di Ercolano con i brani \"Luntano 'a te\" e \"Me so 'mparato a chiagnere\" abbinata rispettivamente a Paola Orlandi e al veterano Gino Latilla.\nCambia poi etichetta, passando alla Durium e continuando ad incidere vari 45 giri.\nIn seguito, assieme al marito Tony Cucchiara, forma il duo folk \"Tony e Nelly\", che nel 1966 incide l'omonimo album.\nPartecipa al Festival delle Rose 1966 con \"\u00c8 l'amore\" e al Festival delle Rose 1967 con \"Se l'amore c'\u00e8\".\nMuore prematuramente nel 1973, pochi giorni dopo il suo 34-esimo compleanno, per le conseguenze di un parto difficile, nel quale nacque il suo secondogenito."}
{"id": "778987", "revid": "767487", "url": "https://it.wikipedia.org/wiki?curid=778987", "title": "Cantone di Gen\u00e7ay", "text": "Il Cantone di Gen\u00e7ay era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "778988", "revid": "9314", "url": "https://it.wikipedia.org/wiki?curid=778988", "title": "Colt Government 1911", "text": ""}
{"id": "778993", "revid": "125672482", "url": "https://it.wikipedia.org/wiki?curid=778993", "title": "Maria Monti", "text": "Biografia.\nMaria Monti ha iniziato l'attivit\u00e0 di attrice esibendosi nella prima met\u00e0 degli anni cinquanta nei primi cabaret milanesi, presentando qui le prime canzoni scritte da lei. Entra quindi nella compagnia di Ugo Tognazzi e Lauretta Masiero, recitando nel variet\u00e0 di Scarnicci e Tarabusi \"Uno scandalo per Lilly\" (1955); dello stesso anno \u00e8 la sua prima apparizione in televisione, nello spettacolo \"Primo applauso\".\nNei decenni successivi invece lavorer\u00e0 spesso con Paolo Poli, tra le altre nelle commedie \"Il candelaio\" (stagione 1964-1965) e \"Il diavolo\" (stagione 1972-1973). Nel 1959 recita, sempre per la televisione, nel telefilm \"La svolta pericolosa\" di Gianni Bongioanni. Nel 1960 assieme all'allora compagno Giorgio Gaber ha scritto \"Non arrossire\", celebre brano reinterpretato da moltissimi artisti (tra i quali, nel 2006 Claudio Baglioni).\nSempre in coppia con Gaber ha partecipato al Festival di Sanremo 1961 con la canzone \"Benzina e cerini\" (scritta da Enzo Jannacci); nello stesso anno propone con Gaber lo spettacolo \"Il Giorgio e la Maria\" in cui, oltre a presentare i loro brani, cantano qualche canzone popolare milanese come \"La balilla\". Lo stesso anno pubblica il 45 giri con \"Un delitto perfetto d'amor\" scritta da Gaber e arrangiata e diretta da Ennio Morricone.\nDi Jannacci ha anche interpretato nel 1962 la canzone \"Me disen madison\". Nel 1966 si esibisce al Teatro Duse di Genova con lo spettacolo \"Il rosa e il nero\" di e con Carmelo Bene tratto da \"Il Monaco\" di M.G. Lewis. Per l'occasione Sylvano Bussotti, con le orchestrazioni elettroniche di Vittorio Gelmetti, stila gli spartiti per la sua voce. Nel 1967 recita, sempre per la televisione, ne \"Il Circolo Picwick\" di Ugo Gregoretti. Sempre negli anni sessanta \u00e8 compagna del fotografo Mario Dondero.\nNegli anni sessanta e settanta ha inciso vari album a carattere politico e femminista; da ricordare l'album \"Le canzoni del no\" (pubblicato nel 1964 da I dischi del sole), che venne sequestrato in tutta Italia perch\u00e9 conteneva la canzone \"La marcia della pace\" (scritta da Franco Fortini e Fausto Amodei), i cui versi \"E se la patria chiama, lasciatela chiamare\" vennero giudicati come sovversivi, in quanto invito all'obiezione di coscienza. Il disco, inoltre, conteneva una versione della poesia \"Ninna nanna della guerra\" di Trilussa messa in musica dalla Monti.\nNel 1971 recita in \"Gi\u00f9 la testa\" di Sergio Leone, e nel 1976 in \"Novecento\" di Bernardo Bertolucci. Sempre nel 1971 realizza un doppio lp per la collana folk della Fonit Cetra, diretta da Giancarlo Governi, dedicato alla canzone tradizionale milanese \"Memoria di Milano\". Venne presentato in televisione nel corso di una puntata di \"Tutto \u00e8 Pop\", di Vittorio Salvetti, dove esegu\u00ec dal vivo \"Bell'uselin del bosch\" e \"Stamattina mi sono alzata\". Nel 1972 partecipa nel ruolo di se stessa cantante al film \"Imputazione di omicidio per uno studente\" di Mauro Bolognini, dove interpreta brani tratti dal suo repertorio folk.\nNel 1973 incide l'album \"Maria Monti e i contrautori\", copertina realizzata da Mario Convertino, con l'accompagnamento musicale del chitarrista torinese Luca Balbo e Gianfranco Coletta (musicista che ha fatto parte, nel corso della sua carriera, di molti gruppi, come Chetro &amp; Co, Banco del Mutuo Soccorso e Alunni del Sole). Il 1974 \u00e8 l'anno di pubblicazione de \"Il Bestiario\", realizzato con basi musicali tra il jazz cabaret e il minimalismo elettronico, con la partecipazione di musicisti di fama internazionale tra cui Alvin Curran, arrangiamenti e strumentazione elettronica, e Steve Lacy al sax soprano.\nNel 1975 ha pubblicato il disco live \"Bologna 2 settembre 1974 (dal vivo)\", (RCA Italiana), con Francesco De Gregori, Lucio Dalla e Antonello Venditti. Nel 1976 partecipa come ospite al programma televisivo \"Il futuro dell'automobile\", di Lucio Dalla, con il quale canta \"La balilla\". L'anno dopo la RAI le dar\u00e0 l'occasione di cimentarsi in un programma da protagonista di un'ora a colori: \"Non \u00e8 solo un caso\" \u00e8 il titolo dello special dove vennero riproposte dal vivo e in appositi video alcune delle sue canzoni pi\u00f9 significative.\nOspite del programma Alvin Curran col quale ripropose \"Il pavone\" e \"La pecora crede di essere un cavallo\" da \"Il Bestiario\" e il brano d'avanguardia \"Mosaici\", gi\u00e0 presentato, nello stesso anno, al Festival dei due mondi di Spoleto. Due foto di scena dal programma vennero utilizzate per la copertina, fronte e retro, dell'lp \"Muraglie\". Nel 1977 \u00e8 una delle voci del gruppo \"Prima Materia\" che partecipa al festival \"Teatro Musica\", e con cui pubblica un unico album, \"The Tail of The Tiger\", che presenta due lunghi brani eseguiti alla voce tramite tecniche di canto armonico.\nNel 1980 \u00e8 la protagonista femminile della commedia \"Operetta\" di Witold Gombrowicz, al fianco di Cochi Ponzoni, messa in scena dal Teatro Stabile dell'Aquila, per la regia di Antonio Calenda. Sempre nel 1980, con Oria Conforti nel ruolo di Betty, diventa l'assistente sociale Verdiana nel film-scandalo \"La ragazza di via Millelire\" di Gianni Serra, in concorso al Festival di Venezia 1980, e vincitore del Gran Premio del Pubblico e del Gran Premio della Giuria al Festival International du Jeune Cin\u00e9ma di Hyeres Var 1981.\nNel 1981 partecipa con altri artisti all'incisione dell'opera rock \"Alice\" dei Perigeo: in particolare Maria Monti canta le canzoni \"Al bar dello sport (ovvero sogghigni e sesso)\" e \"Confusione, gran confusione ovvero il processo\", entrambe in coppia con Rino Gaetano. Per la televisione recita ne I Promessi Sposi, di Salvatore Nocita (1989). Nel 1993 ha pubblicato il cd \"Oltre...oltre...\", un album sperimentale con sonorit\u00e0 vicine all'elettronica che si distaccano dallo stile cantautorale che le \u00e8 consueto.\nNel 1990 partecipa al Festival di Todi dove debutta con \"Maria d'Amore\" di Maria Monti, regia di Patrick Rossi Gastaldi. Nel 1994, nell'ambito della manifestazione della seconda edizione de \"I solisti del Teatro\", nei Giardini della Filarmonica a Roma, presenta \"Monade di Monza\" di Maria Monti. Al pianoforte Marco Persichetti. Coordinamento registico Luisa Mariani. Nel 1999 partecipa allo spettacolo teatrale \"Luci di Algeri\". Negli ultimi anni ha recitato per la televisione in \"Vento di ponente\", con Serena Autieri.\nIl 2005 \u00e8 l'anno del monologo \"Canto a me stessa\", scritto da Renata Ciaravino. Nel 2006 ha presentato nei teatri italiani lo spettacolo \"Il mostro a due teste\", con la regia di Claudio Frosi e l'accompagnamento al pianoforte di Marco Persichetti. Nel 2017, il 6 febbraio, Maria Monti ritorna in scena dopo undici anni di assenza al teatro Arciliuto di Roma per presentare il suo prossimo CD, \"Sprazzi di pace\"."}
{"id": "778998", "revid": "287204", "url": "https://it.wikipedia.org/wiki?curid=778998", "title": "Cantone di L'Isle-Jourdain", "text": "Esistono due cantoni della Francia con questo nome"}
{"id": "779001", "revid": "104458", "url": "https://it.wikipedia.org/wiki?curid=779001", "title": "Cantone di L'Isle-Jourdain (Nuova Aquitania)", "text": "Il Cantone di L'Isle-Jourdain era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779003", "revid": "1652635", "url": "https://it.wikipedia.org/wiki?curid=779003", "title": "Maria Teresa Ruta (annunciatrice)", "text": "Biografia.\nZia dell'omonima presentatrice in attivit\u00e0 dagli anni ottanta del XX secolo, ha incominciato la carriera come cantante. Ha incominciato a lavorare in Rai nel 1953 e divent\u00f2 brevemente uno dei volti pi\u00f9 amati della neonata televisione pubblica come annunciatrice dagli studi di Torino, dove sostitu\u00ec Lidia Pasqualini (prima annunciatrice televisiva della Rai). Present\u00f2 due edizioni consecutive del Festival di Sanremo: quella del 1955 (la prima ad essere trasmessa in TV) assieme ad Armando Pizzo e quella del 1956 insieme con Fausto Tommei. Successivamente, dopo il matrimonio con l'industriale Rivoira, avvenuto nel 1958, si ritir\u00f2 a vita privata."}
{"id": "779006", "revid": "104458", "url": "https://it.wikipedia.org/wiki?curid=779006", "title": "Cantone di Lussac-les-Ch\u00e2teaux", "text": "Il Cantone di Lussac-les-Ch\u00e2teaux \u00e8 una divisione amministrativa dell'Arrondissement di Montmorillon.\nA seguito della riforma complessiva dei cantoni del 2014 \u00e8 passato da 10 a 25 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779008", "revid": "287204", "url": "https://it.wikipedia.org/wiki?curid=779008", "title": "Cantone di Montmorillon", "text": "Il Cantone di Montmorillon \u00e8 una divisione amministrativa degli arrondissement di Ch\u00e2tellerault e di Montmorillon.\nA seguito della riforma complessiva dei cantoni del 2014 \u00e8 passato da 8 a 26 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779009", "revid": "167951", "url": "https://it.wikipedia.org/wiki?curid=779009", "title": "Fulvia Colombo", "text": "Fu lei a leggere, dagli studi di Milano, il messaggio di inaugurazione delle trasmissioni televisive regolari della Rai il 3 gennaio 1954. Le sue prime colleghe sono state Olga Zonca e Marisa Borroni a Milano, Nicoletta Orsomando ed Annie Ninchi a Roma, Lidia Pasqualini e Maria Teresa Ruta a Torino.\nBiografia.\nFiglia di un alto dirigente della Fiera di Milano, dopo essersi diplomata in pianoforte e aver tentato la carriera d'attrice recitando una piccola parte nel film \"Giudicatemi!\" di Giorgio Cristallini (1948), ha invece iniziato a lavorare in Rai (ancora in fase sperimentale) fin dal 1949 dagli studi di Milano, lavorando in radio e presentando i programmi sperimentali emessi durante la 1\u00aa Esposizione Internazionale di Televisione, divenendo successivamente una signorina buonasera.\nSuo \u00e8 il primo annuncio delle trasmissioni ufficiali della televisione italiana, trasmesso il 3 gennaio 1954 alle 11 del mattino, al quale assistettero i pochissimi, privilegiati telespettatori dell'epoca. Nello stesso anno decise di abbandonare la televisione per entrare nella compagnia di Erminio Macario, tornando per\u00f2 al suo ruolo originale di annunciatrice per la televisione gi\u00e0 nel 1955, delusa dall'esperienza.\nL'anno di punta della sua stagione televisiva \u00e8 stato il 1958, quando affianc\u00f2 Gianni Agus alla conduzione dell'VIII Festival di Sanremo, vinto da Domenico Modugno e Johnny Dorelli con \"Nel blu dipinto di blu\". Nello stesso anno fu anche alla guida del Festival di Napoli. Vincitrice della \"Maschera d'argento\" (1959), quattro anni pi\u00f9 tardi (1963) si \u00e8 ritirata a vita privata per motivi di salute, allontanata dalla Rai perch\u00e9 vittima di un esaurimento nervoso. Successivamente ha lavorato solo sporadicamente come doppiatrice, per il film TV \"La torre di Babele\" (ha doppiato Luciana Carnielli) e per la serie televisiva \"Colorina\", (doppiatrice di Alba Nydia Diaz).\nNel 1984 interviene brevemente come ospite ad una puntata del programma \"Trent'anni della nostra storia\", condotto da Paolo Frajese, in occasione del trentennale della televisione italiana. \nNel 1992 \u00e8 tornata alle cronache a causa delle sue precarie condizioni di vita, caratterizzata da solitudine e gravi ristrettezze economiche (non riceveva alcuna pensione). La comunit\u00e0 di Meina, sul lago Maggiore, presso la quale viveva in quegli anni, si mobilit\u00f2 per farle avere il sussidio previsto dalla Legge Bacchelli. Fu Pippo Baudo a riconsegnarla alla memoria storica in un'intervista per il programma \"Cinquanta. Storia della TV di chi l'ha fatta e di chi l'ha vista\" (andato in onda nel 2003), programma ideato per festeggiare i cinquant'anni della televisione italiana col quale riappare in video, lucida e serena, dopo quasi vent'anni dalla sua ultima apparizione televisiva. \u00c8 morta nel settembre del 2005 in una casa di riposo dove viveva da anni a Suno, in provincia di Novara."}
{"id": "779012", "revid": "2091899", "url": "https://it.wikipedia.org/wiki?curid=779012", "title": "Butwal", "text": "Butwal \u00e8 una municipalit\u00e0 nepalese di abitanti, nel distretto di Rupandehi, nel sud del Nepal.\n\u00c8 il capoluogo della zona di Lumbini. Si trova a 240 chilometri a ovest di Kathmandu, capitale del Nepal, e a 22 chilometri dal capoluogo del distretto, Siddharthanagar.\nAi piedi del complesso montuoso denominato Chure Pahad, Butwal non \u00e8 famosa solo per la cultura, gli affari, e gli aspetti naturalistici, ma anche per la posizione geografica strategica, trovandosi dove le colline finiscono e inizia la pianura. L'insieme conosciuto come Mahabharat \u00e8 situato a pochi chilometri e inizia a Butwal il bacino degli affluenti dell'Indo-Gange.\nIl fiume Tinau (Tilottama) nasce tra le due catene montuose: quella che prosegue verso occidente e l'altra verso oriente.\nButwal \u00e8 il naturale ingresso alla zona occidentale del Nepal, per questo qui si incrociano le due superstrade del Nepal: una Nord-Sud e l'altra Est-Ovest. Prima delle superstrade Butwal era un centro commerciale e la congiunzione con la zona occidentale.\nUn gruppo di archeologi americani guidati dal Dr. Munthe trovarono durante degli scavi alcuni denti di Ramapithecus, un primate molto vicino all'uomo, si stima abbiano pi\u00f9 di 10 milioni di anni. Il ritrovamento \u00e8 avvenuto presso la riva del fiume Tinau, questo fa divenire Butwal un luogo importante anche per gli studi preistorici.\nRicordiamo che il primo re Shah fuggendo dal sud dell'India verso il Ridi dovette attraversare Butwal. Era e continuer\u00e0 ad essere una rotta commerciale con la zona occidentale del Nepal.\nPhulbari (Parco Manimukunda).\nPhulbari, il palazzo per la stagione invernale del clan \"Palpali Sen\", \u00e8 conosciuto per il suo valore naturale ed archeologico. \nCi sono rovine e antichit\u00e0 del magnifico palazzo di \"Manimukunda Sen\", un antico sovrano Palpali, che contiene 6 grandi stanze parte della residenza reale.\nLa grandiosit\u00e0 pittoresca di Butwal, Siddharthanagar, e altri villaggi vicini del distretto di Rupandehi possono essere ammirati qui e notiamo il loro fascino anche di notte.\nIl governo Nepalese tramite il suo dipartimento archeologico provo una ristrutturazione nel 1991.\nOggi il comune di Butwal ha creato un gabbinetto per la conservazione del Parco Manimukunda Sen che conduce un programma di sviluppo del Phulbari e sta tentando di costruire una stazione turistica.\nJitgadhi.\nJitgadhi significa fortezza della vittoria fu qui che le truppe nepalesi sconfissero l'esercito dell'Est-India comandato dal generale Woods.\nFu fortezza durante la guerra Anglo-Nepalese (prima tempio Narayan costruito attorno nel 1864 a.C.).\nFamosi centri di attrazione a Butwal sono il tempio Hanuman, il tempio Shivalaya di Hanumagngadhi, il tempio Jalabinayak Mehadev, il tempio Siddababa, e il tempio Nuwakot.\nDicevano che i nepalesi li colpirono due volte, credevano che usassero delle gallerie che passavano dal Jitgadhi al forte Nuwakot.\nSi crede che il nome Butwal se lo sia procurato durante la Guerra Anglo-nepalese. Quando il contingente Est-indiano venne a Butwal, loro si ritirarono in questa area arrampicandosi sulle rocce. L'ufficiale in comando disse alle sue truppe: \"Non \u00e8 niente se non muro\" (\"but a wall\").\nIl tempio di Siddhababa.\nIl tempio di Siddhababa si trova a 3 chilometri a Nord di Butwal sulla strada che va da Pokhara nel distretto di Palpa. Considerato il pi\u00f9 sacro tra i templi nelle vicinanze di Butwal e Palpa. \u00c8 vicino al \"Kuire Bhir\" che significa \u201cpicco nebbioso\u201d. Il dio Shiva \u00e8 adorato in questo tempio. Non si conosce chi fosse Siddhababa, ci \u00e8 dato sapere solamente che era un seguace del dio Shiva e aveva raggiunto \"Siddhi\".\nLa leggenda dice che il tempio era a poche centinaia di metri da dove \u00e8 ora, quando decisero di costruire la superstrada che collegava Sunauli e Pokhara, gli ingegneri decisero di far passare la superstrada attraverso il Kuire Bhir, che era considerato sacro. Inoltre si racconta di un eremita che aveva sfidato gli ingegneri sostenendo che non sarebbero stati in grado di costruire la superstrada in un terreno sacro. Infatti non vi riuscirono fino a che non spostarono il tempio di Siddhababa da vicino alla grande cascata fino a dove \u00e8 ora. Dopo di che ogni giorno la superstrada si allungava di un chilometro attraverso il passaggio di Kuire Bhir. Si suppone sia la pi\u00f9 pericolosa in tutto il Nepal per il numero elevato di morti che ogni anno causa, principalmente per i massi che cadono dal Kuire Bhir. Alcuni anni fa, una grande frana cadde su un pullman pieno di passeggeri e li uccise tutti. Molti passeggeri, da quella volta, pregano Siddhababa mentre attraversano il passaggio di Kuire Bhir.\nSainamaina.\nSi trova a circa 12 chilometri a Ovest di Butwal e a Nord di Banakatti. Sainamaina \u00e8 come un museo all'aperto, molto famoso per il suo fascino storico, archeologico e per i punti panoramici che permette di esplorare. Tra i diversi villaggi Gramas del re Shakya c'era in posizione anche samgrama. Una regina indiana (Begam), durante la rivoluzione dei soldati, venne in questa zona con i suoi soldati e i fattorini (Sena e Mena) e alla fine a questa zona rimase il nome di Saina Maina. \u00c8 un fantastico tesoro di antiche rovine e statue di santi danzanti, rovine di palazzi etc. la statua di Buddha (Jogidanda) era molto significativa. Oggetti di arte classica sono qua e l\u00e0 con diversi valori. Alcuni di questi siti archeologici sono occupati da persone senza dimora e senza terra. Alcune antichit\u00e0 possono essere viste anche nel vicino museo Lumbini.\nHill Park.\nHill Park \u00e8 un parco posizionato ad est del centro di Butwal. Il parco approssimativamente \u00e8 un chilometro quadrato e si compone di due colline, Gurung Dada e Anup. I buddisti vengono seppelliti nella Gurung Dada. Dalla Anup c'\u00e8 una vista sull'intera citt\u00e0 di Butwal.\nLa grotta di Ramesh.\nLa grotta di Ramesh si trova nella parte occidentale di Butwal. Il suo nome per gli esploratori che lo scoprirono gi\u00e0 sul finire del XII sec. e c'erano piccole sculture di Ramesh dentro. \nLa grotta e circa 500 metri e 20 profonda ed \u00e8 famosa per la sua bellezza."}
{"id": "779013", "revid": "767487", "url": "https://it.wikipedia.org/wiki?curid=779013", "title": "Cantone di Saint-Savin (Vienne)", "text": "Il Cantone di Saint-Savin era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779014", "revid": "767487", "url": "https://it.wikipedia.org/wiki?curid=779014", "title": "Cantone di La Trimouille", "text": "Il Cantone di La Trimouille era una divisione amministrativa dell'Arrondissement di Montmorillon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779017", "revid": "666668", "url": "https://it.wikipedia.org/wiki?curid=779017", "title": "Edy Campagnoli", "text": "Fu anche interprete di fotoromanzi.\nBiografia.\nCominci\u00f2 la carriera di indossatrice nel secondo dopoguerra.\nNel 1953 rivest\u00ec per il Teatro alla Scala il ruolo di Venere ne \"La Vestale\", con Maria Callas, per la regia di Luchino Visconti.\nEsord\u00ec in televisione nel 1955 in un programma pomeridiano condotto da Elda Lanza dal titolo \"Vetrine\"; la grande occasione arriv\u00f2 nel novembre dello stesso anno con \"Lascia o raddoppia?\", un'occasione vissuta per\u00f2 con discrezione e riservatezza. Soprannominata \"la valletta muta\", si limitava ad accompagnare i concorrenti e a porgere le buste, il tutto senza alcun accenno di protagonismo, ma piuttosto con grazia ed eleganza.\nDopo la conclusione del telequiz, fece ancora qualche breve apparizione in \"Musica alla ribalta\", \"Controcanale\" e \"Tigre contro tigre\" e un'esperienza cinematografica accanto a Luciano Tajoli in \"La voce che uccide\" (1956). Ricopr\u00ec anche un piccolo ruolo, come membro della commissione giudicante i lettori del tg nell'episodio \"Il dentone\" interno al film \"I complessi\", del 1965, con Alberto Sordi.\nNel 1957 incominci\u00f2 la sua carriera come interprete di fotoromanzi per il settimanale \"Bolero Film\", interpretando molti ruoli come protagonista accanto a noti attori quali Umberto Orsini, Gastone Moschin, Achille Togliani, Paolo Carlini, Mario Petri, Mario Valdemarin e Germano Longo.\nNel 1958 spos\u00f2 il calciatore Lorenzo Buffon. Nel 1965 termin\u00f2 anche la carriera come attrice di fotoromanzi.\nAbbandon\u00f2 definitivamente la carriera televisiva per dedicarsi alla moda dopo la nascita della figlia Patricia, avvenuta nel 1961. Nello stesso anno recit\u00f2 insieme ad Alberto Lupo in una serie di \"sketch\" della rubrica pubblicitaria \"Carosello\", testimonial del rasoio elettrico \"Sunbeam\".\nNel 1971 riapparve sui teleschermi, la sera del 29 aprile, per sostituire Sabina Ciuffini, all'estero per impegni di lavoro, quale valletta di Mike Bongiorno in \"Rischiatutto\". La si rivide anche nel 1979, nella prima puntata della riedizione di \"Lascia o raddoppia?\", dove al fianco dello stesso Mike Bongiorno, sempre nelle vesti di conduttore, figurava la figlia Patricia.\nEdy Campagnoli si spense nella sua abitazione a Milano il 6 febbraio del 1995 per un \"ictus\"."}
{"id": "779028", "revid": "212348", "url": "https://it.wikipedia.org/wiki?curid=779028", "title": "Cantoni di Poitiers", "text": "La citt\u00e0 di Poitiers \u00e8 suddivisa in 5 cantoni, numerati da \"Cantone di Poitiers-1\" a \"Cantone di Poiteris-5\", tutti contenuti all'interno dell'Arrondissement di Poitiers. Oltre a parte della citt\u00e0, questi contengono altri comuni:\nI cantoni sono stati ridefiniti nel contesto della riforma complessiva dei cantoni del 2014; prima di essa, la citt\u00e0 era invece divisa in 7 cantoni (numerati anch'essi da \"Cantone di Poitiers-1\" a \"Cantone di Poiteris-7\"), che comprendevano anche i seguenti comuni:"}
{"id": "779030", "revid": "466539", "url": "https://it.wikipedia.org/wiki?curid=779030", "title": "Marco Barbone", "text": "Biografia.\nFiglio di Donato Barbone, dirigente editoriale della casa editrice Sansoni, frequenta tra il 1971 e il 1976 il Liceo classico Giovanni Berchet di Milano dove \u00e8 tra i fondatori del Collettivo Politico Berchet legato all'area dell'Autonomia Operaia. Nel 1974 partecipa ad un lancio di sassi, dalle finestre del liceo, verso la chiesa che si trova di fronte alla scuola, evento per il quale subisce la sua prima denuncia penale.\nNel 1976 si iscrive alla facolt\u00e0 di Lettere alla Statale di Milano e contemporaneamente inizia alcune saltuarie attivit\u00e0 lavorative come fotografo free lance e collaboratore di piccole agenzie pubblicitarie.\nL'avvicinamento al terrorismo.\nDopo il 1977 Barbone si avvicina ai gruppi eversivi fino alla fondazione della Brigata XXVIII marzo nel quale assume il nome di battaglia di Enrico. Il gruppo era formato da persone provenienti da varie esperienze nella lotta armata, in formazioni come le Brigate Comuniste, le Unit\u00e0 Comuniste Combattenti e le Formazioni Comuniste Combattenti.\nL'assassinio di Walter Tobagi.\nIl crimine pi\u00f9 grave commesso dal gruppo fu l'uccisione del giornalista Walter Tobagi, assassinato a Milano il 28 maggio 1980 a seguito di un attentato pianificato come esecuzione. Barbone, quando Tobagi si accascia ferito per terra, gli infligge il \"colpo di grazia\".\nIl pentimento e l'adesione a CL.\nNell'ottobre del 1980 Barbone fu arrestato e la sua collaborazione con le forze dell'ordine port\u00f2 all'arresto dei membri del gruppo. Il processo ebbe luogo a Milano dal 1\u00ba marzo al 28 novembre 1983, per una serie di reati: oltre all'omicidio Tobagi vede il gruppo imputato di partecipazione a corteo non autorizzato, banda armata, esproprio proletario (cio\u00e8 rapina), apologia di reato. Il procedimento vide una sostanziale chiusura alle richieste di approfondimento delle parti civili, sia sulle precise circostanze degli avvenimenti che sui motivi del pentimento di Barbone.\nGrazie all'applicazione della legge sui pentiti, che prevedeva forti sconti di pena per chi collaborasse alle indagini, su richiesta del pm Armando Spataro Barbone fu condannato a 8 anni e 6 mesi, ma contemporaneamente scarcerato, in quanto ammesso al beneficio della libert\u00e0 condizionata.\nAl di l\u00e0 della verit\u00e0 processuale, non fu mai definitivamente chiarito il ruolo avuto nell'omicidio dalla fidanzata di Barbone, Caterina Rosenzweig, ex allieva universitaria di Walter Tobagi e che fu processata ma assolta per insufficienza di prove, a differenza di altri componenti dell'organizzazione che ebbero ruoli marginali ma condanne attorno ai trent'anni di carcere. Ci\u00f2 gener\u00f2 notevole risentimento nell'area della contestazione, presente al processo, perch\u00e9 fu interpretato come una contropartita eccessiva rispetto ad un pentimento interpretato come \"di comodo\".\nSulla vicenda di Marco Barbone si \u00e8 soffermato il libro di Benedetta Tobagi, \"Come mi batte forte il tuo cuore\". La figlia del giornalista assassinato conclude ricordando come Barbone, convertitosi al cattolicesimo dopo una modesta carcerazione ed entrato in Comunione e Liberazione, divenne per un certo periodo responsabile comunicazione della Compagnia delle Opere.\nHa collaborato in passato con il settimanale \"Tempi\" e con il quotidiano \"Il Giornale\"."}
{"id": "779034", "revid": "287204", "url": "https://it.wikipedia.org/wiki?curid=779034", "title": "Stelle principali della costellazione della Carena", "text": "Segue un prospetto delle stelle principali della costellazione della Carena, elencate per magnitudine decrescente."}
{"id": "779035", "revid": "121940197", "url": "https://it.wikipedia.org/wiki?curid=779035", "title": "Viva Emptiness", "text": "Viva Emptiness \u00e8 il sesto album in studio del gruppo musicale svedese Katatonia, pubblicato il 29 aprile 2003 dalla Peaceville Records.\nIn occasione del decennale dalla sua uscita, il 4 novembre 2013 il gruppo ha pubblicato una nuova versione dell'album remixata e rimasterizzata da David Castillo."}
{"id": "779037", "revid": "2133201", "url": "https://it.wikipedia.org/wiki?curid=779037", "title": "Dovere", "text": "Il dovere (dal latino \"debere\", derivato a sua volta dalla preposizione \"de\", 'da', e dal verbo \"habere\", 'avere') \u00e8 il comportamento imposto da una norma. \nPoich\u00e9 esistono diversi tipi di norme - ad esempio giuridiche, morali, religiose, filosofiche - si avranno altrettanti tipi di dovere a seconda del contesto.\nDovere giuridico.\nIl \"dovere giuridico\" \u00e8 la situazione giuridica soggettiva del soggetto di diritto che deve tenere un determinato comportamento imposto dalla norma. Il dovere pu\u00f2 essere \"positivo\", quando il comportamento imposto dalla norma consiste in un fare o dare, oppure \"negativo\", quando invece consiste in un non fare; nel primo caso \u00e8 detto anche \"comando\", nel secondo \"divieto\".\nLe norme giuridiche che impongono doveri sono \"norme di condotta prescrittive\". \u00c8 detto \"illecito\" il comportamento che costituisce violazione del dovere, cui l'ordinamento giuridico ricollega una sanzione. Il contrasto tra tale comportamento e la norma che stabilisce il dovere prende il nome di \"antigiuridicit\u00e0\".\nIl dovere \u00e8 una situazione giuridica soggettiva passiva, attribuita dall'ordinamento giuridico a un soggetto nell'interesse di un altro al quale \u00e8 attribuita la corrispondente situazione attiva, il \"diritto soggettivo\" (nel senso di pretesa). Peraltro, secondo parte della dottrina, sono concepibili anche doveri non correlati a un diritto soggettivo altrui e tali doveri sarebbero tipici del diritto pubblico. Secondo la natura del diritto soggettivo correlato, nell'ambito del dovere inteso in senso lato si distinguono:\nIn dottrina \u00e8 diffusa l'idea che il dovere sia la situazione giuridica soggettiva di base del diritto. In effetti, \u00e8 agevole ricondurre al dovere le altre situazioni soggettive attribuite da norme di condotta (o primarie): il diritto soggettivo, come si \u00e8 detto, \u00e8 la situazione giuridica a esso correlata nel rapporto giuridico; la facolt\u00e0 di tenere un comportamento \u00e8, invece, l'opposto del dovere di non tenere quel comportamento (d'altra parte, in base a un assioma della logica deontica, il dovere di tenere un comportamento implica la facolt\u00e0 di tenerlo). Pi\u00f9 problematico \u00e8 ricondurre al dovere le situazioni soggettive attribuite da norme di competenza (o secondarie); chi lo ritiene possibile vi giunge, ad esempio, affermando che le norme che attribuiscono poteri sono norme che impongono doveri indirettamente formulate: attribuire un potere a un soggetto nei confronti di un altro equivale a imporre a quest'ultimo il dovere di osservare le norme emanate dal primo.\nDovere morale.\nOltre che di dovere giuridico, di cui si \u00e8 finora detto, che ha come referente una norma giuridica, si parla anche di \"dovere morale\" (o \"etico\") che ha come referente una norma morale. Tuttavia non vi \u00e8 accordo sui caratteri distintivi tra i due concetti, riflesso dell'annosa questione attorno alla distinzione tra morale e diritto: c'\u00e8 chi distingue il dovere giuridico da quello morale poich\u00e9 il secondo, a differenza del primo, avrebbe come referente la legge divina; altri, invece, ritengono che il dovere morale abbia come referente direttamente la coscienza, come giudice interiore indipendente da canoni e regole fissati dall'esterno; altri ancora, seguendo Hans Kelsen, rinvengono il carattere distintivo tra dovere morale e giuridico nel fatto che solo la violazione del secondo d\u00e0 luogo alla necessaria applicazione di una sanzione.\nSovente dovere morale e dovere giuridico coincidono, ma pu\u00f2 anche succedere che un comportamento doveroso dal punto di vista morale non lo sia dal punto di vista giuridico o, addirittura, che dovere giuridico e dovere morale siano in contrasto tra loro, nel senso che il comportamento conforme all'uno \u00e8 difforme dall'altro. La scelta personale di non ottemperare al dovere giuridico perch\u00e9 contrario a un dovere morale ritenuto prevalente prende il nome di \"obiezione di coscienza\": solo in casi eccezionali gli ordinamenti giuridici consentono di invocarla per non incorrere nelle sanzioni conseguenti all'inosservanza dei doveri posti dalle loro norme."}
{"id": "779038", "revid": "1700659", "url": "https://it.wikipedia.org/wiki?curid=779038", "title": "Arene della National Basketball Association", "text": "La seguente \u00e8 la lista delle arene della National Basketball Association:"}
{"id": "779039", "revid": "1719883", "url": "https://it.wikipedia.org/wiki?curid=779039", "title": "Ba (mitologia)", "text": ""}
{"id": "779044", "revid": "287204", "url": "https://it.wikipedia.org/wiki?curid=779044", "title": "Cantone di Lusignan", "text": "Il Cantone di Lusignan \u00e8 una divisione amministrativa degli arrondissement di Montmorillon e di Poitiers.\nA seguito della riforma complessiva dei cantoni del 2014 \u00e8 passato da 9 a 19 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779045", "revid": "436907", "url": "https://it.wikipedia.org/wiki?curid=779045", "title": "The Great Cold Distance", "text": "The Great Cold Distance \u00e8 il settimo album in studio del gruppo musicale svedese Katatonia, pubblicato il 13 marzo 2006 dalla Peaceville Records."}
{"id": "779047", "revid": "827882", "url": "https://it.wikipedia.org/wiki?curid=779047", "title": "Best of the Blues Brothers", "text": "Best of the Blues Brothers \u00e8 il quarto e ultimo album dei Blues Brothers, uscito prima della morte di John Belushi nel 1982. \u00c8 una raccolta pubblicata dall'Atlantic Records il 30 novembre 1981. Insieme a tracce tratte dai tre album precedenti, \"Briefcase Full of Blues\", \"\" e \"Made in America\", include versioni live inedite di \"Everybody Needs Somebody to Love\", \"Rubber Biscuit\" e \"Expressway to Your Heart\"."}
{"id": "779051", "revid": "1305772", "url": "https://it.wikipedia.org/wiki?curid=779051", "title": "MKV", "text": ""}
{"id": "779054", "revid": "984922", "url": "https://it.wikipedia.org/wiki?curid=779054", "title": "Cantone di Mirebeau", "text": "Il Cantone di Mirebeau era una divisione amministrativa dell'Arrondissement di Poitiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779055", "revid": "110157", "url": "https://it.wikipedia.org/wiki?curid=779055", "title": "Cantone di Neuville-de-Poitou", "text": "Il Cantone di Neuville-de-Poitou era una divisione amministrativa dell'Arrondissement di Poitiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779056", "revid": "767487", "url": "https://it.wikipedia.org/wiki?curid=779056", "title": "Cantone di Saint-Georges-l\u00e8s-Baillargeaux", "text": "Il Cantone di Saint-Georges-l\u00e8s-Baillargeaux era una divisione amministrativa dell'Arrondissement di Poitiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779057", "revid": "827882", "url": "https://it.wikipedia.org/wiki?curid=779057", "title": "Desmond", "text": ""}
{"id": "779058", "revid": "984922", "url": "https://it.wikipedia.org/wiki?curid=779058", "title": "Cantone di Saint-Julien-l'Ars", "text": "Il Cantone di Saint-Julien-l'Ars era una divisione amministrativa dell'Arrondissement di Poitiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779063", "revid": "83531", "url": "https://it.wikipedia.org/wiki?curid=779063", "title": "Rodopsina", "text": "La rodopsina \u00e8 una proteina di membrana con 7 domini transmembrana a \u03b1-elica, si trova principalmente nelle cellule a bastoncello della retina umana che permettono la vista in bianco e nero. Queste cellule hanno una forma allungata e nella loro parte apicale hanno numerosi dischi di membrana con molte rodopsine, costituite da un pigmento, l'11-cis-retinale, sensibile alla luce, legato all'opsina, una proteina della retina.\nNei bastoncelli abbiamo inoltre numerosi canali per il Na+ aperti in condizione di buio, perch\u00e9 nella cellula ci sono alte concentrazioni di cGMP che tiene aperti i canali.\nQuando la luce interagisce con l'11-cis-retinale, catalizza la sua conversione a tutto-trans-retinale, che determina un cambiamento conformazionale nella \"opsina\" (parte proteica della rodopsina) trasformandola in opsina attiva. Questa proteina attivata, attiva una seconda proteina, una proteina Gt, la trasducina, che a sua volta attiva una GMP ciclico fosfodiesterasi, che scinde il cGMP in GMP e determina un abbassamento della concentrazione del cGMP: i canali per il Na+ lungo la membrana della cellula a bastoncello si chiudono, si determina una variazione del potenziale di membrana (iperpolarizzazione).\nLa membrana, essendo polarizzata, fa in modo che la cellula rilasci una minor quantit\u00e0 di neurotrasmettitore, che per i coni e i bastoncelli \u00e8 il glutammato (un neurotrasmettitore eccitatorio): le cellule recettoriali della retina hanno dunque un picco nel rilascio di neurotrasmettitore nelle fasi di buio.\nQuesti meccanismi sono ancora in fase di studio."}
{"id": "779065", "revid": "436907", "url": "https://it.wikipedia.org/wiki?curid=779065", "title": "Brave Yester Days", "text": "Brave Yester Days \u00e8 la prima raccolta del gruppo musicale svedese Katatonia, pubblicato il 28 aprile 2004 dalla Avantgarde Music.\nDescrizione.\nSuddivisa in due CD, la raccolta contiene tutti i brani apparsi sugli EP distribuiti dal gruppo tra il 1992 e il 1997, oltre a una selezione di brani tratti dai primi due album \"Dance of December Souls\" e \"Brave Murder Day\" e i brani \"Black Erotica\" e \"Love of the Swan\", originariamente contenuti nella raccolta \"W.A.R. Compilation - Volume One\" edita da Wrong Again Records."}
{"id": "779066", "revid": "984922", "url": "https://it.wikipedia.org/wiki?curid=779066", "title": "Cantone di La Villedieu-du-Clain", "text": "Il Cantone di La Villedieu-du-Clain era una divisione amministrativa dell'Arrondissement di Poitiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779070", "revid": "287204", "url": "https://it.wikipedia.org/wiki?curid=779070", "title": "Cantone di Vivonne", "text": "Il Cantone di Vivonne \u00e8 una divisione amministrativa dell'Arrondissement di Poitiers.\nA seguito della riforma complessiva dei cantoni del 2014 \u00e8 passato da 6 a 16 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779071", "revid": "729019", "url": "https://it.wikipedia.org/wiki?curid=779071", "title": "Strada statale 530 di Portovenere", "text": "La ex strada statale 530 di Portovenere (SS 530), ora \"strada provinciale 530 di Portovenere (SP 530)\". Inizia alla Spezia, in zona Stadio, e termina a Porto Venere.\nPercorso.\nIl punto di partenza \u00e8 segnato dall'incrocio tra viale Giovanni Amendola (ex strada statale 1 Via Aurelia) e viale Nicol\u00f2 Fieschi e prosegue superando i quartieri del levante spezzino, costeggiando di fatto la costa occidentale del golfo. \nAll'altezza del quartiere di Fabiano Basso s'incrocia con la ex strada statale 370 Litoranea delle Cinque Terre che raggiunge le Cinque Terre.\nOltrepassato il bivio con la SS 370 si costeggiano le mura perimetrali dell'Arsenale Militare e si attraversano le frazioni dell'Acquasanta, Marola e Cadimare. \nLa strada entra quindi nel territorio del comune di Porto Venere con la frazione del Fezzano. \nSuperato l'abitato, la statale si snoda in una fitta zona boscosa che sovrasta il sottostante impianto di rigassificazione gas naturale liquefatto di Panigaglia per poi raggiungere l'abitato de Le Grazie ove ha sede, nella base militare del Varignano, il Comando Subacquei ed Incursori (COM.SUB.IN) della Marina Militare.\nLasciato il centro abitato, dopo pochi tornanti, \u00e8 possibile accedere anche al parco archeologico dell'Antiquarium del Varignano che conserva i resti di un'antica villa romana.\nLasciato il borgo delle Grazie, la strada valica il versante di Porto Venere, offrendo al viaggiatore uno scorcio sul centro abitato e del braccio di mare che lo divide dall'isola Palmaria. Dopo un ultimo tratto stretto e tortuoso la statale termina in piazza Bastreri, nel centro storico del borgo di Porto Venere.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia.\nStrada Napoleonica.\nLa costruzione dell'odierna \"strada 530\" fu decisa nel 1812 dall'amministrazione napoleonica per servire via terra la base navale e l'arsenale che avrebbero dovuto sorgere nella zona del Varignano. Ancora oggi viene chiamata \"strada Napoleonica\" dagli abitanti della zona ."}
{"id": "779072", "revid": "15756", "url": "https://it.wikipedia.org/wiki?curid=779072", "title": "Roller derby", "text": "Il roller derby (noto in passato anche come roller catch) \u00e8 uno sport di squadra di contatto sui pattini a rotelle (\"quad\"), in cui due squadre di pattinatori si affrontano su una pista ellittica (\"track\") in una gara di velocit\u00e0, tecnica e strategia. Questo sport nasce come prevalentemente femminile negli USA e da l\u00ec si diffonde in Europa.\nRegole.\nLa partita si svolge su una pista di pattinaggio ellittica (\"track\" in inglese), e ha una durata di 60 minuti suddivisi in due tempi (\"period\") da 30 minuti, a loro volta suddivisi in riprese (o \"jam\"), di massimo due minuti l'uno.\nI pattini normalmente usati sono quelli classici, i quad, con ruote non in linea.\nOgnuna delle due squadre schierate sulla pista \u00e8 composta da cinque pattinatori muniti di adeguate protezioni per il corpo: quattro \"blocker\" e un \"jammer.\"\nAl fischio d'inizio \"jam,\" \"blocker\" e \"jammer\" iniziano a muoversi in pista. I \"jammer\" devono riuscire ad oltrepassare il \"pack\", cio\u00e8 il gruppo di \"blocker\" di entrambe le squadre, e superarlo. Da questo momento si calcola il punteggio: i \"jammer\" tentano di fare un giro completo per raggiungere di nuovo il \"pack\" e superarlo nuovamente. Compito dei \"blocker\" \u00e8 quello di aiutare il proprio \"jammer\" ed ostacolare il \"jammer\" avversario. Ogni \"blocker\" avversario sorpassato dal \"jammer\" vale un punto.\nIl primo \"jammer\" che subito dopo il fischio d'inizio \"jam\" supera in maniera legale il \"pack\" viene definito \"lead jammer\" e pu\u00f2 interrompere strategicamente il gioco in ogni momento.\nVince chi totalizza il maggior numero di punti.\nOrigine.\nLe origini dello sport risalgono al 1935 come una semplice gara di \"skaters\". Leo Selzer, un imprenditore, pens\u00f2 che, data la violenza, una partita poteva essere presentata come uno spettacolo di moderni gladiatori.\nNel 1949 Roller Derby Girl, un cortometraggio, fu prodotto dalla Paramount; fu nominato all'Academy Award nel 1950.\nL'auge di questo sport venne raggiunta tra gli anni cinquanta e '60, con un seguito di pi\u00f9 di trentamila persone negli USA.\nNel 1975 usc\u00ec il lungometraggio \"Rollerball\": il film \u00e8 ambientato in un cupo futuro, e la base della vicenda sono gli incontri di una versione futuristica del roller derby; alle riprese parteciparono diversi professionisti di questo sport.\nOggi.\nNel 2001 ad Austin, Texas, viene fondata la prima nuova squadra di Roller Derby femminile e da quel momento la crescita di questo sport non si \u00e8 pi\u00f9 arrestata. Il maggiore sviluppo si ha principalmente nel Roller Derby femminile anche se quello maschile segue a ruota.\nOltre che in Canada e negli Stati Uniti, negli ultimi anni anche l'Australia ha conosciuto un grande successo di pubblico. In Europa continua invece ad essere uno sport di nicchia, eccezion fatta per Regno Unito e soprattutto Francia dove si contano oltre 100 club e un crescente numero di eventi legati a questo sport; in lingua francese \u00e8 stato sviluppato recentemente l'omonimo gioco di societ\u00e0 Roller Derby's Jam, mentre in lingua inglese esiste dal 2001 una simulazione da tavolo.\nNel 2002 \u00e8 stato girato un remake di \"Rollerball\". Il centro di irradiazione del nuovo periodo di vitalit\u00e0 \u00e8 stato Austin nel Texas, dove nel 2006 \u00e8 stato prodotto un reality show basato su questo sport. Del 2009 \u00e8 il film \"Whip It\", di e con Drew Barrymore, con protagonista Elliot Page, la cui trama fa perno sul mondo del Roller derby oggi."}
{"id": "779075", "revid": "984922", "url": "https://it.wikipedia.org/wiki?curid=779075", "title": "Cantone di Vouill\u00e9", "text": "Il Cantone di Vouill\u00e9 era una divisione amministrativa dell'Arrondissement di Poitiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779080", "revid": "1632387", "url": "https://it.wikipedia.org/wiki?curid=779080", "title": "The Black Sessions (Katatonia)", "text": "The Black Sessions \u00e8 la seconda raccolta del gruppo musicale svedese Katatonia, pubblicata il 21 febbraio 2005 dalla Peaceville Records."}
{"id": "779083", "revid": "1573940", "url": "https://it.wikipedia.org/wiki?curid=779083", "title": "Cyanopsitta spixii", "text": "L'ara di Spix (Cyanopsitta spixii ), unica specie del genere Cyanopsitta , \u00e8 un uccello della famiglia degli Psittacidi.\nQuesta specie sopravvive prevalentemente in cattivit\u00e0, dove gli scienziati hanno cercato di salvaguardarla, ma purtroppo si teme che si sia estinta in natura. Si presume che qualche esemplare sia ancora presente in natura, ma non vi sono fonti certe. Si tratterebbe comunque di esemplari isolati.\nLa specie \u00e8 originaria di alcune zone dello Stato brasiliano di Bahia, ma anche in passato non era molto diffusa, essendo legata, per la nidificazione, solamente agli alberi di Caraibeira (\"Tabebuia aurea\").\nDescrizione.\nL'ara di Spix \u00e8 lunga 55\u201357\u00a0cm. Il colore generale del suo piumaggio \u00e8 costituito da varie sfumature di azzurro: la testa e le parti inferiori sono celesti, mentre le parti superiori, le ali e la coda sono azzurro brillante. Il sottoala e il sottocoda sono neri. Sulla faccia presenta una zona di pelle glabra grigio-nera che talvolta assume una tonalit\u00e0 bianca negli esemplari immaturi. Il becco \u00e8 completamente nero, ma quello degli immaturi presenta al centro una striscia bianca che scende verso il basso. Questa striscia bianca, cos\u00ec come il bianco della pelle facciale, scompare dopo 1-2 anni di vita. I piedi sono grigio chiari negli immaturi, ma quelli degli adulti sono grigio scuri, quasi neri. Gli occhi sono scuri nei giovani, ma divengono bianchi con il passare degli anni. Durante la stagione degli amori l'ara di Spix emette un richiamo descritto dagli studiosi come una sorta di \"whichaka\". Per emetterlo l'uccello crea un brontolio di bassa frequenza nell'addome che poi fa risalire fino alle corde vocali, che lo rilasciano all'esterno sotto forma di un grido ad elevata potenza. Generalmente, per\u00f2, il principale richiamo di questa specie \u00e8 costituito da un breve stridore ripetuto pi\u00f9 volte e, talvolta, da suoni rumorosi.\nStoria.\nL'ara di Spix prende il nome dal naturalista tedesco Johann Baptist von Spix, che scopr\u00ec la specie nel 1817. Le principali cause del suo declino sono state la caccia e la cattura di esemplari da vendere come animali da compagnia, la deforestazione e l'introduzione delle api africanizzate, che competevano con essa per i siti di nidificazione e uccidevano le coppie riproduttrici mentre covavano. Gli ultimi tre esemplari catturati a scopo commerciale vennero presi nel 1987 e nel 1988. Nel 1990 venne scoperto un maschio in compagnia di una femmina di ara aliblu. Una femmina, liberata in natura nel 1995, fece perdere le tracce dopo sette settimane. L'ultimo maschio allo stato selvatico mor\u00ec nell'ottobre 2000. Molto probabilmente, con la sua scomparsa, la specie si estinse in natura\". Da allora nessun esemplare di questa ara \u00e8 mai pi\u00f9 stato avvistato, ma, dato che varie parti dell'antico areale non sono state ancora esplorate a fondo, \u00e8 probabile che qualche esemplare selvatico sopravviva ancora.\nConservazione.\nLa \"IUCN Red List\" classifica \"Cyanopsitta spixii\" come specie estinta in natura (\"Extinct in the wild\").\nUno studio pubblicato nel 2018, ha proposto di dichiarare ufficialmente la specie come estinta in natura, ma tale proposta non ha ancora avuto l'avallo ufficiale dall'IUCN.\nAllo scopo di salvare questa specie l'Istituto brasiliano dell'ambiente e delle risorse naturali rinnovabili (IBAMA) istitu\u00ec nel 1990 la Commissione Permanente per il Recupero dell'Ara di Spix (CPRAA), che a sua volta mise in atto il Progetto Ararinha Azul (Progetto Ara Azzurra Minore, nome con cui \u00e8 nota in Brasile l'ara di Spix). Tra le altre organizzazioni che parteciparono al progetto per la salvaguardia della specie vi furono BirdLife International, Birds International, il WWF Brasile e la Federazione Americana di Avicoltura; quasi tutti i fondi per finanziare i progetti di conservazione vennero forniti dall'IBAMA e dalla Fondazione spagnola Loro Parque. Per aumentare la probabilit\u00e0 delle nascite venne studiato il DNA di tutti gli esemplari coinvolti nel progetto e le varie istituzioni si scambiarono tra loro gli esemplari in cattivit\u00e0 per costituire coppie pi\u00f9 propizie alla riproduzione. \u00abIl primo tentativo di riproduzione di questa specie venne effettuato in Brasile, negli aviari del defunto Alvaro Rossman Carvalhaes, un importante avicoltore di Santos. Le date e il numero dei pulcini fatti nascere da Carvalhaes, per\u00f2, sono stati oggetto di una certa confusione da parte degli specialisti: Low (1984, 1986 e 1990) e Keller sostengono che tale allevatore possedeva una coppia di are di Spix che nel corso degli anni '50 gener\u00f2 otto pulcini. King (1978-1979), invece, sostiene che questa coppia di are mor\u00ec negli anni '70\u00bb. I tentativi portati avanti da Birds International ebbero pi\u00f9 successo: \u00abIl dottor Hammerli fece nascere alcune are di Spix nel 1984, ma fu Antonio de Dios, membro della Birds International Inc., ad ottenere i migliori risultati nella riproduzione di questi volatili. La sua collezione comprendeva anche una seconda generazione di esemplari riproduttori, una vera speranza per la sopravvivenza in futuro di questa specie\u00bb. La commissione venne sciolta nel 2002 a causa delle inconciliabili discordanze tra le parti coinvolte. Nel 2004, tuttavia, venne ricostituita e ristrutturata una nuova commissione sotto il nome di \u00abGruppo di Lavoro per il Recupero dell'Ara di Spix.\u00bb.\nPopolazione in cattivit\u00e0.\nAttualmente vi sono in cattivit\u00e0 circa 85 esemplari di ara di Spix. 77 di questi sono impiegati in un progetto internazionale di riproduzione sotto la supervisione dell'Istituto Chico Mendes per la Conservazione della Biodiversit\u00e0 (ICMBio), l'istituzione del Governo brasiliano che si occupa della salvaguardia del patrimonio naturale. 56 esemplari di queste are si trovano presso il Centro di Conservazione di Al Wabra (AWWP), nello Stato del Qatar; questa popolazione, frutto delle riproduzioni effettuate da Birds International, \u00e8 coinvolta in un programma di riproduzione che mira a reinserire la specie nel suo habitat naturale in Brasile.\nNegli ultimi 6 anni sono nate 27 are di Spix nel Centro di Conservazione di Al Wabra, 5 al Loro Parque e quattro all'ACTP. Tutti i pulcini nati all'AWWP sono stati allevati a mano dallo staff del Centro; l'allevamento a mano \u00e8 considerato pi\u00f9 sicuro di quello portato avanti dai genitori e al momento si ritiene che sia necessario per poter aumentare il numero di queste are. Quando gli esemplari in cattivit\u00e0 saranno pi\u00f9 numerosi, l'opportunit\u00e0 di allevare i pulcini verr\u00e0 lasciata alle coppie riproduttrici. Tutti i pulcini di ara di Spix vengono inanellati con anelli di colore variabile per poter essere subito identificati e, nel corso della prima visita medica, viene inserito loro un micro-chip sottocutaneo.\nNella cultura di massa.\nDue Ara di Spix, Blu e Gioiel, compaiono nei film \"Rio\" e \"Rio 2 - Missione Amazzonia\", insieme ai loro pulcini."}
{"id": "779085", "revid": "1610933", "url": "https://it.wikipedia.org/wiki?curid=779085", "title": "Ara di Spix", "text": ""}
{"id": "779087", "revid": "1543377", "url": "https://it.wikipedia.org/wiki?curid=779087", "title": "PictBridge", "text": "PictBridge \u00e8 uno standard industriale messo a punto dalla \"Camera &amp; Imaging Products Association\" per la stampa diretta. Permette di inviare le immagini alla stampante direttamente dalla fotocamera, connettendo i due dispositivi senza passare da un computer. Il suo nome formale \u00e8 \"Standard of Camera &amp; Imaging Products Association CIPA DC-001 \u2014 2003 Digital Solutions for Imaging Devices\".\nPrincipio di funzionamento.\nIl collegamento PictBridge \u00e8 tipicamente realizzato tramite lo standard USB: le stampanti compatibili dispongono di una porta USB di tipo A collegabile tramite cavo alla porta, tipicamente di tipo Mini-B, della fotocamera. L'utente si serve quindi direttamente del software del dispositivo per selezionare la foto e inviarla alla stampante, il tutto senza l'ausilio di un pc. Oltre che sulle fotocamere, tale tecnologia \u00e8 disponibile anche su alcuni smartphone e palmari."}
{"id": "779089", "revid": "984922", "url": "https://it.wikipedia.org/wiki?curid=779089", "title": "Cantone di Bulgn\u00e9ville", "text": "Il Cantone di Bulgn\u00e9ville era una divisione amministrativa dell'Arrondissement di Neufch\u00e2teau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779092", "revid": "105911", "url": "https://it.wikipedia.org/wiki?curid=779092", "title": "Funzione sociale", "text": "La funzione sociale \u00e8 un concetto giuridicamente riconosciuto dalla Costituzione della Repubblica Italiana, la quale lascia al legislatore la concreta interpretazione e disciplina normativa.\nFunzione sociale della propriet\u00e0.\nIl secondo comma dell'articolo 42 cos\u00ec recita: \"I beni economici appartengono allo Stato, ad enti o a privati. La propriet\u00e0 privata \u00e8 riconosciuta e garantita dalla legge, che ne determina i modi di acquisto, di godimento e i limiti allo scopo di assicurarne la funzione sociale e di renderla accessibile a tutti\".\nIn dottrina si \u00e8 spesso discusso della funzione sociale nell'ambito del diritto di propriet\u00e0 e ne sono emerse due posizioni contrastanti:\nSono esempi di funzione sociale della propriet\u00e0:\nPer individuare il \"discrimen\" tra gli interventi espropriativi e gli interventi che, invece, limitano meramente l'uso della propriet\u00e0, facciamo riferimento alla sentenza della Corte Costituzionale del 1968: essa stabilisce che accanto all'espropriazione in senso proprio vi \u00e8 espropriazione (e obbligo di indennizzo) anche quando la legge dispone la privazione dell'utilit\u00e0 fondamentale della propriet\u00e0.\nPer rispettare l'articolo 42 2\u00b0 comma l'indennizzo deve costituire \"serio\" (anche se non totale) ristoro.\nAltre costituzioni.\nLa funzione sociale della propriet\u00e0 venne riconosciuta anche nella Costituzione argentina del 1949 dell'anno seguente e nella Costituzione venezuelana del 1999.\nIl concetto di funzione sociale della propriet\u00e0 (e attivit\u00e0 economica etica) fu enunciato per la prima volta nella mai applicata Costituzione francese del 1793, basandosi sulla proposta di Maximilien Robespierre in un discorso alla Convenzione nazionale dello stesso anno, in particolare secondo il capo giacobino \"il diritto di propriet\u00e0 \u00e8 limitato, come tutti gli altri, dall'obbligo di rispettare i diritti altrui\" ed esso \"non pu\u00f2 pregiudicare n\u00e9 la sicurezza, n\u00e9 la libert\u00e0, n\u00e9 l'esistenza, n\u00e9 la propriet\u00e0 dei nostri simili\".\nFunzione sociale della cooperazione.\nL'articolo 45 cos\u00ec inizia: \"La Repubblica riconosce la funzione sociale della cooperazione a carattere di mutualit\u00e0 e senza fini di speculazione privata.\"\nL'elemento distintivo e unificante di ogni tipo di cooperativa - a prescindere dal settore di attivit\u00e0 - si riassume nel fatto che, mentre il fine ultimo delle societ\u00e0 di capitali diverse dalle coop \u00e8 la realizzazione del lucro e si concretizza nel riparto degli utili patrimoniali, le cooperative hanno invece uno scopo mutualistico, che consiste \u2013 a seconda del tipo di cooperativa - nell'assicurare ai soci il lavoro, o beni di consumo, o servizi, a condizioni migliori di quelle che otterrebbero dal libero mercato.\nMa la Costituzione riconosce anche una \"funzione sociale\" alle cooperative \"a carattere di mutualit\u00e0\" e non lucrative.\nTale concetto \u00e8 legato alla capacit\u00e0 della cooperazione di contribuire a realizzare altri principi costituzionali fondamentali, quali la possibilit\u00e0 per i lavoratori di partecipare \u00aball'organizzazione economica del Paese\u00bb (art. 3 della Costituzione).\nEd \u00e8 altres\u00ec legato all'obbligo - imposto alle cooperative - di destinare il 3% degli utili di esercizio a Fondi mutualistici per lo sviluppo della cooperazione, grazie ai quali si crea nuova impresa e nuova occupazione."}
{"id": "779093", "revid": "767487", "url": "https://it.wikipedia.org/wiki?curid=779093", "title": "Cantone di Ch\u00e2tenois", "text": "Il Cantone di Ch\u00e2tenois era una divisione amministrativa dell'Arrondissement di Neufch\u00e2teau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779095", "revid": "110157", "url": "https://it.wikipedia.org/wiki?curid=779095", "title": "Coppa Italia 1942-1943", "text": "La Coppa Italia 1942-1943 fu la 10\u00aa edizione della manifestazione calcistica. Inizi\u00f2 il 13 settembre 1942 e si concluse il 30 maggio 1943. A causa della guerra, come la precedente edizione, fu disputata dai soli club di Serie A e Serie B.\nLa competizione fu vinta dal Torino che surclass\u00f2 in finale il sorprendente e, accoppiando il trofeo con la vittoria in campionato, realizz\u00f2 il primo \"double\" nella storia del calcio italiano. I granata arrivarono all'atto conclusivo grazie ad un cammino piuttosto agevole, che li aveva visti affrontare al Filadelfia le avversarie pi\u00f9 temibili quali il Milan e la Roma.\nFu questa l'ultima edizione della coppa prima della sospensione bellica, e la manifestazione non sar\u00e0 pi\u00f9 riproposta fino al 1958.\nSquadre partecipanti.\nDi seguito l'elenco delle squadre partecipanti.\nCalendario.\nQualificazioni squadre di Serie B.\nIn questa fase quattro squadre di Serie B furono sorteggiate per effettuare un turno di qualificazione."}
{"id": "779096", "revid": "984922", "url": "https://it.wikipedia.org/wiki?curid=779096", "title": "Cantone di Coussey", "text": "Il Cantone di Coussey era una divisione amministrativa dell'Arrondissement di Neufch\u00e2teau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779099", "revid": "767487", "url": "https://it.wikipedia.org/wiki?curid=779099", "title": "Cantone di Lamarche", "text": "Il Cantone di Lamarche era una divisione amministrativa dell'Arrondissement di Neufch\u00e2teau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779101", "revid": "767487", "url": "https://it.wikipedia.org/wiki?curid=779101", "title": "Cantone di Mirecourt", "text": "Il Cantone di Mirecourt \u00e8 una divisione amministrativa dell'Arrondissement di Neufch\u00e2teau.\nA seguito della riforma complessiva dei cantoni del 2014 \u00e8 passato da 32 a 56 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779105", "revid": "889336", "url": "https://it.wikipedia.org/wiki?curid=779105", "title": "Manuel Enrique Mejuto Gonz\u00e1lez", "text": "Carriera.\nDebutt\u00f2 assai giovane nella Liga iberica (1995) e nel 1999 venne promosso al ruolo di arbitro internazionale. Viene considerato il miglior fischietto spagnolo degli anni 2000, assieme ad Alberto Undiano Mallenco, essendo entrambi stati pre-selezionati in vista dei Mondiali 2010 in Sudafrica.\nHa messo insieme un palmar\u00e8s invidiabile: nel 2001 diresse la finale dei mondiali FIFA under 20 in Argentina e, nello stesso anno, venne inserito nella Top Class dei direttori di gara europei arbitrando la finale di Intertoto tra PSG e Brescia; nel 2004 fu selezionato per gli europei di calcio in Portogallo, dove arbitr\u00f2 Italia-Danimarca e Paesi Bassi-Repubblica Ceca. Nel 2006 venne convocato per prendere parte ai mondiali di calcio in Germania, ma l'impreparazione atletica dei guardalinee spagnoli a cui era abbinato (Martinez Samaniego e Ayete Plou) costrinsero la FIFA a sostituire l'intera terna arbitrale, promuovendo invece quella di riserva, capitanata da Luis Medina Cantalejo. Le rigide regole della FIFA colpirono, allo stesso modo, anche la terna guidata dall'incolpevole arbitro greco Kyros Vassaras, rispedita a casa anch'essa per l'impreparazione dei guardalinee.\nNel 2008 ha arbitrato ai campionati europei di calcio in Austria e Svizzera come rappresentante spagnolo, esibendosi in due partite: Francia-Romania e Germania-Austria.\nPur figurando, inizialmente, nella lista dei 54 arbitri pre-selezionati in vista dei Mondiali 2010 in Sudafrica, il suo nome \u00e8 stato in seguito depennato per far posto a quello del connazionale Alberto Undiano Mallenco.\nVanta anche la direzione di una finale di UEFA Champions League, ossia la pirotecnica e ormai storica partita tra Liverpool e nel 2005 a Istanbul, terminata con la vittoria dei \"reds\" ai rigori dopo il 3-3 dei tempi regolamentari, e di una semifinale nel 2007 (il derby inglese Liverpool-, terminato anch'esso con il successo dei \"reds\" per 1-0).\nLa sua ultima direzione ufficiale risale a mercoled\u00ec 19 maggio 2010 in occasione della finalissima di Coppa del Re, quando si sono sfidate a Barcellona, presso lo storico stadio Camp Nou, e Siviglia (2-0 per gli andalusi il risultato finale)."}
{"id": "779106", "revid": "21880", "url": "https://it.wikipedia.org/wiki?curid=779106", "title": "Ara cubensis", "text": ""}
{"id": "779108", "revid": "767487", "url": "https://it.wikipedia.org/wiki?curid=779108", "title": "Cantone di Neufch\u00e2teau", "text": "Il Cantone di Neufch\u00e2teau \u00e8 una divisione amministrativa dell'Arrondissement di Neufch\u00e2teau.\nA seguito della riforma complessiva dei cantoni del 2014 \u00e8 passato da 25 a 47 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779110", "revid": "72396", "url": "https://it.wikipedia.org/wiki?curid=779110", "title": "Crossarchus", "text": "Crossarchus \u00e8 un genere comprendente le manguste note comunemente come cusimanse o manguste nane.\nAreale e habitat.\nAbitano nelle aree paludose e nelle foreste dell'Africa centrale e occidentale, negli stati di Ghana, Costa d'Avorio, Liberia e Sierra Leone.\nDieta.\nSi nutrono di insetti, larve, piccoli rettili, granchi e bacche. Usano i loro artigli e il muso per scavare nella lettiera di foglie, sotto gli alberi caduti e le pietre alla ricerca di insetti e larve. Non esitano neanche a gettarsi tra i flutti alla ricerca di granchi d'acqua dolce.\nRiproduzione.\nLe femmine vanno in estro frequentemente e se non si accoppiano possono andarci nove volte all'anno. Ogni anno possono avere 2-3 cucciolate. I piccoli aprono gli occhi dopo dodici giorni, si nutrono di cibi solidi dopo tre settimane e mettono il manto adulto dopo cinque.\nComportamento.\nI \"Crossarchus\" vivono in gruppi composti da 10 a 24 esemplari. Ogni gruppo \u00e8 composto da una a tre famiglie. Le famiglie sono formate da coppie riproduttive e da giovani. Sono animali diurni e vagabondano costantemente per il loro territorio, non fermandosi mai troppo a lungo in un posto. Nei loro vagabondaggi si creano dei rifugi temporanei."}
{"id": "779112", "revid": "287204", "url": "https://it.wikipedia.org/wiki?curid=779112", "title": "Cantone di Vittel", "text": "Il Cantone di Vittel \u00e8 una divisione amministrativa dell'Arrondissement di Neufch\u00e2teau.\nA seguito della riforma complessiva dei cantoni del 2014 \u00e8 passato da 21 a 45 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779115", "revid": "6923", "url": "https://it.wikipedia.org/wiki?curid=779115", "title": "Highest Hopes - The Best of Nightwish", "text": "Highest Hopes \u2013 The Best of Nightwish \u00e8 la terza raccolta del gruppo musicale finlandese Nightwish, pubblicata nel 2005.\nTracce.\nTracce (2cd+1dvd).\nDisco 1:\nDisco 2:\nDVD:"}
{"id": "779119", "revid": "73843", "url": "https://it.wikipedia.org/wiki?curid=779119", "title": "Giorgio di Napoli", "text": "Biografia.\nSuccedette a Teodoro I, continuando la sua politica prudente di equilibrio tra Bisanzio, cui formalmente il Ducato dipendeva e Roma, verso cui l'imperatore aveva alcuni anni prima scatenato la guerra iconoclasta.\nDifese la costa tirrenica, da Terracina, a nord di Gaeta, fino a Palermo. Proprio a Terracina vi \u00e8 un antico monumento a lui dedicato.\nAlla sua morte, nel 739, divenne Duca Gregorio I."}
{"id": "779120", "revid": "984922", "url": "https://it.wikipedia.org/wiki?curid=779120", "title": "Cantone di Brouvelieures", "text": "Il Cantone di Brouvelieures era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779121", "revid": "984922", "url": "https://it.wikipedia.org/wiki?curid=779121", "title": "Cantone di Corcieux", "text": "Il Cantone di Corcieux era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779123", "revid": "765341", "url": "https://it.wikipedia.org/wiki?curid=779123", "title": "Valle del Dittaino", "text": "La valle del Dittaino costituisce un corridoio tra le colline circostanti che solca la Sicilia centrale e in particolare la provincia di Enna, creato dal corso del fiume omonimo.\nLa valle si apre ai piedi di Enna, che la sovrasta dai suoi 931\u00a0m d'altezza. Essa riveste un'importanza centrale per i trasporti.\nGeografia.\nLa valle del Dittaino ha un andamento digradante dall'estremit\u00e0 occidentale della provincia di Enna e raggiunge un'altezza notevole in prossimit\u00e0 del capoluogo. Procedendo verso est digrada ai 280\u00a0m s.l.m. presso l'Agglomerato industriale di Dittaino, fino a toccare il punto pi\u00f9 basso a Catenanuova con 170\u00a0m.\nEconomia.\nLa valle del Dittaino concentra la gran parte delle attivit\u00e0 industriali, agricole e, fino ai primi decenni del secondo dopoguerra, minerarie della provincia. La media altitudine e la dolcezza dei rilievi si prestano alle coltivazioni di tipo estensivo, del tipo del grano duro, dei cereali e dell'arancia rossa presso Catenanuova.\nLa produzione di grano, elevata in epoca romana, veniva trasportata via mare fino a raggiungere Roma.\nIndustria.\nIl maggiore insediamento industriale della valle del Dittaino \u00e8 l'omonimo polo industriale che sorge a 15\u00a0km circa da Enna. Vi si accentrano attivit\u00e0 commerciali e di fabbrica. Ai piedi di Enna, sorge il Centro artigianale, specializzato in varie produzioni di artigianato.\nInfrastrutture e trasporti.\nStrade.\nLa valle del Dittaino funge da corridoio viario nel contesto della Sicilia centrale; viene interamente attraversata dall'A19 Palermo-Catania, dalla omonima strada statale per Catania, la Strada statale 192 della Valle del Dittaino e dalla rete stradale provinciale.\nFerrovie.\nLungo la valle sorgono alcune stazioni ferroviarie ma distanti dai centri abitati: la stazione di Dittaino, un tempo di diramazione delle ferrovie a scartamento ridotto per Leonforte e per Piazza Armerina, quella di Pirato, a supporto del centro abitato di Leonforte e la stazione di Raddusa-Agira; l'unica stazione realmente vicina a un centro urbano \u00e8 quella di Catenanuova."}
{"id": "779125", "revid": "322321", "url": "https://it.wikipedia.org/wiki?curid=779125", "title": "Verdellino", "text": "Verdellino (\"Erdel\u00ec\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura centrale bergamasca, dista circa 13 chilometri a sud dal capoluogo orobico.\nStoria.\nI primi agglomerati urbani presenti sul territorio risalgono al periodo della dominazione romana, come si evince da antiche testimonianze archeologiche rinvenute nel paese, tra le quali spicca per importanza un frammento di epigrafe romana, ora murata nella facciata posteriore della casa parrocchiale.\nAnche il toponimo dovrebbe trovare origine in questo periodo, derivando da \"virides\", che indicherebbe, con l'aggettivo \"verde\", la presenza di numerosi e grandi prati. Tuttavia recenti studi vorrebbero far risalire l'origine dei primi insediamenti all'epoca dei Galli Cenomani, basandosi sul suffisso del nome \"vir-\", di probabile matrice celtica.\nPer trovare i primi documenti scritti in cui si attesta l'esistenza del nome bisogna aspettare l'anno 1010, quando si menziona il luogo di \"Verdello Minore\".\nNel XIV secolo i confini di Verdellino si presentavano simili a quelli odierni, ma il territorio venne interessato dai violenti scontri tra guelfi e ghibellini. In questo ambito grande rilevanza ebbe l'attacco perpetrato da Bernab\u00f2 Visconti il 22 marzo 1358, nel quale venne incendiato il borgo di Verdellino, unitamente ai vicini di Comun nuovo e Verdello.\nDifatti le propriet\u00e0 comunali di \"Verdello Minore\" erano ad appannaggio della ghibellina famiglia Suardi, in netta contrapposizione con i vicini di schieramento guelfo: a tal riguardo sul territorio sorsero numerose fortificazioni, tra cui un castello.\nNel 1408 la questione venne risolta a favore dei Suardi, grazie a Pandolfo Malatesta, che rese gran parte delle terre di Verdello Maggiore alla famiglia stessa.\nLa situazione venne risolta definitivamente dall'arrivo della Repubblica di Venezia nel 1428, la quale eman\u00f2 una serie di decreti volti a risollevare la situazione sociale ed economica.\nIn una lettera del 1596 si descriveva \"Verdel Piccolo\" come un piccolo paese di 330 anime, 49 famiglie tutte dedite all'agricoltura, con conseguente situazione di grande povert\u00e0.\nNei secoli successivi il paese, dopo aver assunto l'attuale denominazione di \"Verdellino\", pass\u00f2, nel 1797, alla Repubblica Cisalpina. Questa ebbe vita breve, tanto che nel 1815 venne sostituita dagli Austriaci, che inserirono Verdellino e la provincia di Bergamo nel Regno Lombardo-Veneto. L'ultimo passaggio avvenne nel 1859, con la formazione del Regno d'Italia.\nIl paese non visse eventi di particolare rilievo fino all'immediato secondo dopoguerra, quando una zona posta ai margini del territorio comunale (comprendente anche terreni di altri paesi limitrofi) fu interessata da un progetto di urbanizzazione ed industrializzazione che prevedeva la creazione di un nuovo centro industriale con abitanti, chiamato Zingonia. Il progetto fall\u00ec parzialmente, poich\u00e9 rimasto incompiuto.\nSimboli.\nLo stemma, approvato dal Consiglio comunale il 10 marzo 2011 e concesso con Decreto del presidente della Repubblica del 7 giugno 2011, si blasona:\nL\u2019olmo,\u00a0pianta molto diffusa in zona, \u00e8 il simbolo tradizionale del paese e ha dato il nome al santuario della Madonna dell'Olmo.\nLa\u00a0ruota dentata ricorda l'urbanizzazione e le industrie di Zingonia, mentre la\u00a0stella d\u2019oro \u00e8 un simbolo della Comunit\u00e0 Europa.\nMonumenti e luoghi d'interesse.\nIn ambito religioso riveste grande importanza la \"chiesa parrocchiale di Sant'Ambrogio\". Edificata nel corso del XVII secolo, ma rifatta in modo sostanziale nel 1890, presenta ancora un bel portale in stile barocco, oltre ad opere pittoriche di buon pregio.\n\u00c8 inoltre possibile ammirare il \"santuario della Beata Vergine dell'Olmo\", risalente al XVI secolo, epoca in cui si trovava in aperta campagna. Oggi si trova racchiuso dalla zona industriale di Zingonia, ma al suo interno si possono ancora ammirare resti di affreschi molto caratteristici.\nIn seguito ad un'ondata di maltempo, nel novembre 2008 il secolare Olmo del Santuario, si \u00e8 spezzato dopo anni di malattie che gli esperti chiamati dal comune stesso hanno cercato di arginare. Al giorno d'oggi \u00e8 comunque possibile vedere la base del secolare albero.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 1.809 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "779130", "revid": "984922", "url": "https://it.wikipedia.org/wiki?curid=779130", "title": "Cantone di Fraize", "text": "Il Cantone di Fraize era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779132", "revid": "287204", "url": "https://it.wikipedia.org/wiki?curid=779132", "title": "Cantone di G\u00e9rardmer", "text": "Il Cantone di G\u00e9rardmer \u00e8 una divisione amministrativa dell'Arrondissement di Saint-Di\u00e9-des-Vosges.\nA seguito della riforma complessiva dei cantoni del 2014 \u00e8 passato da 3 a 17 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779134", "revid": "110157", "url": "https://it.wikipedia.org/wiki?curid=779134", "title": "Cantone di Provench\u00e8res-sur-Fave", "text": "Il Cantone di Provench\u00e8res-sur-Fave era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779137", "revid": "104458", "url": "https://it.wikipedia.org/wiki?curid=779137", "title": "Cantone di Raon-l'\u00c9tape", "text": "Il Cantone di Raon-l'\u00c9tape \u00e8 una divisione amministrativa degli arrondissement di \u00c9pinal e di Saint-Di\u00e9-des-Vosges.\nA seguito della riforma complessiva dei cantoni del 2014 \u00e8 passato da 9 a 40 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779138", "revid": "1543377", "url": "https://it.wikipedia.org/wiki?curid=779138", "title": "Analisi delle componenti indipendenti", "text": "L'analisi delle componenti indipendenti, anche nota con l'acronimo inglese ICA (che sta per Independent component analysis) \u00e8 un metodo di elaborazione computazionale che serve per separare un segnale multivariante nelle sue sotto-componenti additive, assumendo che esista una mutua indipendenza statistica della sorgente dei segnali non Gaussiani. Si tratta di un caso particolare della \"blind source separation\" (\"separazione alla cieca delle sorgenti\").\nDefinizione di ICA.\nL'assunzione dell'indipendenza delle varie onde del segnale si rivela corretta in molti casi in modo che la separazione alla cieca tramite ICA di un segnale misto fornisce spesso risultati molto buoni. Viene anche utilizzato per segnali che non si suppone siano stati generati per una miscelazione per puri propositi analitici. Una semplice applicazione della ICA \u00e8 il problema del \"cocktail party\", dove i segnali del parlato del nostro interlocutore, subiacenti alla musica ed al rumore del simultaneo parlato altrui, vengono separati in modo efficace. In genere il problema viene semplificato assumendo che non vi siano echi n\u00e9 ritardi temporali nell'arrivo all'udito dell'ascoltatore. Una nota importante da considerare \u00e8 che se sono presenti N sorgenti, sono necessarie almeno N osservazioni (ad es. microfoni) per ottenere i segnali originari (J = D, dove D \u00e8 la dimensione dell'input di dati e J \u00e8 la dimensione del modello). Altri casi di (J &lt; D) non ben determinato oppure sopradeterminato (J &gt; D) sono stati esaminati.\nIl metodo statistico trova le componenti indipendenti (noti come fattori, variabili latenti o sorgenti) massimizzando l'indipendenza statistica delle componenti stimate. La non-gaussianit\u00e0, motivata dal teorema del limite centrale, \u00e8 un metodo per misurare l'indipendenza delle componenti. La non-gaussianit\u00e0 pu\u00f2 essere misurata, ad esempio, dalla curtosi o approssimazioni della negentropia. L'informazione mutua \u00e8 un altro criterio molto sfruttato per misurare l'indipendenza statistica dei segnali.\nAlgoritmi tipici dell'ICA.\nGli algoritmi tipici dell'ICA utilizzano il \"centering\", la determinazione del rumore bianco (\"whitening\") e la riduzione delle dimensioni (\"dimensionality reduction\") come stadi di preelaborazione per semplificare e ridurre la complessit\u00e0 del problema riguardante l'algoritmo iterativo in esame. I processi di whitening e riduzione in dimensioni possono essere ottenuti con l'analisi delle componenti principali o la decomposizione ai valori singolari dell'onda. Il processo del whitening assicura che tutte le dimensioni siano trattate ugualmente \"a priori\" prima che venga lanciato l'algoritmo. Gli algoritmi impiegati nell'ICA includono infomax, FastICA e JADE, ma vi sono anche molti altri.\nIl metodo ICA non \u00e8 in grado di estrarre l'esatto numero delle sorgenti del segnale, l'ordine in cui arrivano i segnali dalle fonti, e neanche il segno (positivo o negativo) o il valore scalare delle sorgenti.\nIl metodo \u00e8 importante per la separazione dei segnali alla cieca (\"blind signal separation\") e pu\u00f2 fornire molte applicazioni pratiche.\nDefinizioni matematiche.\nL'analisi delle componenti lineari indipendenti pu\u00f2 essere divisa in \"noiseless\" e \"noisy cases\", dove \"noiseless\" (senza rumore) ICA \u00e8 un caso particolare di \"noisy ICA\" (rumoroso o per meglio dire artefattato). L'ICA non lineare dovrebbe essere considerata come caso separato.\nStoria.\nIl quadro di riferimento generale che ha permesso lo sviluppo dell'analisi delle componenti indipendenti venne elaborato da Jeanny Herault e Christian Jutten nel 1986 ed \u00e8 stato pi\u00f9 chiaramente definito da Pierre Comon nel 1994. Nel 1995, Tony Bell e Terry Sejnowski hanno dimostrato un algoritmo ICA (basato su infomax) molto veloce ed efficiente, un principio introdotto da Ralph Linsker nel 1992.\nVi sono molti algoritmi presentati dalla letteratura statistica che possono eseguire l'ICA. Uno molto utilizzato, che viene incluso nella applicazioni industriali, \u00e8 l'algoritmo FastICA, che \u00e8 stato sviluppato da Aapo Hyv\u00e4rinen e da Erkki Oja, ed impiega la curtosi come funzione di costo. Altri esempi sono piuttosto relativi alla \"blind source separation\" (separazione alla cieca delle sorgenti), che necessita di un approccio pi\u00f9 generico. Ad esempio, si pu\u00f2 assumere che le sorgenti siano indipendenti e si pu\u00f2 procedere a separare segnali che sembrano mutuamente correlati, e dunque, che sono segnali statisticamente \"dipendenti\" a vicenda.\nApplicazioni.\nUn esempio della applicazione degli algoritmi ICA \u00e8 nel campo della elettroencefalografia (EEG), che sono registrazione della differenza di potenziale tra varie aree dello scalpo, generata dalla corteccia cerebrale e trasmessa attraverso le meningi ed il cranio. I segnali elettrici che si originano dal cervello vengono molto attenuati quando vengono registrati sullo scalpo (perch\u00e9 attraversano le meningi, il liquido cefalorachidiano, la calotta cranica, la galea aponeurotica e la cute dello scalpo), con potenziali che scendono al livello del microvolt (\u03bcV), ed esistono forti componenti indesiderate derivate dai movimenti oculari e dai muscoli facciali, temporali e frontali.\nL'algoritmo ICA \u00e8 stato ampiamente sfruttato anche nella separazione dell'elettrocardiogramma (ECG) del feto da quello della madre.\nLe tecniche ICA possono essere estese all'analisi di dati non fisici, bens\u00ec semantici o linguistici. Ad esempio, la ICA \u00e8 stata applicata per far capire ad un elaboratore l'argomento di discussione in un insieme di archivi di liste di notizie."}
{"id": "779140", "revid": "599013", "url": "https://it.wikipedia.org/wiki?curid=779140", "title": "Strada Napoleonica", "text": ""}
{"id": "779143", "revid": "984922", "url": "https://it.wikipedia.org/wiki?curid=779143", "title": "Cantone di Saint-Di\u00e9-des-Vosges-Est", "text": "Il Cantone di Saint-Di\u00e9-des-Vosges-Est era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Di\u00e9-des-Vosges e i comuni di:"}
{"id": "779146", "revid": "984922", "url": "https://it.wikipedia.org/wiki?curid=779146", "title": "Cantone di Saint-Di\u00e9-des-Vosges-Ovest", "text": "Il Cantone di Saint-Di\u00e9-des-Vosges-Ovest era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Di\u00e9-des-Vosges e i comuni di:"}
{"id": "779147", "revid": "767487", "url": "https://it.wikipedia.org/wiki?curid=779147", "title": "Monte Caucaso", "text": "Il monte Caucaso, 1245\u00a0m, \u00e8 un rilievo dell'Appennino Ligure che domina il tratto centrale della Val Fontanabuona.\nGeografia.\nLeggermente distaccato dallo spartiacque ligure - padano, il monte Caucaso sovrasta le localit\u00e0 di Neirone e Moconesi con i propri scoscesi versanti occidentali e meridionali, viceversa i pendii rivolti a settentrione digradano moderatamente verso la frazione di Barbagelata e il Passo della Scoglina.\nA differenza dei versanti sud e ovest, i fianchi nord e est del monte Caucaso sono ricoperti da splendidi boschi di faggio e da qui nasce il torrente Aveto. \nIn tempi recenti la Comunit\u00e0 montana Fontanabuona ha realizzato un rifugio escursionistico sul sedime esistente di un vecchio avamposto militare.\nAccesso alla cima.\nDiversi i sentieri che conducono alla sommit\u00e0: tra questi la via che parte dalla Scoglina e il ripido percorso che sale da Neirone. Un altro sentiero ha inizio dall'abitato di Barbagelata, da dove la notte di San Silvestro viene condotta a piedi una fiaccolata fino alla cappella dedicata alla Madonna posta sulla vetta del monte.\nDalla cima bel panorama sulla val Fontanabuona e il monte Ramaceto, sui gruppi del monte Maggiorasca e monte Antola, e in condizioni atmosferiche favorevoli sulle Alpi Marittime e, verso il mare, sulla Corsica e l'arcipelago toscano.\nTutela naturalistica.\nLa montagna e l'area circostante fanno parte del SIC (Sito di importanza comunitaria) denominato \"M. Caucaso\" (codice: IT1331811)"}
{"id": "779149", "revid": "767487", "url": "https://it.wikipedia.org/wiki?curid=779149", "title": "Cantone di Senones", "text": "Il Cantone di Senones era una divisione amministrativa dell'Arrondissement di Saint-Di\u00e9-des-Vosges.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779156", "revid": "125632836", "url": "https://it.wikipedia.org/wiki?curid=779156", "title": "Aron Schmidhuber", "text": "Carriera.\nEsord\u00ec nella Bundesliga nel 1980. Diventato dopo pochissimi anni arbitro internazionale, sar\u00e0 ricordato per una brillante carriera, abbellita nel 1992 con la conquista del premio destinato dalla IFFHS al miglior arbitro dell'anno, primo arbitro teutonico a riuscirci (dodici anni dopo, sar\u00e0 la volta di Markus Merk). A livello internazionale, dirige nel 1987 la finale di Supercoppa Europea tra e . Nel 1988 \u00e8 impiegato come guardalinee al Campionato europeo di calcio in Germania Ovest (collabora con l'arbitro Dieter Pauly); in seguito arbitra la finale dei Mondiali FIFA Under 20 del 1989 vinti dal Portogallo in Arabia Saudita. Nel 1990 \u00e8 designato per la finale di ritorno della Coppa UEFA Fiorentina-Juventus e, successivamente, per i Campionato mondiale di calcio in Italia, dove gli toccano Inghilterra-Irlanda e l'ottavo di finale Spagna-Jugoslavia. Nel 1992 fu selezionato per la finale di Coppa dei Campioni tra Barcellona e Sampdoria, disputatasi allo Stadio Wembley di Londra, e fu proprio grazie ad un suo grave errore nei tempi supplementari, in cui decret\u00f2 un inesistente calcio di punizione al limite dell'area, che il Barcellona pot\u00e9 aggiudicarsi il trofeo, mentre al Campionato europeo di calcio in Svezia arbitr\u00f2 la partita Svezia-Danimarca. Per ben tre volte (nel 1987, 1991 e nel 1992) \u00e8 risultato eletto dalla DFB miglior arbitro tedesco. Vanta la direzione in ben quattro semifinali di Coppa delle Coppe (nel 1989, nel 1990, nel 1991 e nel 1993). Dirige la sua ultima gara in carriera nell'aprile del 1994, dopo la quale smette per raggiunti limiti d'et\u00e0, con un totale di 142 presenze in Bundesliga. Attualmente \u00e8 osservatore degli arbitri UEFA."}
{"id": "779159", "revid": "125592837", "url": "https://it.wikipedia.org/wiki?curid=779159", "title": "Debito di sangue (film)", "text": "Debito di sangue (\"Blood Work\") \u00e8 un film del 2002 prodotto, diretto e interpretato da Clint Eastwood.\nIl soggetto, tratto dall'omonimo romanzo di Michael Connelly, riguarda la sfida tra un serial killer e un agente dell'FBI cui per\u00f2 sopraggiungono gravi problemi di salute.\nTrama.\nTerry McCaleb \u00e8 un attempato detective dell'FBI ossessionato da un pericoloso serial killer che lo sfida lasciando messaggi. In un inseguimento col suo nemico McCaleb viene colpito da infarto. Due anni dopo subisce un trapianto di cuore. Non fa in tempo a ristabilirsi dall'intervento che una donna, Graciella Rivers, riesce a convincerlo a occuparsi dell'omicidio della sorella. McCaleb, ormai in pensione, accetta il caso perch\u00e9 il cuore che gli permette ora di tornare ad una vita quasi normale \u00e8 proprio quello di quella donna, vittima di un rapinatore di un minimarket.\nContro le raccomandazioni del medico curante, l'ex agente dell'FBI si getta anima e corpo nell'indagine, sfruttando le proprie amicizie nella polizia. Il caso della donna \u00e8 da collegarsi all'omicidio di un uomo in circostanze analoghe avvenuto due settimane prima. Dopo aver seguito numerose false piste, McCaleb scopre che il legame tra i due assassinati sta nel fatto che entrambi erano donatori di sangue, ed entrambi avevano un gruppo sanguigno non comune, lo stesso suo. Ristudiando le modalit\u00e0 dei delitti, tutti e due filmati da telecamere di sorveglianza, giunge alla conclusione che l'assassino ha con ogni probabilit\u00e0 voluto uccidere sapendo che la vittima avrebbe potuto donare il proprio cuore ad una persona in attesa di trapianto e con lo stesso gruppo sanguigno.\nCos\u00ec McCaleb, unendo un ulteriore indizio legato al codice che il serial killer da lui braccato usava lasciare, scopre con molta amarezza che la persona che sta cercando \u00e8 Buddy, un uomo diventato suo grande amico, dopo che \u00e8 andato ad abitare nella barca vicino alla sua. L'assassino, che viveva del dualismo con l'agente, ha temuto per la sua vita, al punto da assumersi il compito di provvedere a salvargliela, per poi ricominciare il gioco del gatto col topo. Liberati Graciella e suo nipote dalle grinfie di Buddy Noone, che li aveva rapiti, McCaleb giustizia il serial killer che in punto di morte gli ricorda di averlo salvato. Quindi con la donna, e con il bambino figlio di colei che \u00e8 stata uccisa per salvarlo, ricomincia una nuova vita.\nAccoglienza.\nIl film ebbe una tiepida accoglienza da parte della critica e ottenne un incasso molto inferiore alle aspettative, totalizzando meno di 32 milioni di dollari a fronte di un budget di circa 50 milioni."}
{"id": "779167", "revid": "196390", "url": "https://it.wikipedia.org/wiki?curid=779167", "title": "A.C. Imola", "text": ""}
{"id": "779171", "revid": "1652635", "url": "https://it.wikipedia.org/wiki?curid=779171", "title": "Tabagismo", "text": "Il tabagismo \u00e8 l'abitudine o dipendenza dal fumo di tabacco, ossia l'atto di bruciare le foglie secche della pianta del tabacco e inalare il fumo derivato per piacere, a cui consegue un'intossicazione di tipo cronico e una dipendenza, oltre a vari danni ai polmoni; per estensione comprende dipendenze connesse ad altre assunzioni, percentualmente meno rilevanti, come l'inalazione della polvere (tabagismo da fiuto).\nIl fumo di tabacco, oltre ai consueti componenti derivanti da combustione incompleta (fumo), contiene nicotina, un alcaloide stimolante che pu\u00f2 provocare nel fumatore un miglioramento temporaneo della memoria, dell'umore e della velocit\u00e0 di riflessi, ma genera anche una forte dipendenza chimica psicofisica. Quest'ultima \u00e8 responsabile di una particolare sindrome astinenziale caratterizzata da un aumento dei livelli di ansia, stress, depressione e da peggioramento dell'umore e della memoria.\nLa nicotina, come tutti gli stimolanti, pu\u00f2 anche aumentare l'ansia, la difficolt\u00e0 nel riposo e i disturbi al sistema metabolico. Il fumo \u00e8 uno dei maggiori fattori che contribuiscono a provocare problemi di salute, specialmente il carcinoma del polmone, l'enfisema e le malattie cardiovascolari. Molti paesi regolano o limitano la vendita di tabacco e la pubblicit\u00e0 dello stesso, quando permessa, e nelle confezioni \u00e8 richiesto l'inserimento di avvisi riguardo ai rischi connessi al consumo. In molti Stati \u00e8 vietato il fumo nella maggior parte o nella totalit\u00e0 dei luoghi pubblici.\nStoria.\nLa pratica, a livello rituale (calumet), era comune tra i Nativi Americani sia del Nord sia del Sudamerica e fu in seguito introdotta anche nel resto del mondo per via commerciale dopo l'esplorazione delle Americhe da parte degli Europei. Il consumo di tabacco, mediante l'uso di pipe o sigari era diffuso tra diverse popolazioni del continente americano. Nelle opere scultoree e pittoriche Maya sono frequentemente raffigurate scene relative all'uso di tabacco. I Maya fumavano il tabacco o lo masticavano unendolo alla calce (l'ambiente basico rende disponibile pi\u00f9 rapidamente gli alcaloidi dei vegetali).\nVeniva utilizzato anche per scopi medici e terapeutici e, dal momento che si credeva avesse poteri magici, era impiegato durante le divinazioni e nella produzione di talismani. Si usava bruciare del tabacco anche in occasione dei sacrifici agli dei. Quando Cristoforo Colombo sbarc\u00f2 in America, annot\u00f2 con cura nel suo diario di bordo l'abitudine dei nativi di aspirare fumo da un cartoccio di foglie di mais (cic\u00e0r) contenente delle foglie secche (tabac\u00e0).. Sembra che il primo vero fumatore europeo fosse Rodrigo de Jerez, imprigionato dall'Inquisizione Spagnola dopo che i suoi familiari lo denunciarono spaventati per aver visto del fumo uscirgli dalle narici e dalla bocca.\nNel 1498 Cristoforo Colombo diede il nome Tobago a un'isola caraibica proprio perch\u00e9 questa pianta vi cresceva in maniera rigogliosa. Nel XVI secolo il tabacco divenne popolare tra i marinai e venne introdotto anche nel Regno Unito e in Spagna, dapprima come pianta ornamentale e, solo in seguito, da fumo. Nel 1604 re Giacomo I d'Inghilterra scrisse e fece pubblicare la sua \"invettiva contro il tabacco\", in cui descriveva per la prima volta e con cura i presunti danni che il tabacco poteva arrecare alla salute.\nNel 1610 ne fu vietata la coltivazione in Cina, pena la decapitazione. Durante la Guerra dei Trent'Anni i Lanzichenecchi diffusero il tabacco ovunque in Europa e nel 1630 la Svezia e l'Austria erano le nazioni con pi\u00f9 fumatori, mentre in Svizzera vigeva il divieto di consumarlo. All'inizio dell'800 il sigaro divenne popolare in Inghilterra, ma fu pi\u00f9 tardi soppiantato dalla pi\u00f9 economica sigaretta, cos\u00ec come avvenne nel resto d'Europa. La regina Vittoria detestava il tabacco, ma appena dopo la sua morte, il figlio e successore Edoardo VII, che evidentemente la pensava in maniera ben diversa, fece accomodare i suoi amici in una grande stanza di Buckingham Palace con un sigaro e annunci\u00f2 loro:\nSocialmente il fumo ha rappresentato in passato il simbolo di una vita piena di lusso e di fasti. I media hanno spesso ritratto belle donne e attori carismatici mentre fumavano, aumentandone cos\u00ec il fascino, fenomeno che si \u00e8 scoperto essere non solamente casuale, ma pubblicit\u00e0 indiretta, con alcuni divi del cinema pagati dalle aziende del tabacco. Le razioni militari assegnate in diverse nazioni ai soldati arruolati per combattere nella Prima guerra mondiale comprendevano una quantit\u00e0 quotidiana di sigarette.\nDurante gli anni Trenta, il regime Nazista, ritenendo che le spese da sostenere per le cure da patologie da fumo fossero inutili e gravose per il governo, rivolse la sua attenzione al tabacco, concludendo che rappresentasse la causa pi\u00f9 importante di cancro ai polmoni: il cancro fu dichiarato \u00abil primo nemico dello stato\u00bb e il III Reich svilupp\u00f2 un'aggressiva campagna contro il fumo. Inoltre l'abitudine era considerata negativa per il cittadino ideale della Germania hitleriana: il tabacco fu definito \u00abreliquia di uno stile di vita liberale\u00bb e \u00abmasturbazione polmonare\u00bb. La fortissima campagna anti-fumo giunse anche a proibire in alcune localit\u00e0 l'acquisto di sigarette da parte delle donne, con l'intento di scoraggiarne l'uso durante la gravidanza.\nLa propaganda gridava: \u00abLa donna tedesca non fuma!\u00bb Vennero istituiti severi controlli, assieme a restrizioni sulla pubblicit\u00e0 e divieti in molti luoghi di lavoro, negli uffici governativi, negli ospedali e in seguito anche su tutti i treni e autobus nelle citt\u00e0. Anche negli Stati Uniti il biologo Raymond Pearl aveva dimostrato gli effetti negativi del fumo di tabacco gi\u00e0 nel 1938. Dagli anni cinquanta in poi le comunit\u00e0 mediche e i governi hanno condotto campagne per sensibilizzare l'opinione pubblica, evidenziando gli effetti negativi di questa abitudine. Negli anni Sessanta furono introdotte sul mercato sigarette dotate di filtro e immessi in commercio dei tipi di sigarette con un minor contenuto di nicotina, ma quest'ultima iniziativa non incontrava il favore dei consumatori e stent\u00f2 parecchio a riscuotere successo.\nNel 1994 il chimico Jeffrey Wigand ex dipendente pentito della multinazionale Brown &amp; Williamson decide di denunciare tutti i tentativi dell'industria di negare la dannosit\u00e0 del tabacco, e si rivolge al famoso giornalista Lowell Bergman che esce con un articolo esplosivo su Vanity Fair, le amare vicissitudini dei due protagonisti verranno poi raccontate nel film Insider - Dietro la verit\u00e0 con Al Pacino.\nNel 1994, a seguito di studi che confermavano la possibile dannosit\u00e0 del consumo di sigarette vennero introdotte leggi che richiedevano la presenza di etichette di avviso sulla loro pericolosit\u00e0 sui prodotti a base di tabacco e ponevano limitazioni alla possibilit\u00e0 di pubblicizzarli.\nModalit\u00e0 di consumo del tabacco.\nSigaretta.\nLa sigaretta \u00e8 un prodotto confezionato, ricavato da foglie secche di tabacco trinciate e compresse in un cilindro di carta leggera (generalmente attorno ai 120\u00a0mm di lunghezza e 5\u00a0mm di diametro). La sigaretta viene accesa mediante un fiammifero o un accendino e il suo fumo viene inalato dal fumatore per via orale. A volte (oggi viene usato di rado, ma si trattava di un oggetto estremamente in voga negli anni '20) la sigaretta viene fumata inserita in un bocchino che consente di raffreddare e filtrare il fumo aspirato. Il fumo di sigaretta contiene sino a circa 4.000 distinte sostanze chimiche; pi\u00f9 di 60 di queste aumentano in modo statisticamente rilevante il rischio di contrarre malattie negli esseri umani e negli animali.\nSigaro.\nIl sigaro \u00e8 prodotto arrotolando strettamente in un fascio foglie di tabacco secche e fermentate; viene acceso a un'estremit\u00e0 mediante un accendino o un fiammifero. La parola \"sigaro\" deriva dalla parola spagnola \"cigarro\" o \"cicada\" (cicala) per via della forma che vagamente ricorda l'aspetto di tale animale. Tra i maggiori produttori di sigari vanno annoverati Paesi come il Brasile, il Camerun, Cuba, la Repubblica Dominicana, l'Honduras, l'Indonesia, il Messico, il Nicaragua, i Paesi Bassi e l'Italia (conosciuta per il sigaro Toscano). Storicamente i sigari prodotti a Cuba sono considerati tra i migliori.\nPipa.\nLa pipa \u00e8 uno strumento per fumare tabacco. La pipa \u00e8 generalmente composta da un fornello dove avviene la combustione, da un sottile stelo forato (il cannello) e da una parte terminale, che il fumatore porta alla bocca, chiamata bocchino collegato al cannello. I materiali con i quali pu\u00f2 essere costruita una pipa sono molteplici; tra i pi\u00f9 comuni: radica di Erica arborea, schiuma di mare (sepiolite), argilla, gesso, ciliegio o marasco, zucca e altri materiali. Diverse tipologie di pipa sono tradizionalmente oggetto di decorazione ed espressione artistica. I tabacchi per pipa subiscono processi di concia che conferiscono numerosi aromi al prodotto.\nNarghil\u00e8.\nIl narghil\u00e8 \u00e8 un particolare tipo di pipa ad acqua. Pi\u00f9 precisamente il termine indica il contenitore d'acqua, al cui interno viene fatta passare una spirale che consente al fumo - prodotto da un blocchetto di tabacco tenuto a contatto con la brace in un fornello soprastante - di raffreddarsi prima di giungere attraverso un tubicino flessibile (ma anche rigido) alla bocca del fumatore. Quando viene inalato risulta essere quindi relativamente pi\u00f9 fresco e vagamente depurato.\nTabacco da fiuto.\nNoto anche come snuff, consiste in un tabacco finemente macinato che viene aspirato dalle narici.\nPerch\u00e9 si comincia a fumare.\nDagli anni sessanta fino a oggi si \u00e8 constatato un calo di diffusione del fumo fra i maschi adulti, con il contemporaneo aumento dell'uso di tabacco fra le donne e i giovani. Un altro dato di rilievo epidemiologico riguarda il fatto che l'abitudine al fumo compaia in et\u00e0 sempre pi\u00f9 precoce, con prevalenza delle ragazze sui giovani maschi. Nel periodo adolescenziale, il giovane viene spinto naturalmente a ricercare un ruolo che gli consenta un'affermazione all'interno del gruppo in cui desidera far parte. Diventa facile, per una mente ingenua e sprovveduta, pensare che la sigaretta possa veicolare un messaggio alla societ\u00e0, al gruppo dei coetanei e anche a s\u00e9 stessi per confermare il proprio ingresso nel mondo degli adulti. Non a caso, \u00e8 stato dimostrato che la probabilit\u00e0 di iniziare a fumare \u00e8 maggiore nelle persone con un quoziente intellettivo basso.\nL'illusione dei ragazzi \u00e8 che sia possibile soddisfare due necessit\u00e0 importanti ma contraddittorie come: la necessit\u00e0 di autonomia e di ribellione nei confronti dei grandi e il bisogno d'identificarsi con gli adulti e di sentirsi gi\u00e0 tali. Anche se sembrano superate le immagini dell'uomo fumatore \"macho\" e della donna fumatrice sofisticata, resta il fatto che lo spirito di emulazione \u00e8 sempre molto intenso, e quindi se in famiglia un genitore o un fratello pi\u00f9 grande fumano, diventa molto pi\u00f9 probabile che il giovane si avvicini alla sigaretta.\nDa non sottovalutare l'immagine pubblicitaria o cinematografica, in ogni caso totalmente falsa e ingannevole, che eleva la sigaretta a complemento dell'uomo sano, sportivo e disinvolto e della donna fumatrice affascinante ed elegante. L'inganno \u00e8 che sia possibile nascondere dietro a una sigaretta l'immagine che si ha realmente di s\u00e9.\nEffetti del tabagismo sulla salute.\nFumo attivo.\nL'inalazione volontaria del fumo di tabacco (\"fumo attivo\") ha un forte impatto negativo sulla salute e sulle aspettative di vita del fumatore tanto che l'aspettativa di vita media dei fumatori \u00e8 di 10 anni inferiore rispetto a quella dei non fumatori. Ci\u00f2 \u00e8 dovuto all'azione vasocostrittrice indotta dalla nicotina e delle propriet\u00e0 irritanti e cancerogene di diversi prodotti pirolitici che si formano durante il processo di combustione. Tra le quasi 4.000 sostanze isolate nel fumo di sigaretta sono state classificate, nel 2004, 69 sostanze cancerogene tra cui 10 specie di idrocarburi policiclici aromatici (IPA), l'acroleina, 10 specie di N-nitrosammine e 11 composti (tra cui alcuni radiogenici come il polonio-210) appartenenti allo \"IARC group 1\" dei carcinogeni umani. Il benzopirene \u00e8 stato il primo IPA identificato nel fumo di sigaretta e la tossicit\u00e0 di queste classi di sostanze \u00e8 dovuta al fatto che la loro ossidazione produce epossidi mutageni per loro capacit\u00e0 di alchilare il DNA. Sostanze irritanti presenti nel fumo di sigaretta (come acido cianidrico, acetaldeide, formaldeide, ossido di azoto, ammoniaca, acroleina) danneggiano la funzione delle mucose dell'apparato respiratorio e, nel caso dell'acroleina, svolgono anche un ruolo significativo come agente mutageno nello sviluppo del cancro ai polmoni.\nIl monossido di carbonio presente nel fumo del tabacco esercita un'azione tossica legandosi all'emoglobina (formando la carbossiemoglobina) e riducendo, di conseguenza, l'ossigenazione sanguigna. Un'altra ricerca del 2002, condotta dai ricercatori dell'INSERM, ente pubblico del governo francese dedito alla ricerca medica e biologica, e pubblicata sul \"The Journal of Neuroscience\", sostiene che l'esposizione prolungata alla nicotina uccida e danneggi le cellule cerebrali.\nTra le patologie correlate - in vario grado - al tabagismo vi sono alcuni tipi di cancro (in particolare il carcinoma polmonare, ma anche il cancro del rene, il carcinoma mammario, il carcinoma della bocca, della vescica, del pancreas e dello stomaco), patologie dell'apparato respiratorio di varia natura fino alla broncopneumopatia cronica ostruttiva (COPD), patologie cardiovascolari come l'arteriosclerosi.\nSecondo il \"Centers for Disease Control and Prevention\" (CDC) statunitense, il fumo \u00e8 una delle cause primarie o \u00e8 associato a un significativo aumento del fattore di rischio per varie patologie tra cui malattie cardiovascolari e vari tipi di tumore; lo stesso organismo di controllo del governo statunitense, attribuisce al consumo di sigarette oltre 400.000 decessi all'anno negli USA tra il 2000 e il 2004, mentre secondo la \"Canadian Lung Association\", il fumo uccide circa 40.000 canadesi ogni anno.\nSecondo il CDC, il rischio associato \u00e8 particolarmente elevato per le malattie del sistema cardiovascolare in quanto il fumo \u00e8 considerato il principale fattore di rischio che predispone all'insorgenza dell'arteriosclerosi e delle patologie a essa collegate. Uno studio inglese del 2004 condotto su 34.439 medici inglesi maschi di cui \u00e8 stato monitorato per 50 anni (1951-2001) lo stato di salute e il rapporto con il tabagismo, ha riscontrato che i fumatori hanno un'aspettativa di vita inferiore di 10 anni rispetto ai non-fumatori e che i forti fumatori hanno il 25% di possibilit\u00e0 in pi\u00f9 di morire di tumore al polmone o di polmonite cronica ostruttiva.\nFumo in gravidanza e in relazione a fattori riproduttivi nell'uomo e nella donna.\nL'uso del tabacco \u00e8 un fattore significativo negli aborti spontanei tra le fumatrici in stato di gravidanza, contribuisce a una serie di altre minacce per la salute del feto, come parti prematuri e basso peso alla nascita e aumenta di 1,4 a 3 volte la possibilit\u00e0 di sindrome della morte improvvisa del lattante (SIDS). L'esposizione al fumo di sigaretta nel grembo materno pu\u00f2 ridurre la capacit\u00e0 del cervello del feto a riconoscere condizioni di ipossia, aumentando cos\u00ec il rischio di asfissia accidentale, come evidenziato in via sperimentale. L'incidenza di disfunzione erettile inoltre \u00e8 circa l'85 per cento pi\u00f9 alto nei maschi fumatori rispetto ai non fumatori, ed \u00e8 un fattore chiave nella disfunzione erettile (DE).\nLe sostanze tossiche inalate nel fumare pregiudicano il controllo ormonale e influenzano la maturazione ovulare della donna e la produzione di sperma dell'uomo. Diverse ricerche mostrano che fumare, da parte di entrambi i membri della coppia, riduce di oltre il 30% le probabilit\u00e0 di rimanere incinte. Il concepimento della fumatrice risulta pi\u00f9 difficile perch\u00e9 l'endometrio alterato ostacola la risalita degli spermatozoi, d'altra parte perch\u00e9 le caratteristiche del seme maschile vengono alterate, e vi sono evidenze sull'induzione di infertilit\u00e0 nel nascituro.\nLa placenta \u00e8 inefficace come barriera contro alcune tossine del fumo e raggiungono il bambino attraverso il cordone ombelicale. La nicotina provoca una diminuzione dell'irrorazione sanguigna dell'utero e della placenta e quindi anche un minore apporto di sostanze vitali al nascituro. Il monossido di carbonio (CO) assunto con il fumo riduce inoltre l'apporto d'ossigeno nella circolazione materna e del bambino. Studi statistici rivelano che la crescita del bambino \u00e8 ridotta e la probabilit\u00e0 che alla nascita sia sottopeso \u00e8 aumentata (diminuzione del peso alla nascita, da 200 a 500 grammi in relazione al numero di sigarette).\nAnche un ridotto consumo di sigarette comporta un aumentato rischio di parti prematuri, morte del feto o morte improvvisa del neonato, alterazioni dello sviluppo psicofisico nei figli, con significativo aumento di problemi comportamentali e di socializzazione, aumentata incidenza di tumori infantili. Da uno studio compiuto su 1.050 bambini, effettuato presso l'Universit\u00e0 di Nottingham, \u00e8 risultato che i bambini le cui mamme fumano durante la gravidanza corrono un rischio del 30% maggiore di ammalarsi di asma e di allergie in giovent\u00f9. Secondo uno studio della Lega Italiana per la Lotta ai Tumori il 38% delle donne italiane fuma in gravidanza.\nFumo passivo.\nIl fumo passivo \u00e8 il fumo che viene involontariamente respirato in ambienti in cui sono presenti persone che fumano. Nel corso del primo decennio del XXI secolo \u00e8 stato raggiunto un vasto consenso scientifico sulla pericolosit\u00e0 dell'esposizione al fumo passivo in quanto causa di malattie, disabilit\u00e0 e morte. In particolare, nel 2004, l'Organizzazione Mondiale della Sanit\u00e0 conclude - sulla base del rapporto IARC dello stesso anno (e precedenti) - che vi sono sufficienti evidenze che il fumo passivo sia una delle cause del cancro ai polmoni negli esseri umani.\nSecondo il Centers for Disease Control and Prevention statunitense sulla base del rapporto del Surgeon General of the United States del 2006, il fumo passivo \u00e8 una delle cause primarie - per i non fumatori in salute - di gravi patologie come le malattie cardiovascolari (46.000 decessi stimati per gli Stati Uniti per il 2005) e cancro polmonare (3.000 decessi stimati nel corso dello stesso anno).\nPer l'Europa, un rapporto precedente della \"European Respiratory Society\", stima che, nell'anno 2002, il fumo passivo sarebbe stato responsabile della morte di circa 80.000 adulti in Europa, di cui circa 7.000 nei luoghi di lavoro. Lo stesso rapporto stima, per l'Italia nello stesso anno, 7.180 decessi totali attribuibili al fumo passivo di cui 965 per esposizione sui luoghi di lavoro.\nParadossi sulla salute.\nNonostante il tabagismo sia stato identificato come fattore di rischio nell'insorgenza di numerose malattie, sono stati osservati, nei fumatori, alcuni effetti benefici marginali. L'incongruenza risiede nel fatto che i benefici sono da considerarsi in relazione ai rischi e alle patologie derivate dal fumo, quindi il fumo in s\u00e9 non dovrebbe essere considerato una pratica salutare e benefica. Esistono voci critiche, come quella di William Whitby, che ritengono che il fumo abbia soprattutto effetti benefici e di prevenzione contro alcune malattie, e, nonostante la differente evidenza scientifica come il comprovato effetto cancerogeno, nessun effetto negativo per la salute.\nSono stati osservati vari tipi di \"paradossi del fumo\", ovvero casi in cui il fumo sembra avere benefici specifici; per esempio, recenti studi indicano che i fumatori hanno bisogno di meno rivascolarizzazioni dopo una prima angioplastica percutanea delle coronarie. In verit\u00e0 \u00e8 noto che il monossido di carbonio presente nel fumo di tabacco altera l'aggregabilit\u00e0 dei globuli rossi e ritarda la cicatrizzazione delle ferite, mentre la nicotina, con le sue propriet\u00e0 di costrizione vasale, contribuisce alla riduzione della vascolarizzazione. Inoltre il fumo interferisce con lo sviluppo del sarcoma di Kaposi, cancro al seno tra portatrici sane del gene BRCA, preeclampsia e disturbi atopici come l'asma.\nUn tentativo di spiegazione \u00e8 stato avanzato ipotizzando che la nicotina potesse agire come fosse un anti infiammatorio che interferisce con il processo della malattia. La nicotina \u00e8 un alcaloide dotato di elevata tossicit\u00e0; in ogni caso \u00e8 preferibile la somministrazione di nicotina all'assunzione dell'insieme di sostanze cancerogene presenti nel fumo di sigaretta, primi tra tutti il polonio 210 e gli idrocarburi policiclici aromatici. Pare inoltre che il rischio di malattia di Parkinson e di malattia di Alzheimer sia maggiore nei non fumatori, rispetto ai fumatori. Altri studi, al contrario, indicano che il fumo raddoppi il rischio di sviluppare l'Alzheimer. Alcune recenti ricerche evidenziano che i benefici che i soggetti dipendenti attribuiscono alla nicotina derivano dal sollievo dei sintomi astinenziali (peggioramenti dell'umore, stress, rabbia) indotti dalla sostanza stessa.\nSmettere di fumare.\nLa nicotina, pi\u00f9 di ogni altra sostanza psicoattiva d\u2019abuso, coinvolge sistemi di neurotrasmissione, recettori che regolano diverse funzioni dei neuroni di differenti sistemi funzionali nel cervello e perfino circuiti cerebrali che agiscono e che sono influenzati da processi endocrini. Per questo la ricerca sui meccanismi del tabagismo \u00e8 cos\u00ec complessa e conseguentemente problematica e incerta la messa a punto di farmaci per il trattamento di questa forma di dipendenza.\nCombattere il tabagismo \u00e8 complesso anche per le complicazioni dovute alla crisi d'astinenza da nicotina e alle difficolt\u00e0 psicologiche che si incontrano nell'abbandonare il vizio. In alcuni casi, dopo aver smesso di fumare, si pu\u00f2 riscontrare un leggero aumento di peso che per\u00f2 viene riassorbito per tornare nella norma nei mesi successivi. Nel 2011 la Commissione europea ha lanciato una campagna gratuita e un programma sensibilizzare i cittadini e per combattere il tabagismo in tutti e 27 i paesi membri dell'Unione Europea chiamata \"Gli ex fumatori sono irresistibili\". Il programma online prevede diversi strumenti interattivi per guidare un fumatore tramite il processo che lo porta a smettere di fumare.\nTabagismo e sigaretta elettronica.\nSempre di pi\u00f9 anche in Italia si sta diffondendo l'uso della sigaretta elettronica come alternativa alla sigaretta tradizionale. Quindi anche se questa metodologia non prevede direttamente il consumo di tabacco, per completezza di trattazione, \u00e8 opportuno citare la sua esistenza. La sigaretta elettronica \u00e8 un apparecchio elettronico dotato di un vaporizzatore e di un liquido che viene vaporizzato dalla stessa. In Italia non esistono stime ufficiali su quanti siano gli utilizzatori di sigarette elettroniche, ma prendendo come esempio l'Inghilterra, dove il fenomeno \u00e8 maggiormente diffuso, si stima che entro la fine del 2012 i fumatori di sigarette elettroniche siano stati ben seicento mila, per raggiungere il milione entro la fine del 2013. Bench\u00e9 esistano liquidi privi di nicotina, generalmente il liquido fumato nella sigaretta elettronica contiene questa sostanza, in percentuale selezionabile dal fumatore.\nPer questo motivo anche i fumatori di sigarette elettroniche, quando fumano liquidi contenenti nicotina, sono soggetti agli effetti di dipendenza. La sigaretta elettronica non essendo basata su fenomeni di combustione, non determina per\u00f2 l'inalazione di tutte quelle sostanze cancerogene che si sprigionano nella combustione del tabacco e della carta. Il mondo scientifico ha adottato fino a ora un atteggiamento cauto sugli effetti delle sigarette elettroniche. Esistono comunque studi rassicuranti, recentemente i Cardiologi Europei hanno dichiarato che la sigaretta elettronica non arreca danni al cuore. Esiste poi uno studio condotto dall'Universit\u00e0 degli Studi di Catania che non esclude che la sigaretta elettronica possa essere di aiuto a chi vuole smettere di fumare. Rispetto ad altri metodi infatti permette di mantenere la gestualit\u00e0 delle sigarette tradizionali oltre a evitare crisi di astinenza. Non essendoci un pronunciamento chiaro del mondo scientifico, i legislatori hanno preferito mantenere una linea di cautela.\nCon Ordinanza del Ministro della Salute del 4 agosto 2011 (G.U. Serie Generale n. 232 del 5 ottobre 2011) \u00e8 stato disposto il divieto di vendita a soggetti minori di anni 16 di sigarette elettroniche contenenti nicotina. Il 28 settembre 2012 (G.U. Serie Generale, n. 248 del 23 ottobre 2012) il ministro Balduzzi del governo Monti ha prorogato il divieto di fumo per i minori di anni 16. Il limite di et\u00e0 \u00e8 stato innalzato a 18 anni con l'ordinanza del 2 aprile 2013.\nQuesto atteggiamento \u00e8 opposto a quello che \u00e8 stato assunto per esempio dai legislatori svizzeri, che hanno ritenuto la sigaretta elettronica un valido strumento per combattere il tabagismo.\nI liquidi per sigarette elettroniche pi\u00f9 recenti contengono ancora una sostanza rilevata dalla FDA statunitense, in un'analisi effettuata su due marche leader: le nitrosammine. A Panama la distribuzione di sigarette elettroniche \u00e8 stata proibita da giugno 2009, sulla base degli studi della FDA che confermavano la presenza di Glicol dietilenico (successivamente sostituito con il propilene glicol), responsabile della morte di centinaia di panamensi tra il 2006 e il 2009. Anche in Uruguay ne \u00e8 stata proibita la vendita dal novembre del 2009 per decreto del presidente Tabar\u00e9 V\u00e1zquez."}
{"id": "779172", "revid": "1979289", "url": "https://it.wikipedia.org/wiki?curid=779172", "title": "Rossana Campo", "text": "Biografia.\nRossana Campo esordisce nel 1992 con un racconto, \"La storia della Gabri\", pubblicato nell'antologia \"Narratori delle Riserve\" a cura di Gianni Celati, edita come quasi tutti i lavori successivi dell'autrice dall'editore Feltrinelli di Milano.\nPochi mesi dopo, in quello stesso anno, appare il romanzo d'esordio: \"In principio erano le mutande\".\nDal primo fortunato romanzo, diventato un long-seller, \u00e8 stato tratto nel 1999 il film omonimo, diretto da Anna Negri e alla cui sceneggiatura l'autrice stessa ha collaborato. \nL'editore Feltrinelli ha inoltre pubblicato, nel 1998, una commedia radiofonica, \"Il matrimonio di Maria\", e, nel 2000, una favola per bambini, \"La gemella buona e la gemella cattiva\".\nIl \"Dizionario mondiale della Letteratura\" di Rizzoli-Larousse ha scritto: \n\"Personaggi fragili e disadattati in cerca di stabilit\u00e0 disegnano nelle pagine ironiche e a tratti drammatiche di Rossana Campo un mondo di antieroi, di esclusi, di stravaganti, cui lo sguardo affettuoso e disincantato dell'autrice conferisce vibrante umanit\u00e0 in un linguaggio quotidiano, incisivo, colorito\".\nRossana Campo \u00e8 stata tradotta in diversi Paesi, come ad esempio Francia, Spagna, Paesi Bassi, Germania, Portogallo, Polonia, Grecia e Romania. In Francia ha pubblicato \"In principio erano le mutande\" nel 1997, sotto il titolo \"L'amour, des fois, quand \u00e7a s'y met\", tradotto da Nicole Sels. \"L'attore americano\" e \"Sono pazza di te\" sono usciti presso Fayard con i titoli: \"L'acteur americain\" (2000), e \"\u00c0 la folie\" (2002), entrambi nella traduzione di Michel Plon.\nNel 2016 vince il \"Premio Strega Giovani\" per il romanzo \"Dove troverete un altro padre come il mio\" (Ponte alle Grazie). Lo stesso anno, con lo stesso romanzo, vince anche il \"Premio Elsa Morante\" (per la narrativa) ed \u00e8 finalista al Premio Bergamo (risultato gi\u00e0 raggiunto in passato con \"Il pieno di super\").\nAttualmente vive fra Roma e Parigi.\nLa pittura.\nNel marzo del 2002 l'autrice ha esordito come artista figurativa con una personale alla galleria Pintapiuma di Genova. Del maggio 2003 \u00e8 una sua mostra personale: \"Bambine chiuse, ragazze chiatte, mamme bisbetiche. Questa volta la storia la raccontiamo noi\", presso la fondazione Baruchello di Roma. In questa occasione le Edizioni Loplop hanno pubblicato il libro Rossana Campo, \"Arte/corpo/colore\", a cura di Carla Subrizi e Teresa Macr\u00ec. Nel giugno del 2012 l'editore genovese Il Canneto ha pubblicato un catalogo delle opere pittoriche complete di Rossana Campo: \"L'arte soppianta tutti gli altri enzimi. Opere 2000- 2011\".\nCuriosit\u00e0.\nIl romanzo di Rossana Campo \"Dove troverete un altro padre come il mio\" \u00e8 oggetto dell'indagine sociolinguistica che esemplifica una potenziale forma di didattica dell'italiano e delle sue varianti nell'articolo di Giovanni Favata e Liana Tronci, \"Fare sociolinguistica attraverso la letteratura: una proposta didattica per studiare le variet\u00e0 dell'italiano\" apparso in \"Italiano a scuola\" n.1, pp. 25-46, 2019 https://doi.org/10.6092/issn.2704-8128/9993\nCollegamenti esterni.\nhttps://doi.org/10.6092/issn.2704-8128/9993"}
{"id": "779187", "revid": "201394", "url": "https://it.wikipedia.org/wiki?curid=779187", "title": "La Repubblica XL", "text": "la Repubblica XL \u00e8 stato un mensile edito dal Gruppo Editoriale L'Espresso in sostituzione del settimanale \"Musica\". Il primo numero \u00e8 uscito il 25 agosto 2005 al prezzo speciale di 1 euro con una tiratura di 450.000 copie. L'ultimo numero, il 92, \u00e8 stato pubblicato nel dicembre del 2013.\nLa storia.\nIl nome del mensile richiama la scelta di realizzare un giornale di grande formato, \"XL\" appunto (ovvero \"extra large\"). Il mensile si occupava di musica, libri, cinema, videogame, hi-tech, fumetti, sport, tendenze, moda e viaggi, riprendendo i contenuti da un lato del settimanale \"Musica! Rock &amp; Altro\" (il nome della prima versione del settimanale, poi abbreviato in \"Musica\"), dall'altro del mensile \"Tutto Musica\", edito da Mondadori, da cui provenivano sia il primo direttore Laura Gnocchi (direttore anche de \"Il Venerd\u00ec di Repubblica\") che il curatore e direttore responsabile Luca Valtorta.\nNel settembre del 2009 il giornale ha subito un radicale restyling con l'introduzione di nuove sezioni (\"Volume\", che trattava di musica; \"Videodrome\", che parlava di cinema, fumetto e arti visive; \"Selecter\", la parte finale del giornale dedicata alle recensioni).\nNel marzo 2010 \"XL\" d\u00e0 vita alla sua versione social su Facebook realizzando reportage da festival, eventi e concerti di cui \u00e8 partner (\"Heineken Jammin' Festival\" e \"Italia Wave\" per la musica, per il cinema la \"Mostra del Cinema di Venezia\" e per il fumetto \"Lucca Comics &amp; Games\", \"Romics\", \"Mantova Comics\", \"Napoli Comicon\" fra gli altri).\nNel settembre 2013 l'editore comunica la chiusura della rivista cartacea, a causa dei tagli previsti all'interno di tutto il gruppo: l'ultimo numero, il 92, viene pubblicato nel dicembre del 2013 con la copertina dedicata a Lou Reed.\nLe rubriche.\nTra le firme fisse della rivista ci sono stati Niccol\u00f2 Ammaniti, il regista e scrittore visionario Alejandro Jodorowsky, Mika con una rubrica sull'Italia, Boosta, Carlo Lucarelli, il Trio Medusa, il creatore del cyberpunk Bruce Sterling e lo scrittore punk Marco Philopat."}
{"id": "779190", "revid": "404338", "url": "https://it.wikipedia.org/wiki?curid=779190", "title": "Cisterna", "text": "La cisterna (dal latino \"cista\", scatola, ma anche dal greco \"kist\u00ea\", contenitore) \u00e8 un contenitore per i liquidi, ideato prima di tutto per raccogliere l'acqua, ma il cui uso si \u00e8 successivamente esteso anche ad altri fluidi, per scopi alimentari o tecnologici.\nStoria.\nSin dai tempi pi\u00f9 remoti le cisterne hanno ricoperto un ruolo essenziale per la sopravvivenza delle popolazioni, specialmente in regioni prive di corsi d'acqua o invasi naturali perenni che assicurassero agli abitanti la disponibilit\u00e0 costante di questo bene fondamentale per la vita umana.\nEsse sono state costruite allo scopo di intercettare e raccogliere le acque piovane per costituire una riserva cui attingere durante l'anno, oppure, nel caso di cisterne localizzate nei pressi di masserie o di frantoi, per il tempo necessario allo svolgimento delle attivit\u00e0 produttive.\nPoich\u00e9 gli apporti di acque meteoriche non sono costanti da un anno all'altro, le cisterne assumevano anche la funzione di volano accumulando al loro interno le eccedenze di un anno particolarmente piovoso che andavano a costituire riserva da tenere \"in serbo\" (da cui il nome di serbatoi dato a cisterne di medio-piccola capacit\u00e0) per gli anni pi\u00f9 siccitosi, in maniera tale da assicurare una fornitura il pi\u00f9 possibile costante nel tempo.\nLa loro capacit\u00e0 varia da poche decine di litri a migliaia di metri cubi d'acqua.\nModalit\u00e0 costruttive delle cisterne ad uso potabile.\nLe cisterne pi\u00f9 antiche, in suoli permeabili quali, ad esempio, quelli calcarenitici, sono costruite a partire da uno scavo nel terreno a forma di bulbo o ampolla, con una piccola apertura alla sommit\u00e0 (allo scopo di limitare il pi\u00f9 possibile le inevitabili perdite per evaporazione), tale, per\u00f2, da consentirne l'accesso per le operazioni di intonacatura, disinfezione e pulizia, ed un allargamento graduale nella parte inferiore per consentire di accumulare il maggior volume utile.\nLa roccia o il terreno (in presenza, in quest'ultimo caso, di suoli argillosi-sabbiosi) delimitanti i volumi racchiusi da una cisterna devono, quindi, essere resi impermeabili attraverso appositi intonaci idraulici a matrice pozzolanica o calcarea (a seconda della disponibilit\u00e0 fornita dalla natura dei suoli circostanti), al fine di trattenere l'acqua che altrimenti si disperderebbe nel terreno circostante.\nUso delle cisterne.\nLe cisterne sono, per definizione, nate per accumulare e conservare nel tempo beni, in genere alimentari, che altrimenti si deteriorerebbero o si disperderebbero inutilmente sul suolo, come l'acqua piovana. Come si evince da quanto detto in precedenza, l'uso potabile \u00e8 stato, di gran lunga, il principale scopo della creazione delle cisterne, ma non l'unico.\nL'acqua veniva accumulata nelle cisterne per essere usata per molteplici scopi, dalla cucina, all'irrigazione, alle operazioni di lavaggio e pulizia domestica in genere, ma, oltre al liquido vitale, le cisterne erano adatte anche a contenere e immagazzinare anche altre derrate alimentari, sia liquide (olio, vino) che solide (grano e cereali in genere, legumi e comunque tutti quei beni che fossero utili, se non necessari per la sopravvivenza di una comunit\u00e0 o del singolo nucleo familiare). Ovviamente le cisterne per le derrate alimentari solide erano di dimensioni molto minori rispetto a quelle necessarie per l'acqua.\nCol passare dei secoli, le cisterne si sono evolute ed adattate alle pi\u00f9 diverse utilizzazioni, adeguandovisi sia in termini di dimensioni e di materiali usati per realizzarle, sia in termini di sostanze in esse contenute. Soprattutto, con l'avvento della civilt\u00e0 del petrolio e dell'industria chimica, con la necessit\u00e0 del trasporto dei combustibili e dei prodotti chimici, si sono diffuse le cisterne mobili, su ruote (auto-cisterne) o su rotaie (per il trasporto su ferrovia) oppure galleggianti sulle acque dei mari o fiumi navigabili e degli oceani del mondo quelle ricavate nelle stive delle cosiddette \"navi-cisterna\". Il materiale utilizzato in questi casi \u00e8 generalmente lamierino di acciaio di spessore opportunamente dimensionato. In taluni casi si tende ad utilizzare anche resine sintetiche o vetroresina, che per\u00f2, rispetto all'acciaio, accanto a propriet\u00e0 positive, presentano alcune caratteristiche peggiorative, quale, ad esempio, la maggiore fragilit\u00e0 in caso di urto."}
{"id": "779197", "revid": "124239219", "url": "https://it.wikipedia.org/wiki?curid=779197", "title": "Fano Adriano", "text": "Fano Adriano \u00e8 un comune italiano di abitanti della provincia di Teramo, in Abruzzo. Si trova alle falde settentrionali del massiccio del Gran Sasso d'Italia, all'interno del parco nazionale del Gran Sasso e Monti della Laga.\nGeografia fisica.\nIl comune di Fano Adriano si trova interamente in territorio montuoso e fa parte della Valle del Vomano. \nL\u2019abitato sorge a circa 750 metri sul livello del mare, ma l\u2019escursione altimetrica del territorio \u00e8 molto elevata: 2293 metri. Si passa, infatti,\ndai 330 metri raggiunti presso il confine con Montorio al Vomano ai 2623 della cima del Monte Corvo, il che rende territorio comunale molto variegato. Esso consiste in due parti, collegate fra loro da uno stretto braccio: la prima (la meno estesa) si sviluppa intorno alla frazione di Cerqueto, partendo dal lago di Piaganini e dalla Centrale idroelettrica di San Giacomo, fino alle pendici del Corno Piccolo; la seconda, partendo dal bivio di Pietracamela (localit\u00e0 di Ponte Rio Arno), giunge fino alla cima del Monte Corvo, comprendendo il Colle San Marcello, dove \u00e8 sito il capoluogo comunale, il Colle Abetone e lo stesso Monte Corvo.\n \nA valle, scorrono il fiume Vomano e il Rio Arno, suo affluente che nasce nel comune di Pietracamela. Il primo, come gi\u00e0 citato, nei pressi del confine con Montorio al Vomano subisce lo sbarramento della Centrale idroelettrica di San Giacomo, formando il Lago di Piaganini.\nGeografia antropica.\nFrazioni.\nFano Adriano ha quattro frazioni Cerqueto, la stazione sciistica di Prato Selva, Ponte Rio Arno e Contrada Regimenti.\nPrato Selva.\nLa frazione di Prato Selva, sita a circa 1400 metri sul livello del mare, \u00e8 disabitata, ma di notevole interesse turistico. \u00c8 costituita, infatti, da un hotel e dalla sua stazione sciistica, attiva anche in estate come bike park.\nPonte Rio Arno.\nLa contrada di Ponte Rio Arno \u00e8 posta alla confluenza fra il fiume Vomano e il Rio Arno, al bivio fra la strada statale 80 e la strada provinciale 43, che porta a Pietracamela. Vi si trovava la \"Casa del Gran Sasso\", uno storico edificio, fra i simboli del Parco nazionale del Gran Sasso e Monti della Laga, demolito nel 2019, essendo divenuto pericolante per i danni subiti nel terremoto del 2016. \nVi \u00e8 sito anche il \"Bar Arno\".\nContrada Regimenti.\nLa contrada Regimenti, nota anche come contrada Pi\u00e8 di Fano, \u00e8 costituita da uno sparuto gruppo di case poste sul bivio fra la strada statale 80 e la strada provinciale 43a. Soprattutto un tempo, nei suoi dintorni erano site alcune attivit\u00e0 agricole e di allevamento.\nStoria.\nIl toponimo di Fano Adriano deriva forse da \"Fanum Adriani\", nome gi\u00e0 in uso al tempo degli antichi romani che vi abitavano come dimostrerebbero i probabili resti di un tempio ritrovati sul colle San Marcello. Il paese viene citato su documenti ufficiali per la prima volta nella met\u00e0 del Quattrocento. In quel periodo il borgo era feudo di Giacomo Antonio Orsini. Quindi il suo possesso pass\u00f2 a Antonello Petrucci, Pardo Orsini e agli Alarcon Mendoza. Solo nel 1806 \u00e8 divenuto comune autonomo. Il paese, sito lungo la valle del Vomano, ha un caratteristico aspetto medievale e conserva edifici di un certo interesse. Fano ha dato, probabilmente, i natali a Carlo Riccioni, una delle personalit\u00e0 artistiche pi\u00f9 interessanti del barocco abruzzese. Vi \u00e8 nato, inoltre, don Giuseppe Zilli, giornalista, fondatore di alcune testate di ispirazione cattolica e direttore per molti anni del settimanale \"Famiglia Cristiana\".\nIl motto del paese: \u201cle 7 effe\u201d.\nFano Adriano ha un motto: le cosiddette \u201c7 effe\u201d. Si tratta di un\u2019espressione ritrovata in alcune antiche epigrafi nel territorio del paese. Nell\u2019interpretazione popolare, essa sarebbe un gioco di parole, di esortazione ai fanesi: \"Fanesi Furono Forti Fatevi Forti Figli Fanesi\". In realt\u00e0, secondo gli studiosi \u00e8 probabile che il suo significato originale fosse molto diverso: si riferirebbe, infatti, a ciascuno dei 7 templi (in latino \"Fanum\") dell'Ager Hatrianus, il principale fra i quali era proprio quello di Fano Adriano.\nMonumenti e luoghi d'interesse.\nAltri luoghi di interesse.\nLa fonte della Cannalecchia.\nLa fonte della \"Cannalecchia\" si trova a breve distanza dal centro di Fano Adriano, lungo la strada per Intermesoli. Si tratta di un antico fontanile, che in passato serviva alle donne per lavare i panni e come abbeveratoio per animali. \u00c8 presente anche una sorta di piccola fontana, con un bacino di raccolta dell\u2019acqua. Quello attuale \u00e8 stato realizzato nel 1973 dall\u2019artista fanese Valentino Valente e reca incise le 7 effe, motto del paese, e lo stemma del comune. Fu messo in sostituzione dell\u2019originale, risalente al 1335 ed oggi custodito nella Chiesa dei Santi Pietro e Paolo, dove funge da acquasantiera. Vi \u00e8 incisa la scritta \"A.D. 1335 aedificata fuit haec ecclesia\", che lascia pensare che dovesse essere parte di una chiesa e che, dopo che questa cess\u00f2 di esistere, venne riutilizzata nella Canalecchia.\nI Grignetti.\nProseguendo lungo la strada per Intermesoli fino alle \"Vene Rosse\", nella zona denominata \"le Vignole\", si trovano i \"Grignetti\". Sono tre vasche, scavate nella parete rocciosa, che servivano molto probabilmente per la pigiatura dell\u2019uva. La loro datazione \u00e8 incerta, ma sono sicuramente molto antiche: secondo alcuni risalirebbero addirittura all\u2019et\u00e0 pre-romana, ma pi\u00f9 probabilmente sono medievali.\nLuoghi panoramici.\nA breve distanza da Fano Adriano, sorgono alcune fra le cime pi\u00f9 elevate degli Appennini: il Gran Sasso, Pizzo Intermesoli e il Monte Corvo (quest\u2019ultimo \u00e8 compreso nel territorio comunale). Il panorama su questi massicci e sulla vallata sottostante \u00e8 di particolare bellezza in alcuni punti del paese: specialmente lungo la strada che porta ad Intermesoli (Sp 43a) e sull\u2019Eremo dell\u2019Annunziata. Quest\u2019ultimo, infatti, sorge sulla cima del colle San Marcello ed offre una vista a 360 gradi. Il momento migliore per osservare i massicci \u00e8 il tramonto, quando, specialmente in estate, per il riflesso del sole calante, essi tendono ad assumere una sfumatura rosa. Dall\u2019Eremo dell\u2019Annunziata \u00e8 anche possibile ammirare un notevole cielo stellato, grazie al basso inquinamento luminoso della zona.\nMuseo etnografico abruzzese.\nSi trova nella ex casa canonica della frazione di Cerqueto. Nel 1964 don Nicola Jobbi parroco, si dette alla raccolta di vario materiale della popolazione di campagna, strumenti di lavoro per la terra, utensili popolari domestici e anche zampogne e strumenti musicali della tradizione. Nel 1988 il museo fu istituito con una apposita catalogazione, divenendo un piccolo centro culturale di riferimento per le tradizioni popolari abruzzesi. Il museo conserva anche delle registrazioni di filastrocche e canzoni popolari dialettali, registrate negli anni 80, concernenti l'Archivio Popolare Abruzzese.\nSociet\u00e0.\nEvoluzione demografica.\nCome si pu\u00f2 notare dal grafico, Fano Adriano sub\u00ec, dalla nascita del Regno d\u2019Italia, una forte crescita demografica durata fino agli anni venti, quando il comune raggiunse una popolazione di quasi 1800 abitanti, relativamente elevata per un paesino di montagna. A partire dagli anni trenta, tuttavia, si assistette ad un\u2019inversione di tendenza. Come negli altri borghi dell\u2019Appennino teramano, la decrescita demografica fu causata prevalentemente dalla forte emigrazione degli abitanti verso aree economicamente pi\u00f9 attrattive (in particolar modo, verso Roma, l\u2019Italia settentrionale, gli Stati Uniti d\u2019America e il Canada), che raggiunse il suo apice fra gli anni cinquanta e sessanta. Il fenomeno continua ancora oggi (tanto che nel 2019 risultavano residenti solo 270 persone), ma la sua causa principale \u00e8 cambiata: non pi\u00f9 l\u2019emigrazione ma il saldo naturale. Il tasso di mortalit\u00e0, infatti si attesta al 7,3\u2030 e il tasso di natalit\u00e0 \u00e8 dello 0,0\u2030 . Ne consegue il profondo squilibrio tra le fasce d\u2019et\u00e0 della popolazione: vi sono, infatti, 970 anziani (intesi come ultrasessantacinquenni) ogni 100 giovani (persone con meno di 14 anni) .\nEconomia.\nIl settore primario.\nNell\u2019economia di Fano Adriano l\u2019agricoltura e l\u2019allevamento, in particolare la pastorizia, hanno sempre avuto grandissima rilevanza. Tutt\u2019oggi, sebbene la loro importanza sia diminuita rispetto al passato, sono infatti presenti nel territorio del comune numerosi agricoltori e allevatori, che praticano queste attivit\u00e0, con metodi tradizionali, alcuni come un vero e proprio lavoro, altri come un semplice hobby.\nTurismo.\nTurismo montano.\nNella frazione Prato Selva, ai piedi di Monte Corvo, sono presenti impianti di risalita a 1400 m di quota. Sono in funzione due seggiovie, una pi\u00f9 breve, la \u201cGinestra\u201d, e un\u2019altra pi\u00f9 lunga, che sale fino ai 1800 m di Colle Abetone, chiamandosi, appunto, \u201cAbetone\u201d.\nD'estate molti turisti soggiornano a Fano Adriano per godere del suo clima fresco e salubre.\nNella vicina localit\u00e0 Prato Selva, dal 29 luglio 2006, ogni sabato e domenica, si pu\u00f2 risalire la mountain bike per mezzo della seggiovia e poi scendere a bordo della bici lungo i sentieri del \"bike park\".\nQuesta \u00e8 stata la prima seggiovia del centro Italia con cui risalire la bici.\nD'inverno a Prato Selva \u00e8 possibile sciare, nelle due piste, una rossa e l\u2019altra blu (che sono, rispettivamente, l\u2019Abetone e la Ginestra e che partono dalla cima delle due omonime seggiovie).\nTurismo culturale.\nMeta di turismo sono anche gli stessi centri abitati di Fano Adriano e della sua principale frazione, Cerqueto. Si tratta, infatti, di borghi medioevo-rinascimentali, nei quali \u00e8 possibile visitare numerosi monumenti ed edifici (si veda la sezione \u201cMonumenti e luoghi di interesse\u201d), a partire dai luoghi di culto e dal presepe permanente curato da Luigi Servi. Inoltre \u00e8 possibile partecipare a molte celebrazioni tradizionali (come quelle per il patrono San Valentino), organizzate dalla pro-loco, e visitare i luoghi relativi alla transumanza, che ha avuto grande importanza nella storia del paese. Pertanto sono presenti nei due borghi alcune strutture ricettive, come \u201cbed and breakfast\u201d e ristoranti. Ne sono esempi la \u201cTaverna 7 effe\u201d (che prende il nome dal motto di Fano Adriano) e l\u2019\u201dAgriturismo il vergaro\u201d, nei quali \u00e8 possibile assaggiare una cucina tipica.\nInfrastrutture e trasporti.\nAl tempo degli antichi romani, Fano Adriano, allora denominato \"Fanum Adriani\", sorgeva lungo la via Cecilia.\nOggi, l\u2019abitato \u00e8 servito dalla strada statale 80 del Gran Sasso d'Italia, che all\u2019interno del parco nazionale del Gran Sasso e Monti della Laga assume la denominazione di Strada Maestra del Parco, ricalcando proprio il tracciato dell\u2019antica via Cecilia.\nPer raggiungere il centro del paese dalla strada statale 80 bisogna prendere, presso il cosiddetto \u201cbivio di Fano Adriano\u201d la strada provinciale 43a, che prosegue poi fino a Prato Selva. La frazione di Cerqueto \u00e8 servita da un\u2019altra diramazione della strada statale 80, che inizia presso il \u201cbivio di Cerqueto\u201d, all\u2019altezza del Lago di Piaganini. \nIl capoluogo comunale era collegato direttamente al paese di Intermesoli tramite una diramazione della strada provinciale 43a, che tuttavia \u00e8 stata chiusa una prima volta nel 2005, riaperta nel 2010 e chiusa nuovamente nel 2015, a causa del rischio di frane. Versa oggi in stato di completo abbandono, ostruita in pi\u00f9 punti da frane.\nAmministrazione.\nAltre informazioni amministrative.\nFino all\u2019abolizione di tutte le comunit\u00e0 montane da parte della regione Abruzzo nel 2013, il comune era parte della comunit\u00e0 montana Gran Sasso.\nSport.\nA Fano Adriano \u00e8 possibile eseguire varie attivit\u00e0 sportive. Oltre allo sci e ai percorsi per mountain bike nei quali, come gi\u00e0 spiegato, \u00e8 possibile cimentarsi a Prato Selva, \u00e8 possibile praticare:"}
{"id": "779198", "revid": "287204", "url": "https://it.wikipedia.org/wiki?curid=779198", "title": "Contea di Onondaga", "text": "Onondaga \u00e8 una contea dell'area centrale dello Stato di New York negli Stati Uniti.\nGeografia fisica.\nLa contea confina a nord con la contea di Oswego, ad est con la contea di Madison, a sud con la contea di Cortland ed a ovest con la contea di Cayuga. \nIl territorio \u00e8 collinare nella parte meridionale e prevalentemente pianeggiante in quella settentrionale.\nLaghi e fiumi.\nAl confine nord-orientale la contea si affaccia sul vasto lago Oneida. Nell'area centro-settentrionale \u00e8 situato il lago Onondaga che riceve le acque dei fiumi \"Nine Mile Creek\" e \"Onondaga Creek\". Il Nine Mile Creek \u00e8 l'emissario del lago Otisco situato nell'area sud-orientale e scorre verso nord fino a sfociare nel lago Onondaga. Il fiume Onondaga nasce nell'area meridionale ed attraversa la citt\u00e0 di Syracuse dove riceve da ovest l\"Harbour Creek\". Al confine nord-occidentale \u00e8 posto il lago \"Cross\" il cui immissario ed emissario \u00e8 il fiume Seneca. Il Seneca scorrendo verso est riceve da sud le acque dell'emissario del lago Onondaga. Proseguendo il suo corso verso nord riceve da oriente il fiume \"Oneida\" che \u00e8 l'emissario del lago omonimo. Dalla confluenza del Seneca con l'Oneida ha origine il fiume Oswego che scorre verso la foce nel lago Ontario. Nel sud-ovest \u00e8 situato il lago Skaneateles che segna parte del confine con la contea di Cayuga. I maggiori immissari del lago Skaneatles sono lo \"Shotwell Brook\", il \"Bear Swamp Creek\" ed il \"Grout Brook\".\nCitt\u00e0.\nIl capoluogo di contea e la citt\u00e0 pi\u00f9 popolosa \u00e8 Syracuse posta a sud del lago Onondaga e sede dell'Universit\u00e0 di Syracuse.\nStoria.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Onondaga \u00e8 stata istituita nel 1784 separandola dalla contea di Herkimer. Il nome deriva da quello della popolazione indiana che viveva nell'area.\nLa contea aveva a quel tempo un'estensione molto maggiore di quella attuale. Nel 1799 ne venne separato il territorio della contea di Cayuga, nel 1808 quello della contea di Cortland e nel 1816 parte del territorio della contea di Oswego.\nRiserva indiana.\nA sud di Syracuse \u00e8 situata la riserva degli indiani Onondaga."}
{"id": "779202", "revid": "712828", "url": "https://it.wikipedia.org/wiki?curid=779202", "title": "Tar-Alcarin", "text": ""}
{"id": "779209", "revid": "30445", "url": "https://it.wikipedia.org/wiki?curid=779209", "title": "Mucone", "text": "Il Mucone \u00e8 un fiume della Calabria, che scorre nella Provincia di Cosenza.\nLungo 54\u00a0km nasce nella Sila Grande alle pendici del monte Serra Stella (1.813 m s.l.m.) nei pressi di Camigliatello Silano, sbarrato nei pressi del torrente Cec\u00ecta (affluente destro) da una grossa diga alta 55 metri, forma il Lago Cec\u00ecta o Lago Mucone che \u00e8 il pi\u00f9 grande lago dell'altopiano della Sila, con una capacit\u00e0 di 108 milioni di metri cubi d'acqua. Dopo avere attraversato parte dell'altopiano silano si riversa, lambendo il centro di Acri, nel fiume Crati, poco a valle di Bisignano, costituendone il principale affluente di destra. Lungo il corso del fiume sono situati gli Impianti idroelettrici del Mucone che prendono il nome dal fiume stesso e sono utilizzati per la produzione di energia elettrica.\nLo storico Gabriele Barrio cita alcuni nomi antichi dello stesso fiume \"Muconius\" e \"Muxones\"; lo storico citava i nomi che a sua volta furono citati da Aulo Giano Parrasio(Cosenza 1470-1522), e da Domenico Parrisi l'uno storico e l'altro cartografo. In una dedica su una lapide marmorea del Settecento nella citt\u00e0 di Acri, situata su di un'antica fontana cittadina sul fiume Ch\u00e0lamo viene nominato (Mortonem), descrivendone le qualit\u00e0 curative per gli animali, e soprattutto nel curare le pecore dalla scabbia. Nel Quattrocento era chiamato \"Cotile\", e nel Seicento \"Muconius\" o \"Mixones\". Si crede che il nome moderno del Mucone derivi dall'esprimere il nome \"mucomai\" e cio\u00e8 \"Io muggisco\", forse per descrivere il fragore delle sue acque in passato, che a volte sembrava imitare il muggito dei buoi (vitelli).\nIl poeta e storico Norman Douglas nel suo libro \"Old Calabria\", il numismatico e l'archeologo Fran\u00e7ois Lenormant, l'archeologo Amedeo Maiuri nel 1961, ritenevano invece, che si trattasse dell'antico Acheronte, citato da Tito Livio e da Strabone. Secondo una recente analisi del nome, Mucone o Moccone era il nome presso i Galli della divinit\u00e0 Mercurio che in base al luogo veniva chiamata Mercurius Moccos o Mercurius Artaois. Moccos quindi era il nome con cui Galli descrivevano la divinit\u00e0 fluviuale Mercurio, che nella mitologia romana, era invece chiamato il dio Ermes Psychopompios che per i greci rivestiva vari ruoli, uno dei quali era il (portatore dei sogni ai viventi), e il conduttore delle anime dei morti negli inferi.\nIl fiume fu rinominato nel 1470 dagli Aragonesi, nuovi signori della citt\u00e0 di Acri \"Cotile\" e \"Cotiles\" e cio\u00e8 \"fiume pieno di Sassi\", dallo spagnolo (\"cote\" o \"cotila\" = sassi)."}
{"id": "779211", "revid": "1318658", "url": "https://it.wikipedia.org/wiki?curid=779211", "title": "Strada statale 566 di Val di Vara", "text": "La ex strada statale 566 di Val di Vara (SS 566), ora \"strada provinciale 566 di Val di Vara (SP 566)\", \u00e8 una strada provinciale italiana, che prende il nome dall'omonima valle che percorre.\nPercorso.\nIl punto di partenza \u00e8 segnato dalla via 24 maggio, posta nel centro di Borghetto Vara, che si diparte dalla statale Aurelia, la quale prosegue in direzione Passo del Bracco - Genova. La strada invece prosegue in direzione dell'alta Val di Vara, raccordandosi con il Casello Autostradale dell'A12 di Brugnato, sfiorandone il centro abitato. Dopo alcuni chilometri la strada passa in prossimit\u00e0 della Centrale idroelettrica Enel di Ponte Santa Margherita, per poi giungere nell'abitato di Sesta Godano. Infine, la statale raggiunge la localit\u00e0 di San Pietro Vara, a pochi chilometri da Varese Ligure, innestandosi nella ex strada statale 523 del Colle di Cento Croci che collega Sestri Levante a Berceto.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia.\nStrada statale 566 dir di Val di Vara.\nLa ex strada statale 566 dir di Val di Vara (SS 566 dir), ora \"strada provinciale 566 dir di Val di Vara (SP 566 dir)\", \u00e8 una strada provinciale italiana, diramazione della SS 566.\nLa strada collega la Val di Vara con il comune di Carrodano, dove \u00e8 possibile accedere all'A12 Genova-Rosignano, e con il Parco nazionale delle Cinque Terre, all'interno del quale termina nella localit\u00e0 di Levanto.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia."}
{"id": "779218", "revid": "984922", "url": "https://it.wikipedia.org/wiki?curid=779218", "title": "Cantone di Bains-les-Bains", "text": "Il Cantone di Bains-les-Bains era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779221", "revid": "83531", "url": "https://it.wikipedia.org/wiki?curid=779221", "title": "Josip Broz Tito", "text": "Croato-sloveno di nascita, Tito ader\u00ec presto all'ideale comunista, frequentando molto l'Unione Sovietica. Durante la seconda guerra mondiale condusse la guerra partigiana contro l'occupazione delle forze dell'Asse, spesso in concerto con gli Alleati, che lo sostennero anche a guerra finita e in opposizione ai filomonarchici del gen. Mihailovi\u0107, dalle alleanze ondivaghe. Divenne presidente della Jugoslavia, trasformata in una Repubblica federale, instaurando un regime comunista \"sui generis\", con forti difformit\u00e0 dal comunismo sovietico in campo economico e anche riguardo ai rapporti con le autorit\u00e0 religiose. Fu noto anche come maresciallo Tito (in serbocroato: Mar\u0161al Tito, \u041c\u0430\u0440\u0448\u0430\u043b \u0422\u0438\u0442\u043e).\nNel 1948 ruppe con l'Unione Sovietica, ponendosi poi a capo di un movimento di stati cosiddetti \"non allineati\", cio\u00e8 non appartenenti a nessuno dei due gruppi che si fronteggiavano durante la guerra fredda. Rimase a capo del governo jugoslavo fino alla morte. Dopo la sua morte le tensioni tra le diverse etnie del paese, tenute represse grazie al suo \"pugno di ferro\", riemersero violentemente ed esplosero nelle guerre degli anni novanta, che dissolsero la Jugoslavia in pi\u00f9 nazioni.\nBiografia.\nInfanzia e formazione.\nJosip Broz nasce a Kumrovec, villaggio della regione dello Hrvatsko Zagorje, all'epoca parte dell'Impero austro-ungarico (oggi nel nord-ovest della Croazia), settimo dei quindici figli di Franjo, croato, e Marija Javer\u0161ek, slovena. La famiglia professava la religione cattolica.\nDopo aver trascorso alcuni anni della sua infanzia col nonno materno a Podsreda (oggi in Slovenia), frequenta a Kumrovec la scuola elementare fino al 1905. Nel 1907 lascia l'ambiente rurale del paese natale per trasferirsi a Sisak, dove lavora come apprendista fabbro. A Sisak si confronta con le idee e le istanze del movimento dei lavoratori e nel 1910 partecipa alla celebrazione del primo maggio (festa del lavoro).\nNel 1910 entra a far parte del Sindacato dei lavoratori metallurgici e del Partito Social-Democratico della Croazia e della Slavonia. Tra il 1911 e il 1913 lavora brevemente a Kamnik (Slovenia), \u010cenkov (Boemia), Monaco, e Mannheim (Germania), dove lavora alla fabbrica automobilistica della Benz. Si sposta quindi a Wiener Neustadt, in Austria, dove lavora alla Daimler come pilota collaudatore.\nNel maggio del 1912, intanto, vince una medaglia d'argento ad un torneo di scherma a Budapest.\nNell'esercito austro-ungarico.\nNel maggio del 1913, Josip Broz viene arruolato nell'imperial regio Esercito austro-ungarico, dove si distingue nel servizio militare, diventando il pi\u00f9 giovane sergente maggiore (\"narednik\" / \"Feldwebel\" / \"\u0151rmester\") del suo reggimento (secondo un'altra fonte quello pi\u00f9 giovane dell'Esercito). Allo scoppio della prima guerra mondiale Tito, inviato a Ruma, \u00e8 arrestato per aver svolto propaganda contro la guerra. Imprigionato nella fortezza di Petrovaradin, nel 1915 \u00e8 trasferito in Galizia a combattere sul fronte russo. Inquadrato nei \"domobrani\" del 3\u00ba battaglione del Regio ungherese nel reggimento di fanteria n. 25 di Zagabria, si distingue come abile soldato e viene raccomandato per una decorazione militare. Il 25 marzo 1915, giorno di Pasqua, in Bucovina la granata di un obice lo ferisce gravemente e in aprile (tra il 10 e il 12) il suo intero battaglione \u00e8 catturato dai Russi (Circassi della \u201cDivisione Selvaggia\u201d) a Okna, odierna Vikno in Ucraina.\nPrigioniero e rivoluzionario in Russia.\nDopo tredici mesi trascorsi in ospedale, nell'autunno del 1916 Tito \u00e8 inviato in un campo di lavoro negli Urali, dove i prigionieri lo eleggono loro \"leader\". Nel febbraio del 1917, lavoratori in rivolta entrano nella prigione e liberano i prigionieri. Tito entra a far parte delle Guardie Rosse a Omsk, in Siberia.\nNell'aprile del 1917 \u00e8 arrestato di nuovo, ma riesce a fuggire per unirsi alle dimostrazioni del 16 e 17 giugno del 1917 a San Pietroburgo. Tito in fuga si dirige quindi verso la Finlandia. Di nuovo arrestato, \u00e8 costretto a trascorrere tre settimane nella fortezza di Petropavl, in Kazakistan, per poi essere trasferito nel campo di prigionia a Kungur, riuscendo per\u00f2 a scappare durante il tragitto in treno. Si nasconde presso una famiglia russa, dove incontra e sposa Pelageja Belousova.\nNel novembre dello stesso anno entra a far parte dell'Armata Rossa a Omsk. Nella primavera del 1918 Tito chiede di essere ammesso nel Partito Comunista Russo. La domanda \u00e8 accolta. In giugno lascia Omsk per trovare lavoro. \u00c8 impiegato come meccanico vicino ad Omsk per un anno. Quindi, nel gennaio 1920, Tito e Pelageja compiono un lungo e difficile viaggio di ritorno in Jugoslavia, dove arrivano in settembre.\nRitorno in Jugoslavia.\nNel 1920 partecipa a Vukovar alla fondazione del Partito Comunista di Jugoslavia (KPJ), che nelle elezioni dello stesso anno si dimostra il terzo partito del Regno dei Serbi, Croati e Sloveni, ma \u00e8 messo al bando dal re Alessandro I di Jugoslavia. Tito continua la sua attivit\u00e0 politica in clandestinit\u00e0, nonostante le pressioni del governo sui militanti comunisti. All'inizio del 1921, Tito si sposta a Veliko Trojstvo, vicino a Bjelovar, dove trova lavoro come macchinista.\nNel 1925 Tito si trasferisce a Kraljevica, localit\u00e0 a sud di Fiume, per lavorare nell'importante cantiere navale locale. Viene eletto rappresentante sindacale e l'anno successivo guida uno sciopero. Viene quindi licenziato e si sposta a Belgrado, dove lavora in una fabbrica di locomotive a Smederevska Palanka. Viene eletto commissario dei lavoratori, ma \u00e8 di nuovo licenziato non appena viene rivelata la sua appartenenza al Partito Comunista. Si sposta infine a Zagabria, dov'\u00e8 nominato segretario del sindacato croato dei lavoratori metalmeccanici.\nNel 1934 Josip Broz diviene membro del Dipartimento Politico del Comitato Centrale del KPJ, con sede a Vienna. Assume - anche per non essere scoperto - il nome in codice di Tito. L'uso di \"nomi di battaglia\" era diffuso presso i militanti dell'illegale partito comunista affinch\u00e9, in caso di arresto, non si potesse risalire alla famiglia dell'arrestato. Durante la resistenza il personaggio di Tito fu investito da un alone di mistero. I referti delle SS lo descrivono come un personaggio di cui si sa poco, salvo vaghe caratteristiche fisiche (anche queste spesso distorte), molto pericoloso, astuto e pieno di risorse. Goebbels non nascose la propria ammirazione per un uomo di cui era difficile seguire le tracce e che anche quando si credeva di averlo intrappolato riusciva a cavarsela.\nEsiste una quantit\u00e0 di documenti che testimonia le sue molteplici identit\u00e0. Lo stesso uomo viene fatto risalire a sei, sette identit\u00e0, tra cui Ivan Brozovi\u0107 e Tito. Le origini del soprannome \"Tito\" non sono certe, ma la teoria pi\u00f9 accreditata, bench\u00e9 non verificata, \u00e8 che derivi dal fatto che usasse spesso la locuzione \"ti to\" (in serbocroato \"tu questo\") per impartire ordini ai suoi uomini. Tuttavia il biografo di Tito, Vladimir Dedijer, afferma che il nome derivi dall'autore croato Titu\u0161 Brezova\u010dki.\nNel 1935, Tito viaggia in Unione Sovietica, lavorando per un anno nella sezione Balcani del Comintern. \u00c8 membro del Partito Comunista dell'Unione Sovietica e della polizia segreta sovietica (NKVD). Nel 1936, il Comintern invia il compagno \"Walter\" (cio\u00e8 Tito) in Jugoslavia per attuare una purga nel Partito Comunista di Jugoslavia. Nel 1937, il segretario generale del KPJ, Milan Gorki\u0107, \u00e8 assassinato a Mosca su ordine di Stalin. Lo stesso anno, Tito ritorna in Jugoslavia dopo essere stato nominato da Stalin segretario generale dell'ancora illegale KPJ. Secondo lo storico Jean-Jacques Marie, c'era un piano per liquidare Tito a Mosca, ma Stalin vi si oppose e lo lasci\u00f2 ripartire dall'URSS, comunque non prima di aver fatto arrestare sua moglie.\nDurante questo periodo, Tito segue fedelmente le politiche del Comintern, criticando l'Italia fascista e la Germania nazista fino al Patto Molotov-Ribbentrop del 1939, per concentrare la critica solo al liberalismo occidentale fino al 1941. Quando nel 1940 anche la Francia viene occupata dai nazisti, la prospettiva di un'Europa dominata dal fascismo divenne reale e Stalin non si fida pi\u00f9 del compromesso raggiunto con Hitler nel 1939. Agli occhi di Mosca, Tito ha in mano il modello organizzativo per i comunisti europei nel caso di una definitiva affermazione del fascismo su scala continentale. Negli ultimi anni del Comintern, il KPJ emerge come \"primus inter pares\" tra i partiti comunisti europei che operano nell'Europa caduta nelle mani dei nazisti.\nA capo della Resistenza jugoslava.\nLa Jugoslavia il 24 marzo 1941 aderisce al Patto Tripartito sotto le minacce di Adolf Hitler. Il colpo di Stato del 27 marzo 1941, maturato in ambienti militari e auspicato dai servizi segreti inglesi, rompe l'accordo con il Patto Tripartito. Seguono manifestazioni di entusiasmo popolare, al quale non \u00e8 estranea l'attivit\u00e0 sotterranea del KPJ. Dopo pochi giorni la Jugoslavia firma un trattato di amicizia con l'URSS.\nIn risposta al colpo di Stato il 6 aprile, le forze tedesche, italiane e ungheresi invadono la Jugoslavia. L'esercito tedesco inizia un'avanzata su tre direttrici verso Belgrado, che viene intanto bombardata dalla Luftwaffe, assieme alle altre citt\u00e0 jugoslave (Operazione Castigo). Attaccate su pi\u00f9 fronti e minate dalle frizioni inter-etniche e in particolare dalla defezione croata, le forze armate del Regno di Jugoslavia non riescono a resistere e l'operazione d'invasione si conclude in 11 giorni (6-17 aprile 1941). Re Pietro II e alcuni membri del governo si rifugiano in esilio a Londra, mentre altri ministri e militari firmano l'armistizio. Il 19 aprile l'esercito bulgaro procede all'occupazione della Macedonia.\nTito fonda allora un Comitato Militare come parte del Comitato Centrale del Partito Comunista (10 aprile 1941). Il 28 aprile, a Lubiana (Slovenia), si registra la formazione del primo gruppo di resistenza partigiana comunista. Il 1\u00ba maggio 1941 viene distribuito un \"pamphlet\" redatto da Tito, che chiama la popolazione a raccolta nella battaglia contro l'occupazione.\nTito e i partigiani comunisti affrontano l'Esercito jugoslavo in patria (\"Jugoslovenska vojska u otad\u017ebini\", JVUO), l'armata dei cetnici, che degenera in guerra civile. La JVUO \u00e8 una forza di resistenza, a base etnica serba (invece che ideologica come i partigiani di Tito), anti-nazifascista, nazionalista, monarchica e anti comunista. Comandata dal generale Dragoljub Mihailovi\u0107, che incluse interi settori dell'esercito jugoslavo rimasti allo sbando, ma molte bande cetniche per\u00f2 non lo riconoscono e quindi si regolano autonomamente. A lungo i cetnici ricevono aiuti dai britannici, dagli Stati Uniti e dal governo jugoslavo in esilio a Londra di re Pietro II.\nIl 22 giugno (giorno del lancio dell'Operazione Barbarossa contro l'Unione Sovietica), nella foresta di Brezovica presso la citt\u00e0 di Sisak, in Croazia, i partigiani jugoslavi formano la famosa Prima Brigata Partigiana di Sisak, per la maggior parte composta di croati della vicina citt\u00e0, una delle prime formazioni militari antifasciste in Europa. Lo stesso giorno, 49 uomini della Brigata attaccano un treno della riserva tedesca. Il 4 luglio, in una riunione del Comitato Centrale, Tito viene nominato Comandante Militare dell'Esercito popolare di liberazione della Jugoslavia, considerato successivamente da storici del periodo il pi\u00f9 efficace movimento di resistenza nell'Europa occupata, e lancia la mobilitazione generale per la resistenza.\nI partigiani comunisti danno presto origine a un'estesa e vittoriosa campagna di guerriglia, che libera parti del territorio. Le attivit\u00e0 dei partigiani provocano diverse ritorsioni dei tedeschi e degli ustascia, nazionalisti croati, collaborazionisti, insediatisi in Croazia, contro i civili, che sfociano in eccidi (100 civili per ogni soldato tedesco ucciso, 50 per ogni ferito). L'accettazione, da parte di Tito, di queste dure rappresaglie, a carico, per la maggior parte di civili innocenti, diviene uno dei principali punti di dissenso tra Tito e Mihailovi\u0107. Secondo alcuni storici, Mihailovi\u0107 organizza azioni lontano dai centri abitati per evitare le rappresaglie tedesche e concentra i propri sforzi nel recupero e salvataggio degli aviatori alleati sul suolo jugoslavo; Tito vede queste feroci rappresaglie degli occupanti come un'opportunit\u00e0, un importante fattore di aggregazione e di mobilitazione dell'intera popolazione a favore della resistenza armata. Nell'area balcanica il tradizionale dovere della vendetta era infatti fattore pi\u00f9 efficace rispetto al culto della patria nel mobilitare la popolazione contro le forze di occupazione. Tito, incurante delle conseguenze, colpisce duramente gli invasori, arrecando loro gravi perdite in termini di uomini e di equipaggiamento e obbligandoli a distogliere soldati da altri fronti.\nNella \"Lotta popolare di Liberazione\" jugoslava cessa ogni distinzione tra fronte e retrovia, tra interno e estero, tra militare e civile. Le operazioni al tempo stesso hanno finalit\u00e0 sia politiche sia militari e sono rivolte sia verso le forze proprie sia verso quelle avversarie. Ci\u00f2 sarebbe stato impensabile senza uno strumento integrato di informazioni, controllo e repressione politica di un livello tale che non fu compreso dagli avversari, che si trovavano ad agire nei luoghi, tempi e modi sbagliati. Il controllo totale sulla popolazione diventava una vera e propria risorsa strategica, alla quale gli eserciti tradizionali erano impreparati. In effetti, un tale modo di concepire e condurre una guerra doveva essere spiazzante per gli ufficiali dell'Asse che si trovarono ad affrontarlo.\nNei territori liberati, i partigiani organizzano comitati popolari con funzioni di governo civile. Tito \u00e8 il principale \"leader\" del Comitato Antifascista di Liberazione Nazionale della Jugoslavia - AVNOJ, riunitosi a Biha\u0107 il 26 novembre 1942 e quindi a Jajce il 29 novembre 1943. Nelle sue due sessioni, l'AVNOJ stabilisce le basi federali della Jugoslavia postbellica. A Jajce, Tito \u00e8 nominato presidente del Comitato Nazionale di Liberazione. Il 4 dicembre 1943, mentre la maggior parte del paese \u00e8 ancora occupata dalle forze naziste, ma dopo l'armistizio richiesto dall'Italia, Tito proclama un Governo provvisorio democratico di Jugoslavia.\nDopo la resistenza dei partigiani comunisti agli intensi attacchi dell'Asse tra il gennaio e il giugno del 1943, i \"leader\" degli Alleati tolgono il loro supporto ai cetnici per sostenere i partigiani titini, la cui azione contro le forze di occupazione \u00e8 considerata assai pi\u00f9 efficace. Franklin Delano Roosevelt e Winston Churchill si allineano con Stalin nel riconoscere ufficialmente Tito e i suoi partigiani durante la Conferenza di Teheran. Gli aiuti degli Alleati vengono paracadutati ai partigiani direttamente dietro le linee dell'Asse.\nCome \"leader\" della resistenza comunista, Tito diviene un obiettivo delle forze dell'Asse. I tedeschi arrivano vicini a catturare o uccidere Tito in almeno tre occasioni: nell'offensiva della Neretva (\"Fall Weiss\") del 1943; nella seguente offensiva in Erzegovina e Sangiaccato (\"Fall Schwarz\"), durante la quale, il 9 giugno, Tito viene ferito nel corso di un attacco aereo, ma si salva grazie al sacrificio del suo cane; e il 25 maggio 1944, in cui riesce fortunosamente a scampare ai tedeschi durante l'Operazione R\u00f6sselsprung, un lancio di paracadutisti delle SS direttamente sul quartier generale di Tito a Drvar.\nI partigiani vengono supportati direttamente da lanci aerei degli Alleati sui loro quartieri generali; in ci\u00f2 gioca un ruolo rilevante come collegamento il brigadiere Fitzroy Maclean. La \"Balkan Air Force\" della RAF viene formata nel giugno del 1944 per controllare le operazioni di aiuto alle forze partigiane. Per non mettere a repentaglio gli stretti legami con Stalin, Tito si mostra spesso in aperto contrasto con gli ufficiali britannici e americani collegati al suo quartier generale. In realt\u00e0 gli Alleati hanno grande fiducia in lui e gli assegnano un ruolo di primo piano nel futuro dei Balcani. Dopo aver sacrificato Mihailovi\u0107, cercano di accondiscendere alle sue richieste in termini di aiuti e di conquiste di territori gi\u00e0 italiani.\nIl 28 settembre 1944, la TASS riporta la firma di Tito a un accordo con l'URSS che consente un \"temporaneo ingresso delle truppe sovietiche nel territorio jugoslavo\". Con l'aiuto dell'Armata Rossa, i partigiani jugoslavi liberano Belgrado il 18 ottobre 1944 e il resto della Jugoslavia entro il maggio del 1945. Alla fine della guerra, a tutte le forze straniere viene ordinato di lasciare il territorio jugoslavo.\nA capo della Jugoslavia socialista e federale.\nLe conseguenze del conflitto.\nA fine 1944, l'Accordo di Lissa (\"Vi\u0161ki sporazum\"), conosciuto anche come Accordo Tito-\u0160uba\u0161i\u0107, rappresent\u00f2 un tentativo di fondere il governo comunista di Tito con il governo in esilio di re Pietro II. Il 7 marzo 1945, il governo provvisorio della Democrazia Federale di Jugoslavia (\"Demokratska federativna Jugoslavija\", DFJ) si riun\u00ec a Belgrado. Il governo provvisorio era capeggiato da Tito e non aveva relazioni con il governo jugoslavo in esilio n\u00e9 con re Pietro II. Dopo le elezioni dell'11 novembre 1945 (secondo molti di fatto controllate e massicciamente inquinate dai titoisti), il \"fronte nazionale\", capeggiato da Tito, ottenne la maggioranza assoluta. Tito venne nominato Primo ministro e ministro degli Esteri della DFRJ.\n\u00c8 durante questo periodo che le forze jugoslave e l'Armata Rossa vennero coinvolte nella deportazione delle popolazioni etnicamente tedesche (\"Volksdeutsche\") dalla Jugoslavia, considerate collaborazioniste. Tedeschi etnici, cetnici, ustascia e altre formazioni militari croate e slovene vennero catturati durante gli spostamenti tra le masse di rifugiati e nonostante le promesse di Tito ai collaborazionisti di una resa sicura, un gran numero di collaborazionisti e supposti tali furono uccisi (Massacro di Bleiburg).\nCi furono altre uccisioni di massa in cui partecip\u00f2 l'esercito jugoslavo. I militari italiani dell'Istria, giudicati sommariamente come fascisti, subirono i Massacri delle foibe, mentre la minoranza di etnia italiana presente in Dalmazia fu considerata collaborazionista con gli invasori italiani e perseguitata. Gli ungheresi subirono il massacro di Ba\u010dka tra 1944 e 1945, mentre con l'Operazione Keelhaul venne ucciso un gran numero di ustascia croati, consegnati dai britannici, presso cui avevano chiesto asilo, agli jugoslavi.\nI critici di Tito hanno sostenuto che egli avesse dato via libera, o comunque avesse ignorato e non vietato i numerosi massacri, che durarono per molte settimane anche dopo la fine della guerra. Altri sostengono che tali eccidi sarebbero da mettere in relazione, almeno in parte, con il nazionalismo delle popolazioni locali e con capi partigiani in cerca di giustizia sommaria contro collaborazionisti veri o presunti e contro popolazioni considerate per etnia o per convenienza collegate alle forze occupanti.\nL'instaurazione del socialismo in Jugoslavia.\nNel novembre del 1945 venne redatta una nuova Costituzione, promulgata il 31 gennaio 1946, sul modello centralista sovietico. Intanto il movimento partigiano venne organizzato in esercito regolare, l'Armata Popolare Jugoslava (\"Jugoslavenska narodna armija\", JNA), inizialmente considerato il . Tito organizz\u00f2 anche una forza di polizia segreta, l'Amministrazione di Sicurezza dello Stato (\"Uprava dr\u017eavne bezbednosti/sigurnosti/varnosti\", UDBA). Sia l'UDBA sia il Dipartimento per la Sicurezza del Popolo (\"Organ Za\u0161tite Naroda (Armije)\", OZNA) furono incaricati, tra le altre cose, di ricercare, imprigionare e processare un largo numero di collaborazionisti. Fra i collaborazionisti vi erano anche i preti cattolici, a causa del coinvolgimento di parte del clero cattolico croato con il regime ustascia.\nIl 29 novembre 1945, re Pietro II di Jugoslavia venne deposto dall'Assemblea Costituente Jugoslava e il 13 marzo 1946 il generale Dragoljub Mihailovi\u0107 venne catturato dall'OZNA e quindi ucciso il 18 luglio. Il regime politico di Tito in Jugoslavia aveva molte delle caratteristiche di una dittatura, e non era molto diverso dai regimi imperanti in altri stati comunisti dell'Est dopo la Seconda guerra mondiale. La Lega dei Comunisti di Jugoslavia vinse le prime elezioni del dopoguerra, nelle quali schede semplificate consentivano solo un'alternativa tra \"s\u00ec\" e \"no\". Nonostante la natura controversa di queste votazioni, Tito riportava al tempo un massiccio supporto popolare. Il partito us\u00f2 immediatamente i propri poteri per stanare gli ultimi collaborazionisti, nazionalisti e anti-comunisti, facendo propri i metodi caratteristici dello stalinismo (ad esempio i cosiddetti \"Processi di Dachau\", svoltisi a Lubiana tra il 1947 e il 1949). Il governo di Tito riusc\u00ec comunque a unificare un paese che era stato severamente colpito dalla guerra e a reprimere efficacemente i sentimenti nazionalisti e separatisti delle popolazioni, in favore di un comune obiettivo jugoslavo.\nNell'ottobre del 1946 la Santa Sede scomunic\u00f2 Tito e il governo jugoslavo per aver condannato l'arcivescovo cattolico Alojzije Viktor Stepinac a sedici anni di prigione per collaborazionismo con le forze di occupazione dell'Asse (la pena fu poi commutata in arresti domiciliari) e per aver forzato conversioni di serbi al cattolicesimo.\nIl 26 giugno 1950 l'Assemblea Nazionale jugoslava approv\u00f2 una legge cruciale, scritta da Tito e Milovan \u0110ilas, sull'autogestione (\"samoupravljanje\"): un tipo indipendente di socialismo che speriment\u00f2 la condivisione dei profitti tra gli operai nelle industrie controllate dallo Stato. Il 13 gennaio 1953, la legge sull'autogestione venne posta a base dell'intero ordine sociale in Jugoslavia. Tito succedette inoltre a Ivan Ribar come presidente della Jugoslavia il 14 gennaio 1953.\nLa rottura con Stalin.\nNel 1948, motivato dal desiderio di creare un'economia forte e indipendente, Tito, non deludendo in questo le speranze in lui riposte dagli Alleati, divenne il primo \"leader\" comunista (e il solo ad aver successo) a sfidare la \"leadership\" di Stalin nel Cominform e le sue richieste di lealt\u00e0 assoluta.\nL'adesione della Jugoslavia al Cominform esigeva un'obbedienza assoluta da parte di Tito alla linea fissata dal Cremlino. Tito, forte della liberazione della Jugoslavia dall'occupazione nazifascista da parte dei suoi partigiani, desiderava invece restare indipendente dalla volont\u00e0 di Stalin. Le relazioni tra URSS e Jugoslavia ebbero subito dei momenti di tensione, a partire dalla censura sovietica sui messaggi che la resistenza jugoslava lanciava da \"Radio Jugoslavia Libera\", che trasmetteva da Mosca.\nTito prese quindi diverse iniziative sgradite ai dirigenti sovietici: il sostegno ai comunisti greci dell'ELAS, un'insurrezione che Stalin riteneva un'avventura, e il progetto di una federazione balcanica con Albania, Bulgaria e Grecia.\nA partire dal 1945, Stalin inizi\u00f2 a nominare uomini a lui devoti all'interno del governo e del Partito Comunista di Jugoslavia. Allo stesso tempo, Tito rifiut\u00f2 di lasciar subordinare la sua polizia, l'esercito e la politica estera, cos\u00ec come di veder creare delle societ\u00e0 miste di produzione, attraverso le quali i sovietici avrebbero potuto controllare l'economia del paese.\nNel marzo del 1948, Stalin richiam\u00f2 tutti i consiglieri militari e gli specialisti civili presenti in Jugoslavia. Poco dopo, una lettera del Comitato Centrale sovietico inizi\u00f2 a criticare le decisioni del PC jugoslavo. Allo stesso modo, i dirigenti jugoslavi vicini a Tito fecero blocco attorno a lui e quelli fedeli a Mosca furono esclusi dal Comitato Centrale e arrestati. Il Cremlino gioc\u00f2 l'ultima carta portando la questione davanti al Cominform, ma Tito si oppose. A questo punto il Cominform consider\u00f2 il rifiuto jugoslavo come un tradimento. Escludendo la Jugoslavia dal Cominform, Stalin sper\u00f2 di provocare una sollevazione nel paese. Ma ci\u00f2 non avvenne e il Partito Comunista di Jugoslavia, epurato dai \"cominformisti\", elesse un nuovo Comitato Centrale totalmente devoto a Tito.\nLa rottura con l'Unione Sovietica port\u00f2 molti riconoscimenti internazionali a Tito, ma cre\u00f2 anche un periodo di instabilit\u00e0 (il \"periodo dell'Informbiro\"). La via nazionale jugoslava al comunismo venne definita \"titismo\" da Mosca, che incoraggi\u00f2 le purghe contro sospetti titini negli altri paesi del blocco comunista. Nel contesto della spaccatura tra cominformisti e titoisti, Tito diede vita in patria a un clima fortemente repressivo. Oppositori politici, \"cominformisti\" o presunti tali (tra l'altro parecchi comunisti italiani - sia autoctoni sia immigrati - accusati di stalinismo), vennero rinchiusi in campi di prigionia, tra i quali spiccava il campo di Isola Calva (Goli Otok), dopo processi e condanne sommari.\nDurante la crisi, Winston Churchill port\u00f2 un discreto sostegno a Tito, chiedendogli in cambio di ritirare i suoi partigiani comunisti dalla Grecia e di cessare gli aiuti. Da parte sua, Churchill fece sapere a Stalin di non toccare la Jugoslavia. Stalin tent\u00f2 di sottomettere la Jugoslavia attraverso l'arma economica. Ridusse le esportazioni dell'URSS verso Belgrado del 90% e obblig\u00f2 gli altri stati dell'Europa orientale a fare altrettanto. Questo blocco economico costrinse Tito ad aumentare i suoi scambi con i paesi occidentali. Pur restando fedele al socialismo e richiamandosi agli stessi principi dell'Unione Sovietica, la Jugoslavia ne rimase politicamente indipendente. Tito rimise dunque in discussione la direzione unica del mondo socialista impressa dall'URSS, aprendo la strada all'idea di un comunismo nazionale. Solamente la destalinizzazione, lanciata da Nikita Sergeevi\u010d Chru\u0161\u010d\u0451v, permetter\u00e0 una normalizzazione dei rapporti tra URSS e Jugoslavia.\nLa rottura dell'alleanza con il patto di Varsavia consent\u00ec anche di ottenere con gli Stati Uniti e la NATO un accordo per la smilitarizzazione congiunta del mare Adriatico.\nLa politica estera e la nascita del Movimento dei Paesi Non Allineati.\nTito persegu\u00ec una politica estera di neutralit\u00e0 durante la Guerra fredda e stabil\u00ec stretti rapporti con i paesi in via di sviluppo. Il forte credo di Tito nell'autodeterminazione caus\u00f2 uno strappo con Stalin e, di conseguenza, con il blocco orientale. I suoi discorsi pubblici spesso ripetevano che la politica di neutralit\u00e0 e cooperazione con tutti i paesi \u00e8 naturale, finch\u00e9 questi paesi non usano la propria influenza per fare pressioni sulla Jugoslavia per una scelta di campo. Le relazioni con gli Stati Uniti e i paesi dell'Europa Occidentale erano generalmente cordiali.\nDopo la morte di Stalin, Tito rigett\u00f2 l'invito per una visita in URSS per discutere la normalizzazione delle relazioni bilaterali. Nikita Sergeevi\u010d Chru\u0161\u010d\u0451v e Nikolaj Aleksandrovi\u010d Bulganin visitarono Tito a Belgrado nel 1955 e chiesero scusa per i misfatti del governo di Stalin. Tito visit\u00f2 l'URSS nel 1956, segnalando che l'animosit\u00e0 tra URSS e Jugoslavia stava scemando.\nComunque, le relazioni tra URSS e Jugoslavia avrebbero raggiunto un altro minimo alla fine degli anni sessanta.\nTito svilupp\u00f2 anche buone relazioni con la Birmania di U Nu, viaggiandovi nel 1955 e ancora nel 1959, nonostante Ne Win non ricambiasse la visita nel 1959. A seguito della Conferenza di Bandung del 1955, Tito si avvicin\u00f2 a Gamal Abd el-Nasser e Jawaharlal Nehru, che rincontr\u00f2 nella Conferenza di Brioni nel 1956. Con la Conferenza di Belgrado del 1961, Tit\u00f2 co-fond\u00f2 il Movimento dei paesi non allineati assieme all'egiziano Gamal Abd el-Nasser, l'indiano Jawaharlal Nehru, l'indonesiano Sukarno e il ghanese Kwame Nkrumah, in quella che fu definita \"l'iniziativa dei cinque\", stabilendo forti legami con i paesi del terzo mondo. Questa mossa ebbe un grande successo nel migliorare la posizione diplomatica della Jugoslavia. Tito coltiv\u00f2 anche ottimi rapporti con l'Etiopia e in particolare con l'imperatore Hail\u00e9 Selassi\u00e9, considerato leader carismatico dell'Africa, e fu pi\u00f9 volte ospite ad Addis Abeba.\nLa Jugoslavia permetteva agli stranieri di viaggiare liberamente attraverso il paese e ai suoi cittadini di viaggiare per tutto il mondo, a differenza di gran parte dei paesi comunisti. Un gran numero di cittadini jugoslavi lavorarono in Europa occidentale.\nLa liberalizzazione della Jugoslavia negli anni '60.\nIl 7 aprile 1963, il paese cambi\u00f2 ufficialmente nome in Repubblica Socialista Federale di Jugoslavia. Le riforme incoraggiarono l'impresa privata e rilassarono le restrizioni alla libert\u00e0 di parola e di espressione religiosa. Nel 1966 Tito firm\u00f2 un accordo con il Vaticano, che garantiva alcune libert\u00e0 alla Chiesa cattolica in Jugoslavia, in particolare nell'insegnamento del catechismo e nell'apertura di seminari. Il nuovo socialismo di Tito trov\u00f2 opposizione da parte dei comunisti ortodossi, che culmin\u00f2 con la cospirazione capeggiata da Aleksandar Rankovi\u0107, capo della sicurezza. In seguito alle dimissioni di Rankovi\u0107, ci fu una liberalizzazione, di cui beneficiarono soprattutto artisti e scrittori.\nLo stesso anno Tito dichiar\u00f2 che da quel momento i comunisti avrebbero dovuto tracciare il percorso della Jugoslavia con la forza delle proprie opinioni (implicando una garanzia di libert\u00e0 di espressione e l'abbandono dei metodi dittatoriali). L'Agenzia di Sicurezza dello Stato (UDBA) vide ridotti i propri poteri e il proprio \"staff\" a un massimo di 5.000 persone. Il 1\u00ba gennaio 1967, la Jugoslavia fu il primo paese comunista ad aprire le sue frontiere a tutti i visitatori stranieri, abolendo il regime dei visti.\nLo stesso anno Tito divenne attivo nel promuovere una risoluzione pacifica del conflitto arabo-israeliano. Il suo piano chiedeva agli Arabi di riconoscere lo Stato di Israele in cambio della restituzione dei territori conquistati da Israele. Gli arabi rifiutarono la sua idea di \"terre per il riconoscimento\".\nNel 1967, Tito offr\u00ec al \"leader\" cecoslovacco Alexander Dub\u010dek la sua disponibilit\u00e0 a volare a Praga, con un preavviso di sole tre ore, se Dub\u010dek avesse avuto bisogno di aiuto nell'affrontare i Sovietici. Tito critic\u00f2 violentemente l'invasione della Cecoslovacchia da parte delle truppe del Patto di Varsavia nel 1968, il che contribu\u00ec a migliorare la sua immagine nei paesi occidentali.\nGrazie alla sua neutralit\u00e0, la Jugoslavia fu l'unico paese comunista ad avere relazioni diplomatiche con governi di destra anticomunisti. Ad esempio, fu l'unico paese comunista ad avere un'ambasciata nel Paraguay di Alfredo Stroessner. Comunque, una notevole eccezione alla posizione neutrale della Jugoslavia verso i regimi anticomunisti si ebbe nel caso del Cile di Augusto Pinochet; anche la Jugoslavia tronc\u00f2 le relazioni diplomatiche dopo il colpo di Stato del 1973 che depose Salvador Allende.\nTito incontr\u00f2 numerosi \"leader\" durante il periodo in cui govern\u00f2 la Jugoslavia, , Palmiro Togliatti, Giuseppe Saragat e Sandro Pertini.\nGli anni settanta e le riforme costituzionali del 1974.\nNel 1971 Tito fu rieletto presidente della Jugoslavia per la sesta volta. Nel suo discorso di fronte all'Assemblea Federale egli introdusse 20 radicali emendamenti costituzionali che avrebbero costituito un rinnovato schema su cui basare lo Stato. Gli emendamenti prevedevano:\nAll'inizio degli anni settanta, l'intervento di Tito stronc\u00f2 i movimenti di rinnovamento nella politica che erano emersi alla fine degli anni sessanta in Serbia, Croazia e Slovenia e destitu\u00ec le \"\u00e9lite\" comuniste che si accingevano a liberalizzare la politica economica e sociale in quelle repubbliche. Negli anni successivi, la Jugoslavia vide un periodo di accentuata repressione politica che sollev\u00f2 aspre contestazioni soprattutto tra i croati. Durante la \"Primavera croata\" del 1970 (detta anche \"masovni pokret\" o \"maspok\", cio\u00e8 \"movimento di massa\"), il governo represse sia le dimostrazioni pubbliche sia le idee dissenzienti all'interno del Partito Comunista. Nonostante la repressione, molte delle questioni del \"maspok\" vennero pi\u00f9 tardi accolte con la nuova costituzione.\nIl 16 maggio 1974, la nuova Costituzione della Repubblica Socialista Federale di Jugoslavia (SFRJ) venne approvata, e Josip Broz Tito fu nominato presidente a vita. La nuova Costituzione portava l'impronta del teorico sloveno Edvard Kardelj che, in vista della futura scomparsa di Tito, aveva elaborato un modello confederale basato su una pi\u00f9 libera cooperazione tra le dirigenze comuniste delle varie repubbliche e province autonome, che mantenevano per\u00f2 l'egemonia assoluta nei loro rispettivi paesi.\nUltimi anni, morte e memorializzazione.\nDopo la revisione costituzionale del 1974, Tito prese sempre pi\u00f9 il ruolo di anziano padre della patria, mentre diminuiva il suo coinvolgimento diretto nella politica interna e nel governo. Nel gennaio del 1980, a seguito di una crisi che lo aveva colpito durante un soggiorno al castello di Brdo, Tito fu ricoverato al centro clinico di Lubiana per problemi di circolazione alle gambe. La sua gamba sinistra fu amputata poco dopo. Mor\u00ec in clinica il 4 maggio 1980, tre giorni prima del suo 88\u00ba compleanno. Il suo funerale vide l'arrivo di molti uomini di Stato la cui presenza cercava di attirarsi le simpatie della nuova dirigenza jugoslava, che in piena guerra fredda si trovava priva della guida carismatica.\nIn base al numero di politici e delegazioni di stato presenti, fu il maggiore funerale di Stato svoltosi fino ad allora. Erano presenti quattro re, 31 presidenti, sei principi, 22 primi ministri e 47 ministri degli esteri, da 128 paesi da entrambe le parti della Cortina di Ferro, tra cui Indira Gandhi, Margaret Thatcher e Willy Brandt. Il primato fu superato dai funerali di papa Giovanni Paolo II nel 2005. Tito \u00e8 sepolto a Belgrado, nel mausoleo di \"Ku\u0107a Cve\u0107a\" (La casa dei fiori) a lui dedicato.\nI regali ricevuti da Tito durante la sua presidenza sono conservati nel Museo della Storia della Jugoslavia (gi\u00e0 Museo 25 maggio e Museo della Rivoluzione), a Belgrado. La collezione \u00e8 inestimabile: include opere di molti artisti famosi a livello mondiale, tra cui stampe originali dei \"Capricci\" di Francisco Goya. Il governo serbo progetta di unire la collezione con quella del Museo Storico della Serbia.\nDurante la sua vita, e specialmente nei primi anni dopo la sua morte, molti luoghi furono rinominati in omaggio a Tito. Molti di questi sono da allora ritornati ai loro nomi originali:\nNel 2004, la statua di Tito di Antun Augustin\u010di\u0107 presso il suo luogo natale a Kumrovec venne decapitata da un'esplosione, e successivamente riparata. Nel 2008, 2000 manifestanti marciarono su piazza Maresciallo Tito a Zagabria per chiedere la restaurazione dell'antico nome di Piazza del Teatro, senza esito. Nella citt\u00e0 costiera di Abbazia, cos\u00ec come in moltissime altre citt\u00e0, tra cui anche Sarajevo la strada principale o una delle principali arterie ancora mantengono il nome del Maresciallo Tito.\nEredit\u00e0 politica.\nA partire dai suoi ultimi mesi di vita furono sollevati molti dubbi sulla possibilit\u00e0 che i suoi successori mantenessero l'unit\u00e0 della Jugoslavia. Dubbi confermati dagli eventi storici successivi: divisioni etniche e conflitti nazionalisti crebbero fino a scoppiare nelle decennali guerre jugoslave, un decennio dopo la morte di Tito.\nTito aveva tenuto unito il Paese sostituendo il nazionalismo pan-jugoslavo ai nazionalismi delle singole repubbliche. Le tensioni nazionaliste delle varie etnie venivano da lui manipolate come strumenti per mantenere il proprio ruolo di mediatore \"super partes\".\nLo strappo di Tito dall'Unione Sovietica, e l'indipendenza del titismo dalle politiche di Mosca strategicamente produsse un difficile accesso dell'URSS nel Mediterraneo, obiettivo geopolitico russo da secoli. La trasformazione di fatto della Jugoslavia in uno Stato cuscinetto ridusse il livello della militarizzazione dell'Adriatico quale mare di confine, con presenza di forze armate navali di entrambi i blocchi, come viceversa avveniva nel mar Baltico, ove talvolta avvenivano \"cacce\" a presunti sottomarini sovietici che sconfinavano nelle acque territoriali svedesi.\nLa politica di Tito.\nTito \u00e8 stato l'architetto principale della seconda Jugoslavia, una federazione socialista durata dal novembre del 1945 all'aprile del 1992. Nonostante fosse stato uno dei fondatori del Cominform, fu anche il primo suo membro a sfidare l'egemonia sovietica e l'unica a riuscire a lasciare il Cominform e ad avviare un proprio programma socialista. Tito era un sostenitore di una via indipendente al socialismo (a volte chiamato \"comunismo nazionale\" o titismo). Nel 1951 Tito introdusse un sistema di autogestione dei lavoratori (\"samoupravljanje\") che differenzi\u00f2 la Jugoslavia da altri paesi socialisti. La svolta verso un modello di socialismo di mercato ha portato un'espansione economica negli anni Cinquanta e Sessanta e un successivo declino negli anni '70. Le sue politiche interne includevano la soppressione del sentimento nazionalista e la promozione della \"fraternit\u00e0 e unit\u00e0\" tra le nazioni jugoslave.\nLa sua presidenza \u00e8 considerata dalla maggioranza degli storici come autoritaria e dittatoriale, e caratterizzata dalla repressione degli oppositori politici, bench\u00e9 alcuni storici lo considerino come un dittatore illuminato.\nTito \u00e8 stato una figura pubblica popolare sia in Jugoslavia, presentandosi come simbolo dell'unione tra le nazioni jugoslave tramite un culto della personalit\u00e0, sia in Occidente, avvalendosi del peso esercitato sugli equilibri USA-URSS dalla sua politica di stato comunista ma non filo-sovietica. Tito si guadagn\u00f2 ulteriore attenzione internazionale come capo del Movimento dei paesi non allineati, lavorando assieme a Jawaharlal Nehru dell'India, Gamal Abdel Nasser d'Egitto e Sukarno dell'Indonesia.\nGrazie a una reputazione favorevole all'estero in entrambi i blocchi della Guerra Fredda, Josip Broz Tito ha ricevuto circa 98 decorazioni estere, tra cui la Legione d'Onore e l'Ordine del Bagno.\nDopo la sua morte emersero tensioni politiche insanabili tra le repubbliche jugoslave e nel 1991-92 il paese si disintegr\u00f2 in una serie di guerre, conflitti etnici e disordini (guerre jugoslave) che durarono per il resto del decennio e che continuano ad avere un forte impatto in molte delle repubbliche ex jugoslave.\nControversie.\nSono numerose le critiche sollevate a Tito. \nIl 3 ottobre 2011 la Corte Costituzionale della Slovenia ha dichiarato incostituzionale la nuova dedica di una strada di Lubiana a Tito, avvenuta nel 2009, dichiarando che \"... \"pu\u00f2 essere oggettivamente visto come un riconoscimento del precedente regime non democratico.e in contrasto con il principio del rispetto della dignit\u00e0 umana secondo la nuova costituzione slovena (art.1)... (omissis)...Il precedente regime e il nome di Tito sono lasciati alla storia\":\" Si tratta della prima decisione in cui un organo giudiziario di uno Stato dell'ex Jugoslavia ha preso una posizione netta sulla valutazione dell'opera di Tito. La sentenza non pregiudica comunque le molteplici strade e statue in onore di Tito, lascito del periodo jugoslavo, ancora presenti in Slovenia.\nCrimini.\nDiversi storici imputano a Tito e al suo regime delle vere e proprie pratiche criminali, nonch\u00e9 l'organizzazione e la messa in pratica di omicidi e di attivit\u00e0 repressive di massa.\nCulto della personalit\u00e0.\nUna \"filastrocca\" sulla Jugoslavia, citata spesso dagli estimatori di Tito: \u00abSei stati, cinque nazioni, quattro lingue, tre religioni, due alfabeti e un solo Tito\u00bb mette in risalto l'unione di tante diversit\u00e0 che Tito era riuscito a comporre e che croll\u00f2 dopo la sua morte.\nA partire dalla fine della seconda guerra mondiale, Tito celebr\u00f2 il proprio compleanno il 25 maggio, a ricordo del giorno in cui scamp\u00f2 miracolosamente all'uccisione per mano tedesca. Pertanto, il 25 maggio fu proclamato giorno di festa nazionale in Jugoslavia che venne chiamato \"Dan Mladost\" (Giornata della giovent\u00f9). Una staffetta di giovani portava lungo tutte le principali citt\u00e0 jugoslave un bastone riccamente intagliato - simbolo del comando - e lo consegnava a Tito la sera del 25 maggio nello Stadio Partizan di Belgrado, nel corso di una grande cerimonia ginnico-sportivo-militare. Non \u00e8 che uno degli esempi del vero e proprio culto della personalit\u00e0 che si svilupp\u00f2 per quarant'anni in Jugoslavia: si contano a decine le canzoni, le poesie ed i romanzi dedicati a Tito.\nVita privata.\nMatrimoni, figli e vita affettiva.\nNel 1918, mentre era prigioniero di guerra a Omsk, Tito conobbe la russa Pelageja Belousova (1904\u20131960), che spos\u00f2 nel gennaio del 1920. Quando egli torn\u00f2 in Jugoslavia, lei lo segu\u00ec, ma allorch\u00e9 nel 1928 Tito fu imprigionato, ella rientr\u00f2 in Unione Sovietica. La coppia divorzi\u00f2 nel 1936 e Pelageja si rispos\u00f2.\nDa Pelageja Tito ebbe cinque figli, dei quali uno solo sopravvisse(tre morirono appena nati e una quarta visse fino a due anni): \u017darko Broz (1924\u20131995), che fu padre a sua volta di:\nNell'ottobre del 1936, mentre alloggiava presso l'Hotel Lux, a Mosca, Tito spos\u00f2 una donna austriaca, Lucia Bauer, ma la registrazione del matrimonio fu successivamente cancellata.\nLa successiva relazione fu con Herta Haas (1914-2010), che Tito spos\u00f2 nel 1940 e che nel maggio 1941 gli diede un figlio, Aleksandar \"Mi\u0161o\" Broz, padre di:\nNonostante il suo rapporto matrimoniale con la Haas, Tito mantenne una vita promiscua ed ebbe una relazione parallela con Davorjanka Paunovi\u0107 (1921-1946), che, sotto lo pseudonimo di \"Zdenka\", fungeva da corriere della resistenza e successivamente divenne la sua segretaria personale. Herta e Tito si separarono nel 1943 a Jajce, durante la seconda assemblea dell'AVNOJ. Haas incontr\u00f2 Tito l'ultima volta nel 1946. Tito spos\u00f2 quindi Davorjanka, che mor\u00ec di tubercolosi nel 1946 ed egli volle che la sua salma fosse inumata nel cortile della sua residenza in Belgrado, Beli dvor.\nPoco dopo egli ebbe come amante la cantante lirica Zinka Kunc (meglio conosciuta con il parziale pseudonimo Zinka Milanov), con la quale ruppe all'inizio degli anni 1950.\nNell'aprile del 1952 Tito, poco prima di festeggiare il compimento dei 60 anni, spos\u00f2 la ventisettenne Jovanka, responsabile del personale a Beli Dvor. Poich\u00e9 fu la prima donna a essere sposata con lui da quando egli era al potere, pass\u00f2 alla storia come \"first lady\" della Jugoslavia. Il loro rapporto fu piuttosto burrascoso, con alti e bassi noti anche al pubblico ed episodi d'infedelt\u00e0, persino con sospetti di tentativo di colpo di Stato. La coppia divorzi\u00f2 alla fine degli anni 1970, poco prima della morte di lui. Jovanka prese parte ai suoi funerali e successivamente avanz\u00f2 diritti sull'eredit\u00e0. Tito e Jovanka non ebbero figli.\nTenore di vita.\nCome presidente della Jugoslavia, Tito aveva accesso a molte propriet\u00e0 statali connesse alla sua carica. A Belgrado risiedeva nella residenza ufficiale di Beli dvor, ma teneva una casa personale separata. \nLe Isole Brioni furono il luogo della sua residenza estiva dal 1949 in avanti. L'architetto sloveno Jo\u017ee Ple\u010dnik progett\u00f2 un padiglione in onore del maresciallo. Nell'isola Brioni Maggiore prese posto uno zoo, incrementato in parte dai vari animali esotici, donati dai diversi capi di Stato e di governo in visita. Tito si fece costruire una lussuosa villa privata in un'isola minore dell'arcipelago chiamata Vanga, oltre ad una villa di rappresentanza a Brioni Maggiore (\"Bijela vila\" - Villa Bianca). Quasi 100 personalit\u00e0 politiche o dello spettacolo fecero visita a Tito nella sua residenza estiva: tra queste anche Elizabeth Taylor, Richard Burton, Sophia Loren, Carlo Ponti e Gina Lollobrigida.\nUn'altra residenza fu mantenuta sul lago di Bled, mentre la tenuta di Kara\u0111or\u0111evo era teatro della \"caccia diplomatica\". Nel 1974 il presidente jugoslavo aveva a disposizione 32 residenze ufficiali, pi\u00f9 o meno grandi. Per gli spostamenti presidenziali marittimi Tito usava una bananiera italiana di nome \"Ramb III\", trasformata durante la guerra in un incrociatore ausiliario. Requisita in seguito dai tedeschi e ribattezzata \"Kiebitz\", fu affondata il 5 novembre 1944 mentre era ormeggiata a Fiume. Recuperata dall'affondamento, fu dapprima utilizzata come nave scuola (col nome di \"Mornar\") e in seguito riattrezzata come panfilo presidenziale cambiando il nome in \"Galeb\" (Gabbiano). Tito disponeva di un Boeing 727 come aereo presidenziale e del \"Treno Blu\", fatto arredare in modo lussuoso da artigiani jugoslavi, austriaci e italiani.\nTito era un grande amante delle auto: si stima che nel corso della sua vita ne abbia guidate 290. A sua disposizione fra l'altro c'erano una Cadillac Eldorado cabriolet donatagli nel 1953 dagli emigrati jugoslavi residenti in Canada, una Rolls-Royce Phantom V, dono della regina di Inghilterra e una Lincoln Continental, omaggio dei lavoratori di Zagabria. Era nota la sua cura e la ricercatezza nel vestire nonch\u00e9 la passione per le uniformi, della quale esistono delle testimonianze dirette: quando il dittatore albanese Enver Hoxha si rec\u00f2 in visita ufficiale a Belgrado (23 giugno - 2 luglio 1946) afferm\u00f2 di essersi sentito \"imbarazzato ed umiliato\" dall'opulenza dimostrata dal suo ospite mentre lo accoglieva nell'ex palazzo reale dei Kara\u0111or\u0111evi\u0107, ricordando in un suo libro come \"gli occhi di tutti erano rivolti al Maresciallo, vestito in un'uniforme bianca, con un collare e polsini placcati d'oro, stelle sulle sue spalline e un considerevole numero di nastrini sul petto; s'un dito indossava un anello con un grosso diamante luccicante\". La passione di Tito per i vestiti eleganti \u00e8 un aspetto trattato in diverse biografie o saggi a lui dedicati: lui stesso confid\u00f2 al suo biografo ufficiale - Vladimir Dedijer - che in giovent\u00f9 \"ci\u00f2 che mi interessava di pi\u00f9 era vestirmi bene\". Era gran fumatore di sigarette e sigari. In nome di un'antica amicizia Fidel Castro faceva pervenire a Tito i sigari cubani.\nDopo la morte di Tito il Boeing 727 fu venduto all'Aviogenex, linea \"charter\" serba. Il \"Galeb\" effettu\u00f2 l'ultimo viaggio nel 1989 e con il disfacimento della ex-Jugoslavia, divenne propriet\u00e0 del governo della nuova Federazione jugoslava. Nel corso della guerra fra la Croazia e la vecchia Federazione jugoslava la nave venne utilizzata dalle forze federali per il blocco navale delle coste croate e nel 1992 partecip\u00f2 all'evacuazione delle forze federali dalla Croazia. Successivamente, dopo essere stata radiata dalla Marina Federale e ceduta al governo del Montenegro, la nave fin\u00ec ormeggiata in stato di abbandono presso le Bocche di Cattaro. Il \"Treno Blu\", fu lasciato in un capannone serbo per oltre due decenni. Tre anni dopo la morte del Presidente, nel 1983, le isole Brioni vennero dichiarate Parco nazionale della Jugoslavia.\nGran parte delle propriet\u00e0 connesse alla carica di Tito continuarono ad essere utilizzate dagli stati nei quali si \u00e8 dissolta la Jugoslavia come propriet\u00e0 pubbliche o tenute a disposizione per personalit\u00e0 di rango elevato.\nOnorificenze.\nIn quanto capo della resistenza jugoslava, uomo politico pi\u00f9 rappresentativo del proprio paese, capo di Stato e \"leader\" del movimento dei paesi non allineati, Tito in vita ricevette svariate decine di decorazioni, sia jugoslave sia straniere."}
{"id": "779223", "revid": "287204", "url": "https://it.wikipedia.org/wiki?curid=779223", "title": "Cantone di Bruy\u00e8res", "text": "Il Cantone di Bruy\u00e8res \u00e8 una divisione amministrativa degli arrondissement di \u00c9pinal e di Saint-Di\u00e9-des-Vosges.\nA seguito della riforma complessiva dei cantoni del 2014 \u00e8 passato da 30 a 51 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779224", "revid": "287204", "url": "https://it.wikipedia.org/wiki?curid=779224", "title": "Cantone di Charmes", "text": "Il Cantone di Charmes \u00e8 una divisione amministrativa dell'Arrondissement di \u00c9pinal.\nA seguito della riforma complessiva dei cantoni del 2014 \u00e8 passato da 26 a 52 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779228", "revid": "984922", "url": "https://it.wikipedia.org/wiki?curid=779228", "title": "Cantone di Ch\u00e2tel-sur-Moselle", "text": "Il Cantone di Ch\u00e2tel-sur-Moselle era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779230", "revid": "642594", "url": "https://it.wikipedia.org/wiki?curid=779230", "title": "Il Campanile", "text": ""}
{"id": "779231", "revid": "287204", "url": "https://it.wikipedia.org/wiki?curid=779231", "title": "Cantone di Darney", "text": "Il Cantone di Darney \u00e8 una divisione amministrativa degli arrondissement di \u00c9pinal e di Neufch\u00e2teau.\nA seguito della riforma complessiva dei cantoni del 2014 \u00e8 passato da 21 a 82 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "779234", "revid": "419471", "url": "https://it.wikipedia.org/wiki?curid=779234", "title": "Pepsi Rimini", "text": ""}
{"id": "779235", "revid": "767487", "url": "https://it.wikipedia.org/wiki?curid=779235", "title": "Cantone di Dompaire", "text": "Il Cantone di Dompaire era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "779237", "revid": "45927", "url": "https://it.wikipedia.org/wiki?curid=779237", "title": "Lettura e interpretazione della Bibbia", "text": ""}
{"id": "779239", "revid": "1592097", "url": "https://it.wikipedia.org/wiki?curid=779239", "title": "Cantone di \u00c9pinal-Est", "text": "Il Cantone di \u00c9pinal-Est era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di \u00c9pinal e i comuni di:"}
{"id": "779240", "revid": "77358", "url": "https://it.wikipedia.org/wiki?curid=779240", "title": "Museo lapidario Maffeiano", "text": ""}
{"id": "779244", "revid": "104265", "url": "https://it.wikipedia.org/wiki?curid=779244", "title": "Pietro Ruggeri da Stabello", "text": "Pietro Ruggeri, che aggiunse al suo nome la dicitura \u201cda Stabello\u201d in onore del piccolo paese della valle Brembana in cui nacque nel 1797, fu uno dei pi\u00f9 grandi poeti di espressione dialettale che la bergamasca abbia conosciuto.\nLa vita.\nNato da Santo e Stella Diana Ceribelli, originari del capoluogo orobico ma rifugiatisi in valle Brembana per sfuggire ai disordini seguiti alla caduta della Repubblica di Venezia, venne presto indirizzato agli studi da don Carlo Botta, raggiungendo in seguito il diploma di ragioniere, conseguito dopo essersi nuovamente trasferito nel capoluogo orobico.\nDi carattere gioviale ed espansivo con un grande dinamismo intellettuale, amava comporre i propri versi a contatto con la gente, tant'\u00e8 che gli argomenti da lui trattati non furono mai n\u00e9 troppo banali n\u00e9 troppo aulici, riguardanti principalmente la vita quotidiana della sua gente.\nLo scrittore.\nInizialmente cominci\u00f2 a scrivere pi\u00f9 come esercitazione e per diletto, come testimoniato dalla \"Lettera di Pietro Ruggeri da Stabello contro la diffusa miseria\" del 1816.\nLa prima opera vera e propria risale invece al 1820: si tratta di un capitolo ternario composto da 121 endecasillabi in lingua italiana chiamato \"Il trionfo delle coreggie asciutte e siropate\". L'anno successivo scrisse altri tre scritti in italiano, rimasti inediti, chiamati il \"Venite genti a piangere\", \"Un orator sul pulpito mont\u00f2\" e \"Entrati due signori nell'ospedale de' pazzi\".\nLe prime opere in dialetto bergamasco sono del 1822, anno in cui compose la poesia \"Teucc i impiegacc chil\u00f2 de la Finanza\".\nIn quei tempi cominci\u00f2 ad assumere una certa importanza nel mondo cittadino, tanto da essere ritratto in un dipinto dal pittore Enrico Scuri e ospitato nel salotto del conte Andrea Vertova, frequentato dalle personalit\u00e0 pi\u00f9 dotte di Bergamo.\nTuttavia non volle mai \u201ccelebrarsi\u201d, tanto che per vivere svolse i lavori pi\u00f9 disparati: anche per questo fu considerato un anti-personaggio.\nNel 1827 fond\u00f2 l'Accademia Filarmonica presso il Teatro della fenice di Bergamo, diventandone presidente e venendo ritratto nell'occasione dall'amico pittore Luigi Deleidi detto \"il nebbia\".\nPubblic\u00f2 altri scritti, tra cui le \"Rime Bortoliniane del Rugger de Stabell\", raccolte in numerosi volumi, e altri sonetti per lo pi\u00f9 dedicati a personaggi noti o amici, tra cui quelli composti per il pittore Francesco Coghetti, il burattinaio Battaglia ed esponenti della famiglia Vertova-Camozzi (proprietari del castello di Costa di Mezzate).\nCominci\u00f2 a redigere un vocabolario bergamasco-italiano, opera rimasta incompiuta anche a causa della sua complessit\u00e0. Il lavoro infatti non era basato su una raccolta occasionale di termini e sulla semplice traduzione di un dizionario italiano, ma su un insieme di vocaboli e modi di dire assemblati con un lavoro originale.\nAlcuni suoi componimenti vennero rappresentati presso il teatro locale, tra i quali riscosse grande successo \"Oh de la mula\".\nNel corso del 1848 si verificarono numerose rivolte contro gli austriaci, avvenimenti raccontati e raccolti in un volume di discreto successo, redatto durante il soggiorno del poeta in valle Brembana dove su costretto a riparare, prima a Fuipiano e poi a Zogno, a causa di un canto scritto in onore di Pio IX e dell'Italia, quando gli austriaci rientrarono a Bergamo.\nI suoi scritti vennero fortemente rivalutati parecchi anni dopo la sua morte, avvenuta a Bergamo, in Borgo Santa Caterina, il 17 gennaio 1858. Basti pensare che la sua tomba and\u00f2 persa dopo che il cimitero in cui era stato tumulato venne chiuso.\nCome parziale indennizzo la citt\u00e0 di Bergamo, oltre a intitolargli una via, inaugur\u00f2 un mezzobusto marmoreo in suo onore in una delle piazze principali della citt\u00e0 bassa.\nNel 1933, il concittadino Bortolo Belotti gli dedic\u00f2 lo scritto \"Pietro Ruggeri. Poeta bergamasco\"."}
{"id": "779245", "revid": "984922", "url": "https://it.wikipedia.org/wiki?curid=779245", "title": "Cantone di \u00c9pinal-Ovest", "text": "Il Cantone di \u00c9pinal-Ovest era una divisione amministrativa dell'Arrondissement di \u00c9pinal.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di \u00c9pinal e i comuni di:"}
