{"id": "822309", "revid": "1748167", "url": "https://it.wikipedia.org/wiki?curid=822309", "title": "Storia dell'Abruzzo", "text": "La storia dell'Abruzzo riguarda le vicende storiche relative all'Abruzzo, regione dell'Italia meridionale.\nGeneralit\u00e0 e origine del nome.\nIl nome.\nL'Abruzzo \u00e8 una regione per gran parte montuosa nell'Appennino centrale. Per via della sua particolare geografia presenta caratteristiche molto diverse tra loro determinate dalla presenza di numerose vallate montane a ovest e conche interne.\nStoricamente il nome \"Abruzzo\" deriva dal nome della contea dell'Aprutium, situata nel teramano, e a sua volta il nome \"Aprutium\" deriva dall'antico popolo dei Pretuzi che popolava quel territorio.\nNell'et\u00e0 classica, quando l'Abruzzo veniva citato da Plinio il Vecchio, Strabone, Tacito, Dionigi di Alicarnasso e altri, non esisteva un toponimo ufficiale, ma venivano semplicemente elencate le aree delle trib\u00f9 dei vari popoli Italici Sanniti dei Peligni, Marsi, Marrucini, Pretuzi, Frentani, ecc... con gli scrittori del tardo Impero si parl\u00f2 della \"Regio IV Samnium\", l'unit\u00e0 amministrativa entro cui l'imperatore Augusto aveva ripartito l'Impero.\nLe prime attestazioni di \"Aprutium\" provengono dalle lettere del papa Gregorio Magno, una delle quali diretta a un \"Oportunus de Aprutio\", probabilmente riferendosi alla diocesi di Teramo, terra degli antichi Pretuzi. Flavio Biondo infatti opin\u00f2 nella \"Italiae illustrate\" che l'attuale toponimo fosse una derivazione di \"Aprutium\", che a sua volta derivava dal toponimo antico \"Praetutium\", cio\u00e8 nei documenti spesso per citare un luogo o una chiesa o un casale nella storica Contea di Aprutio ossia di Teramo, si inseriva il complemento di luogo \"ad Praetutios\", che successivamente si corruppe in \"ad Pruttios\" nel volgare, infine in \"Abruzzo\".\nCi sono altre versioni che vogliono che il termine derivi da \"aper\" che vuol dire cinghiale, sottolineando che la terra d'Abruzzo, poco esplorata sino al XVII secolo fosse una terra aspra e ostile popolata da cinghiali e bestie feroci, ma si trattano di congetture dei geografi del XV-XVI secolo, come il Pontano. L'Abruzzo infatti apparve per la prima volta sulle carte geografiche moderne nel 1589 con Abramo Ortelio, ma fu mostrata soltanto la porzione dell'Abruzzo Citeriore, ossia dell'attuale provincia di Chieti, a testimonianza di come fossero confuse e frammentarie le idee sul conto di questa regione.\nCronistoria della questione territoriale.\nL'Abruzzo attuale inizia a conformarsi nel VI-VII secolo d.C. con l'occupazione dei Longobardi, le storiche sottoprovince romane che furono costituite con Diocleziano, divennero \"gastaldie\", ossia zone amministrative dotate di una citt\u00e0 \"capoluogo\" sede del gastaldo, cio\u00e8 di una sorta di pretore che aveva competenze amministrative e giuridiche. I gastaldi abruzzesi, come riportato nella \"Historia Langobardorum\" di Paolo Diacono, erano sette:\nI confini naturali con la Marca di Ancona erano i fiumi Tronto, il Vomano e Tordino a nord, a sud il Trigno con la Contea di Bojano, poi di \"Molise\". Il termine \"Aprutium\" era soltanto riferito alla zona di Teramo. Dopo la distruzione di questa da parte del normanno Roberto II di Loritello, si inizia a parlare di Giustizierato, ossia una proto-regione nel Regno di Sicilia, che con Federico II di Svevia nel 1233 vedr\u00e0 la luce, avente capoluogo Sulmona, situata nella zona pi\u00f9 centrale dell'Abruzzo per i traffici con Napoli, nonch\u00e9 citt\u00e0 molto fedele alla corona sveva. Tuttavia, secondo alcuni per il fatto che di l\u00ec a poco, sopo Carlo I d'Angi\u00f2, si inizier\u00e0 ad usare il toponimo \"Aprutium\" per tutto il giustizierato, c'\u00e8 di mezzo il fattore che, secondo lo storico teramano Palma, il giustiziere aveva doppia residenza, a Sulmona e Teramo.\nCon Carlo I, che nel 1268 conquist\u00f2 l'Abruzzo sconfiggendo Corradino di Svevia, ci fu la divisione dell'Abruzzo, troppo grande da amministrate unitariamente, in due tronconi, uno \"citra flumen Piscariae\" e l'altro \"ultra flumen Piscariae\" (1273); cio\u00e8 il confine naturale era il fiume Aterno, che dalle gole di Popoli assumeva il nome di \"Pescara\", come citato anche nei documenti del \"Chronicon Casauriense\" dell'abbazia di San Clemente, posta al centro del fiume, lungo l'antica via Valeria, e tale fiume sfocia proprio nell'antico porto di Aterno, che nel Medioevo inizi\u00f2 a essere chiamata Pescara.\nProprio la cittadina di Pescara, sino al XVII secolo rimasta pi\u00f9 che altro un sobborgo di pescatori e di guardie militari, nel XVI secolo con la ricostruzione del castello sotto aspetto di fortezza spagnola, diventer\u00e0 la \"porta degli Abruzzi\" dal mare Adriatico.\nBench\u00e9 nel 1447 Alfonso I di Napoli avesse riconosciuto Chieti come la capitale di tutti gli Abruzzi, reggendo le due province dell'Abruzzo Ultra e Citra, nel 1641 fu creato un preside ufficiale, che sostituiva la figura del giustiziere, avente sede a L'Aquila, nel 1684 per contrastare le scorrerie dei briganti, fu creata una regia udienza speciale anche a Teramo, che divenne dunque capoluogo, con riconoscimento ufficiale francese nel 1798, di un troncone dell'Abruzzo Ultra, divenuto \"Ultra I\", mentre a L'Aquila sarebbe spettato l'Ultra II\nNon esistendo un centro politico, le numerose citt\u00e0 dell'Abruzzo, di antichissime origini e brillante civilt\u00e0, seguirono ciascuna la propria storia indipendentemente. Cos\u00ec se l'origine di Touta Marouca (chiamata poi Teate e poi Chieti) si perde nella notte dei tempi, Marruvium e Corfinium furono centri preromani, Atri, Alba Fucens e Amiternum fiorirono sotto l'impero romano, Sulmona e L'Aquila fiorirono nel Medioevo, mentre Pescara e Avezzano si svilupparono in maniera sempre pi\u00f9 importante a partire dalla fine del XIX secolo.\nDi seguito si espone la storia cronologica dell'Abruzzo divisa per periodi storici rilevanti.\nLa Preistoria.\nLa presenza dell'uomo in Abruzzo \u00e8 documentata fin dall'et\u00e0 paleolitica. In quell'epoca gli insediamenti umani erano numerosi e sparsi in tutta la Regione. Nei pressi di Chieti e di Popoli sono stati fatti ritrovamenti importanti: strumenti litici di ogni tipo e ossa di animali lavorate. Nel chietino la necropoli pi\u00f9 importante \u00e8 quella di Comino, presso Guardiagrele, risalente al X secolo a.C., riutilizzata dai popoli che occuparono l'area, gli Italici Frentani, e poi i romani, venendo usata sino al II secolo d.C. Il Mesolitico invece non ha lasciato tracce significative. Di epoca neolitica \u00e8 invece il celebre insediamento di Ripoli (2.200 a.C. circa), nella valle del torrente Vibrata, vicino a Corropoli. Si tratta di un grande villaggio di capanne in cui si producevano ceramiche dipinte. Queste ceramiche hanno contraddistinto un particolare tipo di cultura la quale si diffuse in molte zone d'Abruzzo (Val di Sangro, litorale di Fossacesia ecc.).\nI luoghi delle colture antiche.\nMolti reperti sono ancora conservati al Museo archeologico nazionale d'Abruzzo e al Museo archeologico La Civitella, entrambi in Chieti, mentre i reperti degli scavi nel teramano si trovano nel Museo archeologico nazionale di Campli e nel museo della necropoli di Campovalano (Campli), o nel Museo archeologico civico \"F. Savini\" di Teramo. La popolazione di Ripoli era stanziale e praticava l'inumazione. Era dedita oltre che all'allevamento e all'agricoltura anche al commercio. Altri insediamenti neolitici importanti si trovano a Lama dei Peligni, Lanciano e Bolognano.Diversi siti hanno restituito tracce legate alla pratica di culti neolitici in Abruzzo e si trovano sia in grotta sia in abitato e riguardano il Neolitico antico, medio e recente. Dell'Eneolitico restano testimonianze importanti nella piana del Fucino che segna anche il sorgere della cultura appenninica in Abruzzo. Tipiche della cosiddetta cultura di Ortucchio sono le ceramiche nere con incisioni geometriche e una gran quantit\u00e0 di strumenti e oggetti in bronzo. La cultura appenninica si svilupp\u00f2 infatti in Abruzzo durante l'et\u00e0 del bronzo medio (a partire dal 1500 a.C.).\nPeriodizzazione delle culture preistoriche e neolitiche.\nGruppi di reperti del Paleolitico sono stati rinvenuti perfino a 2500 metri in cima al Blockhaus della Majella, in zona Tre Portoni (Pretoro), testimonianza che le prime popolazioni abruzzesi vivevano di nomadismo stagionale. La stessa pratica fu adottata nelle altre due epoche successive del paleolitico dall'Homo erectus e dall'uomo di Neanderthal. Le tre et\u00e0 del Paleolitico comprendono il superiore, risalente a 35.000 anni fa, quando iniziarono i culti, le incisioni rupestri.I reperti pi\u00f9 interessanti in Abruzzo sono stati trovati in localit\u00e0 Svolte di Popoli, nella Valle Giumentina (Abbateggio), nella Valle del Foro (Ortona) e nella Marsica fucense. Altri reperti sono stati rinvenuti nella grotta dei Piccioni di Bolognano, a Montebello di Bertona, nella necropoli di Alfedena, Campovalano, Penne e Catignano. La presenza dell'uomo di Neanderthal, della seconda fase del Paleolitico (quello medio) \u00e8 attestata dall'industria musteriana, con particolarit\u00e0 espansiva nella Val Vibrata. I siti del Paleolitico superiore invece sono presenti a Montebello (zona Campo delle Piane), scoperti dal barone Giambattista Leopardi di Penne nel 1952, e a Campovalano, e l'arco di tempo di questa fase fu di 8000 anni.\nIn seguito alla glaciazione, scomparvero le grosse prede come i mammut, e l'uomo and\u00f2 a colonizzare le colline, come dimostrano i siti di Ripoli, Capestrano-Ofena, Capo d'Acqua (Capestrano), Campo di Giove, e la piana del Fucino. La morfologia abruzzese determin\u00f2 molto lo stanziamento di queste popolazioni. Gran parte dei ritrovamenti ci furono sulla Majella e nel territorio circostante delle colline teatine, del Foro e dell'Alento, e dell'altopiano delle Cinquemiglia. La presenza di numerose grotte e cavit\u00e0 sulla montagna determin\u00f2 la presenza umana sin da tempi remoti. I siti principali sono quelli di Popoli, Caramanico, Piano d'Oro di San Valentino in Abruzzo Citeriore, il rifugio De Pompeis dell'eremo di San Bartolomeo in Legio, il Piano d'Arabona a Manoppello, la Majelletta del Blockhaus, Colle Fauni a Palena, il guado San Leonardo di Pacentro, Monte Pratello di Rivisondoli.\nIl Neolitico.\nIl Neolitico entr\u00f2 in Abruzzo nel 7.000 a.C. circa, caratterizzatosi per lo sviluppo dell'industria bellica, della lavorazione della pietra, delle sepolture funebri e della costruzione delle abitazioni. I siti neolitici che mostrano l'abilit\u00e0 della caccia sono quelli di Ortucchio, Capo d'Acqua e Ripoli. Si tratta di poche tracce rinvenibili sui letti di fiumi, le sponde dei laghi e su piccoli pianori, per cui si \u00e8 pensato a una fusione dei popoli originari con nuove genti immigrate. Infatti tale \u00e8 l'ubicazione dei villaggi di Piano d'Orta, Villa Badessa, Catignano, Penne. Qui si svilupp\u00f2 definitivamente l'arte della selce e della ceramica, come dimostra il caso a s\u00e9 della \"ceramica di Ripoli\" insieme a quella di Catignano. Di interesse \u00e8 anche la grotta dei Piccioni di Bolognano, dove sin dal 1870 si fecero scavi, ripresi nel 1958, e definita \"caposaldo per la conoscenza e la successione delle genti e delle caratteristiche delle loro culture dal Neolitico in poi\". La grotta presenta varie stratificazioni temporali: il primo della ceramica impressa, con lo scheletro di un bambino in posizione fetale, a testimonianza dei sacrifici umani che si praticavano, poi lo strato della ceramica di Ripoli, e poi quello dell'et\u00e0 del bronzo, con necropoli composte da circoli di pietra a due piani, dove erano posti i defunti, in maniera simile alle necropoli di Comino e Fossa.\nPresso Fonte Rossi a Lama dei Peligni fu rinvenuto un villaggio neolitico (1914) con lo scheletro perfettamente conservato di Homo Sapiens, definito da Rellini \"Uomo della Majella\". La fase di transizione dal Paleolitico al Neolitico tardo dell'et\u00e0 del bronzo raggiunse la sua acme nel 1400-1300 a.C., con oscillazioni dei piani vegetazionali che abbassarono il limite della faggeta a quello attuale, mentre le zone medio-montuose e del fondovalle si coprirono di una ricca flora che consent\u00ec l'allevamento e la pastorizia.\nI resti faunistici evidenziano i caratteri dell'economia locale: la formazione di comunit\u00e0 pastorali con inizio della transumanza, con occupazione conseguente di grotte e rifugi, come dimostra ad esempio la grande quantit\u00e0 di armi e ceramica a Bolognano. La disponibilit\u00e0 del metallo nella fase finale del neolitico determiner\u00e0 la nascita dei noti \"guerrieri-pastori\", come testimoniano le fibule, le spade, gli scudi, i pugnali. Di speciale interesse, per questa fase, \u00e8 il grippo dei corredi pittorici di varie grotte, presenti a ridosso della Majella orientale e occidentale e della valle dell'Orfento di Caramanico. Particolare \u00e8 la grotta Caprara di Civitella Messer Raimondo, con figure antropomorfe a carboncino.\nGran parte del materiale archeologico che riguarda tombe, utensili e oggetti sacri nelle prime campagne di scavo, \u00e8 dovuto alla dovizia dell'archeologico sulmontino Antonio De Nino, che esegu\u00ec gli scavi nella valle Peligna, e nelle zone limitrofe di Sulmona negli anni '80 dell'Ottocento, e che document\u00f2 in modo particolare la peculiarit\u00e0 dei corredi funebri dell'et\u00e0 del bronzo nella Majella orientale, tra Palena e Civitella.\nLe necropoli abruzzesi del Neolitico.\nSito archeologico di Lanciano.\nNella valle Frentana o del Sangro (provincia di Chieti), non esisteva, all'epoca del Neolitico, una citt\u00e0 principale, ma un insieme di villaggi sparsi, come testimoniano i ritrovamenti di Serre e Marcianese. Tuttavia l'abitato attuale, che all'epoca italica era noto come \"Anxanum\", inizialmente era popolato dagli Aborigeni, dapprima nomadi, successivamente semi-sedentari, e infine di stanziamento fisso, intraprendendo l'arte dell'agricoltura. Secondo l'abate Romanelli il primitivo sito di Lanciano non era quello sopra il Colle Erminio (quartiere Lanciano Vecchio), ma un altro, in seguito i popoli migrarono per sicurezza, e soprattutto a causa di un forte terremoto sopra quest'altura.\nLe caratteristiche del villaggio di Marcianese mostrano segni di scambi commerciali dei nativi con le popolazioni della Dalmazia. A testimonianza di ci\u00f2 si hanno i reperti del Villaggio Rossi di Marcianese, che confermano i caratteri veri e propri del neolitico medio abruzzese, nella sua fase arcaica del VI-V millennio a.C. Sono stati rinvenuti fondi di capanna con frammenti ceramici d'epoca neolitica, asce e punteruoli, insieme a macine per cereali. Le ossa umane che sono state scoperte dentro le capanne fanno fatto pensare a una cultura antropofaga, ma successivamente si \u00e8 pensato che servissero per riti propiziatori tribali, come accadeva nel resto dell'Abruzzo per le popolazioni d'et\u00e0 neolitica. I ritrovamenti pi\u00f9 tardi, che alludono allo sviluppo vero e proprio del primitivo villaggio frentano, sono stati rinvenuti nel sottosuolo di Anxanum in Largo Torre San Giovanni negli scavi del 1993-94: una capanna di 3000 anni, mentre gli altri che sono utensili e statuette risalgono al periodo del XII secolo a.C. Siamo lontani dal periodo del 2000 a.C., quando sorse la leggenda della fondazione mitica della citt\u00e0 da parte di Solima compagno di Enea (lo stesso anche avrebbe, secondo la leggenda, fondato Sulmona), secondo altri da suo fratello Anxa, da cui \"Anxanon\", come riporta anche un\u2019epigrafe Questi reperti vari sono conservati nel Museo civico archeologico dell'ex convento di Santo Spirito.\nLa necropoli di Fossa.\nEssa rappresenta il simbolo delle necropoli abruzzesi d'et\u00e0 neolitico-italica, data la sua stratificazione secolare, impiantata nel IX secolo a.C... Molti oggetti d'uso quotidiano fanno parte dei corredi funebri, come rasoi in bronzo di forma rettangolare e armi di ferro, che testimoniano la credenza in un aldil\u00e0 in cui il defunto avrebbe dovuto difendersi. Nelle tombe d'ambito femminile, che sono prive dei menhir disposti in modo circolare come nei sepolcri maschili, sono stati trovati preziosi ornamento in ambra, ferro e pasta vitrea. Le sepolture consentono la suddivisione in periodi: il periodo orientalizzante del VIII-VII secolo, che sono meno imponenti di quelle pi\u00f9 remote del XII secolo a.C., e che sono scavate a tumulo, e successivamente v'\u00e8 il periodo pi\u00f9 tardo del IV-I secolo a.C., dell'et\u00e0 ellenistico-romana, dove le tombe ritrovano una certa monumentalit\u00e0, con muratura, dromos di accesso e preziosi letti funebri rivestiti in osso e avorio scolpiti. La tomba 520 infatti ha un letto raffigurante le divinit\u00e0 di Dioniso, le Menadi ed Ercole.\nNecropoli di Comino.\nQuesta necropoli si trova presso Guardiagrele nella contrada omonima, secondo alcuni storici il villaggio fu occupato dai Marrucini, secondo altri dai Frentani, essendo il paese di \"Grele\" sicuramente popolato da questi ultimi. Fu scoperta da don Filippo Ferrari nel 1913, che allest\u00ec una privata collezione, notevolmente arricchita nel 1998 da nuovi scavi e dall'istituzione del museo archeologico civico a Guardiagrele. Gli scavi hanno permesso di datare le varie stratificazioni temporali del sito, dal X secolo a.C. fino al III secolo.\nNella prima fascia remota le tombe sono assai monumentali, il che fa pensare a figure nobili, come la tomba 38 con lo scheletro ornato da oggetti di bronzo come spada, punta di lancia, fibula, rasoio rettangolare e bracciali. Nella seconda fase dell'VIII-VI secolo ci sono tombe pi\u00f9 semplici a tumulo, che hanno restituito vari oggetti di bronzo, e infine le tombe del IV-II secolo, con sepoltura molto profonda, ma poco conservate. La tipologia tipica dei sepolcri di Comino \u00e8 la fossa terragna a margini netti, scavata nella breccia, dove giaceva lo scheletro con il corredo, e data la presenza di numerose tombe, specialmente quelle della prima fase, con sassi che costituiscono i perimetro circolare, gli studiosi hanno ritrovato numerose somiglianze con la necropoli di Fossa. Bench\u00e9 questa appartenesse al popolo dei Carricini-Marrucini, mentre l'altra a quello dei Vestini.\nQuest'area verr\u00e0 ripopolata a partire dal VII secolo d.C., con la costruzione di una chiesa, San Clemente in Badia, dipendente dallo scomparso monastero benedettino di San Salvatore alla Majella (pressi di Rapino, CH), successivamente diventer\u00e0 un castello che si trasformer\u00e0 nell'abutato attuale.\nVillaggio preistorico delle Paludi di Celano.\nQuesto insediamento palafitticolo della paludi di Celano (XVII-X secolo a.C.) \u00e8 il villaggio preistorico pi\u00f9 interessante scoperto in Abruzzo: per le caratteristiche paludose del terreno, ha restituito materiali organici in perfetto stato di conservazione, come i pali di legno di quercia, salice e pioppo, per realizzare le cosiddette palafitte, insieme a tazze, boccali, ciotole, olle in ceramica di impasto, fibule, anelli, aghi e bracciali. Le necropoli era stata costruita fuori dalla citt\u00e0, dove per\u00f2 esistevano delle case, come testimoniano le basi dei paletti di legno. La tipologia di queste case doveva essere a forma rettangolare. Le tombe presentano tutte la medesima tipologia a sarcofago ricavato da tronco d'albero, a sua volta inserito in una fossa aperta al centro del tumulo marginato da pietre. I corredi maschili erano molto ricchi di fibule e oggetti preziosi, mentre quelli dei fanciulli ne erano privi. Tale materiale \u00e8 stato conservato nell'apposito museo \"Paludi di Celano\".\nGli Italici e le trib\u00f9 Sannite abruzzesi.\nDiversi gruppi tra le popolazioni osco-umbre, italiche orientali o anche semplicemente italiche, a partire dall'VIII secolo a.C. iniziarono a stanziarsi nella parte sud-est degli Appennini, arrivando anche in Abruzzo, sostituendo le popolazioni gi\u00e0 esistenti, e colonizzando quelle vaste aree di montagna e campagna che erano ancora allo stato brado. Nell'Abruzzo la popolazione emigrante colonizz\u00f2 vaste aree montuose e collinari, che divennero pian piano dei piccoli regni a s\u00e9 con una citt\u00e0 capitale e altri piccoli villaggi sottoposti alle giurisdizioni varie. Non esisteva una capitale vera e propria dell'intero territorio abruzzese italico, ma un insieme di diverse unit\u00e0, che per\u00f2 era in contatto tra loro mediante scambi commerciali, e in certi casi anche in situazioni belliche.Tali popolazioni occuparono non solo l'Abruzzo, e ovviamente anche la piccola porzione dell'attuale Molise, ma anche parte della Campania, del Lazio e della Lucania, e confinavano a nord con i Piceni, a ovest con i Sabini e i Latini, e a sud con i Dauni e i Lucani. Questi popoli, suddivisi ovviamente in varie trib\u00f9 territoriali, erano i Sanniti, \"Sabelli\" erano chiamati dai Romani, e il termine antico era \"Safinim\", e l'ampia porzione territoriale occupata dell'Abruzzo, Molise e Campania nord-orientale divenne il cosiddetto \"Sannio\". Le diverse trib\u00f9 stanziate tra Abruzzo e Molise erano:\nMarrucini.\nPopolazione italica dell'area teatina, stanziatasi sin dal I millennio a.C. alle pendici della Majella, il cui esempio ancora oggi in parte visibile \u00e8 il fortino di Danzica, presso Rapino, occupando anche una striscia litoranea dell'Adriatico alle foci del fiume Foro e l'Aterno. Confinavano con i Vestini a nord, con i Frentani e Carricini a sud, e con i Peligni a ovest. La capitale era \"Teate\", che venne fondata intorno all'VIII secolo a.C., dopo la decadenza di Danzica, altre citt\u00e0 erano \"Interpromium\" (nella zona di San Valentino in Abruzzo Citeriore, o secondo altri l'area dell'abbazia di San Clemente a Casauria, visti resti romani presso la cripta), e il villaggio marino di \"Aternum\", poi rinominato dai romani \"Ostia Aterni\", ossia l'antica Pescara, mentre altri villaggi marinari si trovavano alle foci dell'Alento, dove nel IX secolo fu fondata Francavilla al Mare, e del Foro, dove si trovava una torre di controllo, fortificata poi dai Longobardi.\nAnche i Marrucini nel 304 si sottomisero ai Romani, ma mantennero incontrollato il dominio sulla grande piana tra i due fiumi Aterno e Alento, nonch\u00e9 sui colli che dominavano le gole della piana Marrucina, che si collegava molto bene con l'area dei Frentani - Carricini. Infatti la citt\u00e0, per la ricchezza e lo sviluppo urbano, fu una delle poche in Abruzzo a mantenersi intatta per lunghi secoli, prima delle distruzioni longobarde, beneficiando dei rapporti fruttuosi con Roma, sia per l'agricoltura, sia per il commercio, dacch\u00e9 aveva il controllo sul tratturo della \"via Marrucina\", che collegava fino a Anxanum (Lanciano) e Cluviae (Casoli, loc. Piano La Roma) la montagna, e fino ad Aternum il mare. Bench\u00e9 nell'epoca delle guerre sannitiche Teate si distinse per valore di alcuni condottieri citati anche nei trattati di storia romana del I secolo a.C., come il condottiero Asinio Herio che combatt\u00e9 nella guerra sociale contro Silla, nell'epoca imperiale divenne influente al livello politico grazie al riadattamento della gens Asinia, grazie alla figura di Asinio Pollione, e nel I secolo d.C. per mezzo della gens dei Vezii.\nBench\u00e9 tale argomento sia ancora prematuro, parlando dell'epoca italica prima dei contatti con Roma, di grande importanza \u00e8 la tavola del \"bronzo di Rapino\", utile per conoscere la lingua osca del dialetto marrucino, e il nome delle divinit\u00e0 ivi pregate e venerate.\nEqui.\nQuesti occupavano la piccola zona montuosa tra il Fucino e la valle dell'Aniene, confinando a nord-est con i Vestini Cismontani e i Sabini, a est coi Marsi, a sud coi Volsci. Gli Equi vivevano di caccia, pastorizia e agricoltura, e le loro unit\u00e0 abitative erano localizzate nell'area tra i Piani Palentini di Tagliacozzo e Alba Fucens, con citt\u00e0 capitale \"Nersae\" (Nesce). Nell'et\u00e0 del ferro si disposero intorno a questi stati egemoni, e costituirono un punto di riferimento civico per l'amministrazione romana a confine tra il Lazio e il Sannio abruzzese. Gli Equi sono ricordati per la loro valenza militare, e per le forti opposizioni ai Romani tra la fine del V secolo e gli inizi del IV. Il territorio fu conquistato tra il 304 e il 303 a.C. da Roma, come ricordato dallo storico Tito Livio. Caratteristica che differenzia questa popolazione dalle altre \u00e8 il rito della sepoltura, sin dalla fine dell'et\u00e0 del Bronzo essa utilizz\u00f2 le tombe a tumulo con corredi austeri ed essenziali, limitandosi alle armi per gli uomini e alle fibule con bracciali per le donne. I siti archeologici di maggior interesse, nell'Abruzzo, sono stati rinvenuti presso Alba Fucens, Celano (contrada Paludi) e Scurcola Marsicana.\nFrentani.\nQuesto era antico popolo italico di lingua osca, stanziato nella valle del Sangro e nella fascia costiera dell'Adriatico centrale tra Ortona e Termoli, tra le foci del fiume Sangro, al confine con i Marrucini e del Biferno, al confine con l'area dei Dauni. Il municipio maggiore era \"Anxanum\" (Lanciano), seguito dalle altre citt\u00e0 di \"Histonium\" (Vasto), Ortona e \"Larinum\" (Larino). Altre citt\u00e0 minori erano Buca presso Punta Penna del Vasto, Cliternia Frentana (Campomarino), Saicalenum presso Casacalenda, \"Pallanum\", antica citt\u00e0 fortificata presso Atessa, Uscosium presso San Giacomo degli Schiavoni e Gerionum presso Provvidenti. Entrati in conflitto con Roma alla fine del IV secolo a.C., i Frentani vennero sconfitti al termine della seconda guerra sannitica tra il 319 e il 304 a.C., e da quel momento Anxanum stabil\u00ec dei saldi rapporti di fratellanza con l'Urbe, venendo accettati come \"soci\" insieme a Peligni, Marsi e Marrucini.Il popolo frentano conserv\u00f2 a lungo un certo margine di autonomia sul territorio del Sangro. Nel I secolo a.C. dopo la guerra sociale, la \"Lex Iulia\" concesse Italici la cittadinanza romana, accelerando cos\u00ec il processo definitivo di romanizzazione.\nArcheologia dei siti Frentani.\nDei Frentani oggi si trovano numerosi reperti, pi\u00f9 che altro vasellame, armi e lapidi conservate nei vari musei, in particolare nel Museo civico dell'ex convento di Santo Spirito a Lanciano, e poca architettura, se non alcuni elementi simbolici a Lanciano, come il Ponte di Diocleziano del III secolo d.C., una lapide romana presso la torre campanaria (poi dopo il 1944 traslata dentro il palazzo comunale) della Cattedrale di Santa Maria del Ponte, dei cunicoli sotterranei che dalla Piazza del Plebiscito attraversano i principali assi viari del centro storico, e l'esempio pi\u00f9 interessante della cittadella fortificata di Pallanum tra Atessa e Tornareccio, composta da mura di cinta in pietra incastrata, con tre porte di accesso.Gli elementi artistici che caratterizzarono il popolo frentano sono conservati nel Museo archeologico del Polo Santo Spirito a Lanciano, come il corredo funebre di due tombe di guerrieri del V secolo a.C., vasellame in ceramica nera, una collana in pasta vitrea, una testa in terracotta di Minerva del II secolo a.C. All'epoca della colonizzazione romana invece appartengono la lapide della torre campanaria, da parte dello storico locale Omobono Bocache, semi-danneggiata dal bombardamento nazista del 1944, e una testa marmorea di Diocleziano, rinvenuta proprio nei pressi del ponte sopra cui sorge la Basilica Cattedrale.\nAltri piccoli insediamenti dei Frentani si trovavano nella piana tra Lanciano e Guardiagrele, molti di questi scavi sono stati effettuati di recente, e i reperti conservati nel Museo civico archeologico \"Filippo Ferrari\" di Guardiagrele. Lo stesso Ferrari nel 1913 aveva scoperto in localit\u00e0 Comino di Guardiagrele un'importante necropoli usata sin dall'epoca del Neolitico.\nPer quanto riguarda Ortona, poco \u00e8 stato ritrovato, e conservato nel museo civico diocesano, poich\u00e9 la citt\u00e0 a pi\u00f9 riprese \u00e8 stata distrutta e ricostruita, specialmente dopo il saccheggio normanno del XII secolo. Presenze architettoniche di particolare interesse sono ancora la \"pietra di Morrecine\" nella contrada omonima, probabile monumento funebre d'epoca romana, e la Fontana del Peticcio, la cui leggenda vuole che esistesse gi\u00e0 all'epoca della seconda guerra punica, quando vi pass\u00f2 Annibale Barca con il suo esercito. Nel 2018, dunque di recentissima scoperta, \u00e8 una necropoli rinvenuta presso Crecchio, nella zona di confine con l'area dei Marrucini, dove sono stati ritrovati corredi funebri composti di armi e vasellame del VI-IV secolo a.C.\nCarricini.\nQuesti erano una delle 4 trib\u00f9 sannite, come testimoniano anche Tacito, Plinio il Vecchio, Strabone e Claudio Tolomeo. La denominazione tale, anzich\u00e9 \"Carecini\", \u00e8 pi\u00f9 corretta in merito a una lastra di bronzo ritrovata a San Salvo (CH), che porta inciso un decreto del 384 d.C. relativo all'assemblea municipale del villaggio di \"Cluviae\" (Casoli, localit\u00e0 Piano La Roma). Un'altra iscrizione che recita: \"curator rei publicae Cluviensium Carricinorum\" \u00e8 stata rinvenuta presso un cippo a Isernia. Occupavano l'area del basso Abruzzo a confine col Molise, presso il Sangro, alle pendici della Majella, nel territorio delimitato a nord dai Franetani e a sud dai Pentri isernini, e le citt\u00e0 principali erano \"Cluviae\" di Casoli (CH), sito posto in localit\u00e0 Piano La Roma, \"Trebula\", localit\u00e0 Madonna dello Spineto del comune di Quadri (CH) e \"Juvanum\" oppure \"Iuvanum\" di Montenerodomo (CH), in localit\u00e0 Abbazia. Abitando zone montuose, quelle dei cosiddetti Monti Frentani, i Monti Pizzi, i Carricini praticavano l'allevamento di bovini e ovini sia in forma stanziale sia transumante. Attorno all'agricoltura e alla pastorizia, si svolgevano per\u00f2 anche le attivit\u00e0 artigianali, sebbene in maniera limitata al sostentamento familiare, come la lavorazione di tessuti e pelli. La piccola comunit\u00e0 faceva parte della Confederazione Sannitica con al quale partecip\u00f2 contro Roma alle guerre sannitiche, venendo poi assorbita nel potere dell'Urbe. Il capoluogo era Cluviae, in contrada Piano La Roma di Casoli, e dopo la romanizzazione la cittadella di Iuvanum prese pi\u00f9 importanza, come testimonia l'ampio sito archeologico, che ha restituito in forma intatta il cardo e il decumano, il foro, la basilica, dei templi, e il teatro romano. Di Cluviae invece si conserva ben poco, tranne qualche sparuto mosaico dentro abitazioni nuove che hanno colonizzato la zona, e resti del teatro.\nMarsi.\nQuesti abitavano la riva sud-orientale del lago del Fucino, estendendosi nelle vallate del Giovenco (Pescina), di Ortucchio e di Trasacco, confinando a nord con i Vestini Cismontani, a est coi Peligni e a sud con i Pentri d'Isernia, a ovest con gli Equi e i Volsci. Il territorio ancora oggi \u00e8 nominato \"Marsica\", con la popolazione dedita all'agricoltura, alla pastorizia e alla pesca, poich\u00e9 fino al XIX secolo esisteva il bacino lacustre Fucense. Le origini sono avvolte nella leggenda, e si racconta che la stirpe inizi\u00f2 da Marsi giglio della maga Circe, che regn\u00f2 anche insieme al figlio di Medea; oppure che sarebbe sorta da Marsia, massima divinit\u00e0 del popolo, sorella di Angizia, dea del culto delle serpi, ancora praticato oggi a Cocullo nella festa di San Domenico dal Foligno.Proprio su insegnamento di Angizia i Marsi si sarebbero dedicati alla magia e alla medicina, utilizzando erbe per curare diversi mali.\nFatto sta che la presenza di popolazioni nel territorio marsicano risalgono al I millennio a.C., e furono colonizzate successivamente dai Marsi, trib\u00f9 della popolazione di lingua osco-umbra, che emigr\u00f2 in Abruzzo. La capitale era \"Marruvium\", presso il Giovenco, dove oggi sorge San Benedetto dei Marsi, di cui si vedono ancora oggi imponenti vestigia come le due tombe funebri, le terme romane e l'anfiteatro fuori dalle mura. Altri principali centri fortificati erano \"Antinum\" (Civita d'Antino), \"Lucus Angitiae\" (Luco dei Marsi, ritenuto il principale luogo sacro dove venerare la dea, \"Supinum\" (Trasacco), \"Cerfennia\" (Collarmele) e \"Hortucla\" (Ortucchio). Dagli storici quali Livio, Plinio e Tacito, i Marsi sono definiti come uomini \"fieri e indipendenti, dotati di virt\u00f9 guerriere\". Nel 304 a.C. conclusero un trattato di alleanza con Roma, dopo le varie guerre sannitiche, dove i Marsi videro capitolare la roccaforte di Milonia (Ortona dei Marsi), ma nel I secolo a.C. durante la guerra sociale combatterono una vera e propria \"guerra marsicana\" contro Roma, poich\u00e9 essi stessi guidarono al rivolta italica. Dopo la sconfitta, i Marsi furono i pi\u00f9 penalizzati da Roma, perdendo diversi poteri sul territorio e sulla semi-autonomia concessa dall'Urbe.\nIl territorio montuoso era aspro, difficilmente colonizzabile, anche per via delle varie inondazioni del lago Fucino, per cui nell'epoca dell'imperatore Claudio ci furono dei progetti di prosciugamento. A causa di carenze di reperti archeologici, della tradizione funebre della sepoltura all'epoca italica poco si sa, poich\u00e9 i due monumenti funebri di Marruvio sono d'epoca pi\u00f9 tarda. Non si attestano sepolture a tumuli n\u00e9 a menhir, ma si ipotizza l'uso della stele antropomorfa in pietra, come dimostrano gli esempi della Valle d'Amplero e di Collelongo. Specializzate erano le officine della lavorazione del bronzo, della creazione di armi e armature, come i dischi a corazza.\nPeligni.\nEra una trib\u00f9 di dialetto osco-umbro, si stanzi\u00f2 nell'area occidentale della Majella, e ai confini della catena del Sirente-Velino, che li divideva dai Marsi a ovest; la Majella divideva i Peligni invece dai Marrucini a est, mediante il corso del fiume Aterni dai Vestini a nord, e presso l'altopiano delle Cinquemiglia dai Sanniti Pentri a sud. Bench\u00e9 montuoso, il territorio peligno era molto pi\u00f9 fortunato di quello marsicano, per la ricca presenza di falde acquifere, grotte fluviali e fiumi. Si suppone che la citt\u00e0 capitale fosse \"Sulmo\" (Sulmona), e per breve periodo dal 90 all'88 a.C., durante la rivolta sociale, \"Corfinium\" assunse il ruolo principale amministrativo dell'area. Altri centri abitati erano \"Ocriticum\" (Cansano), \"Pagus Lavernae\" (Prezza), \"Pagus Fabianus\" (Popoli), \"Pagus Betifulum\" (Scanno) e \"Koukulon\" (Cocullo). Secondo il poeta sulmonese Ovidio, nell'opera dei \"Fasti\", i Peligni sarebbero di origine sabina, ma il loro progenitore leggendario era Solimo, compagno di Enea, il quale avrebbe fondato Sulmona; mentre lo storico romano Festo pone le origini dei Peligni nell'Illiria, attuale penisola balcanica.\nCome le altre popolazioni italiche, nel 304 a.C. furono assoggettati a Roma con un patto, rotto durante la guerra sociale.Nel momento in cui Corfinio stava per capitolare, i sulmonesi si arresero gi\u00e0 a Roma, stabilendo degli accordi di pace, e non subendo il saccheggio, venendo iscritti alla trib\u00f9 Sergia. Da allora inizi\u00f2 un florido periodo commerciale, politico e culturale, favorito anche dal fatto che Sulmona si trovava lungo la grande via Tiburtina Valeria, che collegava Roma, mediante \"Amiternum\" e la Marsica direttamente al mare Adriatico, passando sotto \"Teate\", e sboccando presso \"Ostia Aterni\".A causa di terremoti e successive ricostruzione della citt\u00e0, oggi dell'epoca romana al livello architettonico, ben poco rimane a Sulmona, se non l'antico impianto a \"castrum\" quadrangolare che ricopre la parte nord del centro storico, quella dove inizia da Piazzale Tresca il Corso Ovidio che sfocia in Piazza Garibaldi, all'altezza della Fontana del Vecchio. Il resto consiste nei reperti vari di statuette e lapidi, conservate nel museo civico \"Santissima Annunziata\" di Sulmona, ma anche nel santuario di Ercole Curino, uno dei templi pi\u00f9 conservati dell'Abruzzo, situato sotto l'eremo di Sant'Onofrio. Il nome \"Curino\" proviene dalla sovrintendenza del semidio greco delle \"curie\" popolari, fase finale di un processo di unificazione della triade capitolina di Giove, Cerere e Venere che avvenne a Sulmona grazie a Roma.\nSanniti Pentri.\nQuesta \u00e8 una delle quattro popolazioni dei Sanniti, nonch\u00e9 tra le pi\u00f9 importanti, che abitavano il \"Sannio\" settentrionale, ossia il confine attuale tra Abruzzo e Molise lungo i valichi del Sangro, tra Alfedena, Castel di Sangro e Pietrabbondante, fino a giungere a Isernia, la loro citt\u00e0 principale insieme a Bojano. Le loro origini sono fatte risalire ai Celti, in quanto la parola \"pen\" significherebbe \"sommit\u00e0\", dacch\u00e9 la popolazione abitava vaste alture. La loro capitale era \"Bovianum Vetus\", ossia Bojano, mentre il luogo sacro maggiore era l'area italica di Pietrabbondante, oggi composta da gruppo di templi e di teatro all'ellenistica. Altre citt\u00e0 erano, Alifae (Alife), Aquilonia, Fagifulae (Montagano), Altilia-Saepinum (Sepino), Terventum (Trivento) e Venafrum (Venafro). Molte di queste citt\u00e0, con la definitiva suddivisione territoriale del 1963, sono comprese nelle regioni del Molise e della Campania, nella provincia di Benevento, tradizionalmente legata alla presenza sannita, e nella provincia di Avellino, per quanto concerne i siti fondati dagli Irpini.\nL'organizzazione del territorio si basava sui pagi, le unit\u00e0 territoriali, e sui \"vici\", i villaggi di piccola proporzione che uniti insieme costituivano il \"pagus\", una circoscrizione territoriale rurale di case lignee, ma non mancavano i luoghi fortificati di montagna, come gli \"oppida\", e i \"peschi\", da cui i toponimi di Pescocostanzo, Pescopennataro, Pescolanciano, Sant'Angelo del Pesco. Nella zona abruzzese importanti resti della popolazione Pentra si trovano sull'acropoli di Aufidena, nella zona del castello medievale di Alfedena, nell'antica citt\u00e0 di \"Trebula\" a Quadri, dove restano il teatro e un tempio successivamente trasformato nella chiesa di Santa Maria dello Spineto, e nell'area sacra dei templi italici di Schiavi d'Abruzzo.\nPretuzi.\nQuesti erano un popolo italico esistente gi\u00e0 dal I millennio a.C., e costituitosi saldamente con citt\u00e0 durante la penetrazione degli osco-umbri. La popolazione era stanziata tra i fiumi Salinello e Vomano; agli inizi del V secolo a.C. anche i Pretuzi rientrarono in quel fenomeno storico che vede i popoli passare da un governo monarchico a un ordinamento repubblicano con nuove figure del potere, tra le quali il \"meddix\" touticus, capo politico e sacerdotale. La presenza storica risalente al Neolitico \u00e8 testimoniata dalla necropoli di Campovalano (Campli), e con il nuovo ordinamento sociale moderno italico, vennero bandite le monumentali sepolture degli antichi sovrani, e ci\u00f2 si vede dalla differenza di ornamenti. Grande rilevanza assumono i santuari, usati anche per indicare i confini territoriali con i Piceni a nord, e a sud con i Vestini: dal tempio di Monte Giove di Penna Sant'Andrea proviene una preziosa iscrizione che recita \"Safin\", da cui il nome \"Safini\" per indicare i Sanniti. Analizzando i corredi funebri di Campovalano, si pu\u00f2 dedurre che i Pretuzi erano uno dei popoli italici che usava ancora le armi per il corredo funebre, segno che la vecchia cultura neolitica non era stata del tutto soppiantata.\nLa citt\u00e0 maggiore era \"Interamnia\", poi durante il governo romano \"Urbs Interamnia Praetutiorum\", oggi Teramo, e tale nome proviene dalla posizione della citt\u00e0 tra due fiumi, il Tordino e il Vezzola. Altre citt\u00e0 sorgevano presso Montorio al Vomano, Giulianova, Bisenti, Atri, che aveva il porto presso Torre di Cerrano; quest'ultimo era il porto romano dell'antica Hatria ossia Atri, le altre sorsero dal 304 a.C. in poi come nuove colonie romane, in particolar modo \"Castrum Novum\" (Giulianova), dotata di un bacino portuale preso il fiume Tordino che serviva come sbocco al mare della via Cecilia.\nSabini.\nQuesti occupavano un vasto territorio al centro della Penisola, tra il Lazio reatino e l'Abruzzo aquilano. Da \"Amiternum\", antica citt\u00e0 sabina che precedette L'Aquila (fondata nel 1254 dagli amiternini e dagli abitanti delle altre aree della conca aquilana), il territorio si estendeva fino a Roma e comprendeva le citt\u00e0 di \"Reate\" (Rieti), Norcia, Trebula Mutiesca (Monteleone Sabino) e Curi di Fara in Sabina. Il popolo costitu\u00ec uno stato esteso e forte, che dai monti Reatini arrivava fino al Gran Sasso d'Italia e formarono, con i Sanniti, gli Umbri, il blocco etnico pi\u00f9 potente dell'Italia centrale, dopo quello etrusco: ancora oggi la zona territoriale degli antichi stanziamenti \u00e8 detta \"Sabina\".\nLa colonizzazione dei nuovi siti avvenne alla maniera cara dei Sanniti, attraverso il \"Ver Sacrum\", ossia la \"primavera sacra\", in cui dopo il giuramento al dio Sanco, lo spostamento annuo delle trib\u00f9 in primavera, formate da giovani, davano vita a nuove citt\u00e0 e piccole colonie. La Sabina rappresent\u00f2 il centro culturale dei Sabelli, cos\u00ec come i Sanniti venivano definiti da Roma, e molti sono i siti archeologici, e le testimonianze storiche tra le quali Livio e Varrone. Nella guerra sannitica del 290 a.C. il console Manio Curio Dentato con le sue legioni sconfisse i ribelli, sottoponendo al controllo romano la Sabina. In Abruzzo il massimo esempio architettonico ancora esistente del popolo sabino \u00e8 la citt\u00e0 aquilana di \"Amiternum\", che conserva l'anfiteatro, il teatro, una domus dei gladiatori.\nVestini.\nQuesta \u00e8 una trib\u00f9 di origini osche, suddivisibile nello stanziamento abruzzese in Vestini Cismontani e Trasmontani. Le notizie ufficiali risalgono al 324 a.C., periodo della seconda guerra sannitica, durante la quale i Vestini si allearono con i Sanniti contro Roma. Subirono un processo di romanizzazione in due fasi: la fascia interna fu annessa a Roma gi\u00e0 nel III secolo, mentre quella costiera rimase indipendente sino alla guerra sociale. Il loro nome deriva dalla dea Vesta, divinit\u00e0 protettrice del popolo, oppure da Vestico, una divinit\u00e0 umbra. I principali centri erano Aveia (Fossa), Forcona (L'Aquila), Peltuinum (Prata d'Ansidonia), Aufinum(Ofena) per quanto riguarda i Cisalpini, i Transalpini invece popolavano le citt\u00e0 di Angulum (Citt\u00e0 Sant'Angelo) e Pinna (Penne, insieme a tanti altri vici e piccoli pagi. L'economia si basava sulla coltivazione dei cereali, olive, frutta e zafferano, insieme al latte e formaggio. Praticata era anche la pastorizia, perch\u00e9 da Amiternum partiva il grande tratturo che conduceva nella Puglia foggiana.\nRicerche archeologiche hanno evidenziato sepolture a tumulo, come nella necropoli di Vestea a Civitella Casanova, mentre altre grandi testimonianze provengono dalle necropoli di Montebello di Bertona, con 163 sepolture, la necropoli di contrada Farina a Loreto Aprutino, che ha evidenziato presenza di statue antropomorfe, e tombe femminili con ricchi corredi, la necropoli di Penne, con tomba a camera costruita in laterizi, al cui interno \u00e8 stato trovato un letto funebre in legno e ferro, rivestito con appliques in osso di animali, con raffigurazioni antropomorfe e zoomorfe. Questo letto \u00e8 bene visibile nel corridoio di accesso al Museo Archeologico Nazionale di Chieti a Villa Frigerj.\nAltre scoperte rinvenute nell'area di Penne e della provincia pescarese sono conservate al Museo civico archeologico \"Giovan Battista Leopardi\" di Penne, presso il palazzo vescovile, ed a Pescara nel Museo delle Genti d'Abruzzo.\nUn altro insediamento di cui si ignora il nome, ma che era in rapporti con Aufinum \u00e8 il sito di Capestrano, dove nel 1934 \u00e8 stata trovata la famosa statua del \"guerriero Nevio Pompuledio, capolavoro dell'arte scultorea italica. I confini dei Vestini Trasmontani erano segnati pi\u00f9 o meno da quelli attuali della provincia di Teramo con Pescara nella zona di Silvi Marina, e uno dei porti principali era proprio Ostia Aterni. Quello dei Cismontani invece era attraversato dai fiumi Raiale, e confinava a nord-ovest con quello dei Sabini, a sud con quello dei Marsi, separato dalla catena del Sirente-Velino, mentre le sorgenti del Pescara a Popoli sancivano il confine con i Peligni.\nCitt\u00e0 italiche maggiori in Abruzzo.\nIl Samnium romano.\nIntorno al 7 a.C., agli inizi del periodo imperiale, nel riordinamento dei territori effettuato da Augusto, con cui la penisola fu divisa in 11 \"regiones\", il Sannio, unito ai territori di Frentani, Marrucini, Vestini, Marsi, Peligni, Sabini ed Equi, costitu\u00ec la Regio IV Samnium. I suoi confini non cambiarono quando Adriano port\u00f2 il numero delle regioni a 17; fu compreso nel 3\u00b0 dei 4 \"Consulares\" in cui Adriano divise la penisola, insieme alla Campania.\nL'imperatore Costantino I conserv\u00f2 le regioni di Adriano, solo che pose quelle del nord, sotto la direzione del Vicario d'Italia e quelle del sud sotto il Vicario della citt\u00e0 di Roma.\nI centri principali del Samnium, oltre ai gi\u00e0 citati Bovianum e Beneventum, erano:\nCitt\u00e0 sabine.\nReate.\nIl primo centro della regio IV importante lungo la via Salaria era \"Reate\" (Rieti). Era situata sotto l'odierna Rieti, vicino alla \"Regio VI Umbria\", al margine meridionale di una vasta piana (Piana Reatina) sorta a seguito della bonifica del \"lacus Velinus\", operata dal console romano Mario Curio Dentato, dopo che nel 290 a.C. strapp\u00f2 la citt\u00e0 ai Sabini.\nAmiternum.\nUno dei centri sabini pi\u00f9 importanti, era situato ai piedi del Gran Sasso nei pressi della attuale citt\u00e0 dell'Aquila (San Vittorino). Fu romana si dal III secolo a.C., sede di un'importante industria laniera che si sviluppava in vici e fori nella attuale conca aquilana (\"Foruli\", \"Forcona\") e nel vicino municipio vestino di \"Peltuinum\".\nCitt\u00e0 eque.\nAlcune colonie latine (Carsioli e Alba Fucens) si insinuarono fra i territori equi e marsi costituendo i primi centri urbani. Gli equi non ebbero mai una citt\u00e0 come quelle dei \"municipia\" confinanti, ma i villaggi che fino ad allora avevano goduto dell'autonomia concessa ai federati in et\u00e0 augustea furono riuniti in un nuovo \"municipium\" detto \"res publica Aequiculorum\" che non costitu\u00ec mai una citt\u00e0 ma solo un accentramento amministrativo con \"forum\", acropoli e santuario, probabilmente qualche piccola basilica, cui facevano riferimento i villaggi sparsi dell'attuale Cicolano (CICOLANO &lt; (AE)QUICULANUM AGER).\nCarseoli.\nAltro importante centro pastorale nella regione era Carseoli (o Carsioli), nei pressi dell'attuale Carsoli (precisamente in localit\u00e0 Civita, in comune di Oricola). Situato lungo la via Valeria, nacque come colonia latina nel 304 a.C., al centro del territorio degli Equi, quattro anni dopo la fondazione di Alba Fucens. La posizione strategica fra il Latium ed il Fucino ne fece il centro di riferimento per le popolazioni dei monti Simbruini e del Cicolano (Equicoli).\nAlba Fucens.\nAlba Fucens \u00e8 la seconda colonia latina in territorio equo, fondata tra il 304 e il 303 a. C.. Sorgeva su un ripiano del colle dell'attuale Massa d'Albe, e insieme a Sora nella \"Regio I\" rappresent\u00f2 il primo tentativo di arginare l'espansione dei marsi accerchiandone il territorio. Le attivit\u00e0 economiche della citt\u00e0, oltre che legate alla pastorizia, erano incrementate dal microclima del lago Fucino che permetteva l'insediamento sporadico di colture mediterranee sulle colline circostanti, specialmente dopo la regimentazione del livello delle acque operata da Nerone , che favor\u00ec anche la pesca e l'itticoltura.\nCitt\u00e0 marse.\nLe due citt\u00e0 dei Marsi pi\u00f9 importanti sono \"Marruvium\" e \"Antinum\".\nMarruvium.\nMarruvium era ubicata nella zona di San Benedetto dei Marsi (dove tuttora \u00e8 possibile ammirare i resti), citt\u00e0 che sorge sulle sponde dell'antico lago Fucino; economicamente affine ad Alba Fucens rappresent\u00f2 la pi\u00f9 interna sistemazione urbanistica romana in territorio marso, precedentemente costituito da villaggi e centri fortificati.\nAntinum.\nAntinum \u00e8 invece la citt\u00e0 che ha lasciato il maggior numero di testimonianze della vita civile. Ubicata nell'attuale Valle Roveto, laddove oggi sorge il centro di Civita d'Antino, di essa restano le tracce di mura poligonali e ville rustiche, nonch\u00e9 una corposa documentazione epigrafica che testimonia un'economia pastorale legata a Sora e alla \"Regio I\". Valle Roveto deriva da \"Vallis Urbis Veteris\", ovvero valle della vecchia citt\u00e0, (con riferimento ad \"Antinum\" quando perse la diocesi e il titolo di \"civitas\").\nLucus Angitiae.\nPresso l'attuale Luco dei Marsi era \"Lucus Angitiae\", un centro urbano legato a un importante santuario, probabilmente il santuario etnico marso principale, dove \u00e8 attestato il culto di Angizia come divinit\u00e0 ctonia e dei serpenti, o come maga figlia del Sole, sorella di Circe e Medea.\nCitt\u00e0 peligne.\nCorfinium.\nPer importanza storica \"Corfinium\" \u00e8 stato il primo centro della regio IV e di tutta l'Italia centrale dopo Roma. Si trova al centro della conca peligna, a 345 m s.l.m., vicino all'attuale Sulmona. Con il nome di \"Italia\" fu capitale della vasta lega degl'italici nel 90 a.C. che insorse contro Roma reclamando i diritti di cittadinanza per tutti i municipia federati. La citt\u00e0 che era il fulcro economico del circondario pastorale peligno, aveva anche importanti attivit\u00e0 agricole ancora testimoniate dalle vistose tracce di centuriazione e regimentazione delle acque in tutta la bassa valle del Gizio fino alle sorgenti del Pescara. In questo contesto agricolo Ovidio cita pi\u00f9 volte la sua citt\u00e0 natale, \"Sulmo\" (oggi Sulmona), per le interessanti opere di regimentazione delle acque d'irrigazione.\nCitt\u00e0 adriatiche.\nLa zona adriatica era la parte della regione economicamente pi\u00f9 unitaria, bench\u00e9 culturalmente variegata. La vicinanza della costa adriatica premetteva l'insediamento delle pi\u00f9 comuni colture mediterranee, e dal punto di vista commerciale, la costruzione di una rete di porti discretamente attiva. Le popolazioni ivi insediate appartenevano ai gruppi sabellici e non avevano sviluppato un sistema urbano raffinato come quello latino (campano ed etrusco), per cui, prima della dominazione romana, le citt\u00e0 erano molto simili a quelle dell'interno appenninico in linea con la distribuzione territoriale delle popolazioni interessate che occupavano indistintamente i territori della costa e degli altipiani interni.\nPinna.\nOdierna Penne in provincia di Pescara. La citt\u00e0, insieme a \"Peltuinum\" era il centro pi\u00f9 importante dei Vestini. Raggiunge un discreto assetto urbano solo dopo la guerra sociale quando la vicinanza politica con Roma, insieme al prolungamento della Via Valeria nel 49 d.C., ne fecero un \"municipium\" di discreta importanza locale, sede di una importante diocesi cristiana nel medioevo.\nTeate Marrucinorum.\nOdierna Chieti. Il nome \"Teate M.\" deriva da \"touta marouca\", ovvero \"amministrazione (capitale, governo) dei Marrucini\" , ne era infatti l'unica citt\u00e0 vera e propria. Le numerose testimonianze archeologiche attestano una radicata vita civile gi\u00e0 a partire dalla fine della guerra sociale, che si innesta sul precedente status di \"touta\" (capitale); i monumenti pi\u00f9 significativi sono il foro, le terme, il teatro e l'anfiteatro risalenti al I-II secolo d.C.\nAnxanum.\nOdierna Lanciano. Capitale dei \"Frentani\", in epoca augustea dovette conoscere una buona prosperit\u00e0 grazie alle sue fiere, dette \"nundinae\". Vicino a un'antichissima rotta commerciale che collegava la Puglia all'Italia settentrionale gi\u00e0 in et\u00e0 preromana in epoca romana divenuta \"via Traiana\" da (\"Hostia Aterni\" 'Pescara' a \"Barium\" 'Bari'), fu un centro commerciale di notevole importanza per i collegamenti con il Sannio.\nOrtona.\nOdierna Ortona, era con tutta evidenza il porto della popolazione frentana.\nHistonium.\nOdierna Vasto. Importante per l'artigianato e commercio della lana. Fu distrutta da Silla nella battaglia contro Mario, e non si riusc\u00ec a ricostruirla prima del 117.\nLa romanizzazione.\nLe guerre sannitiche.\nLa fonte principale sui fatti della \"romanizzazione\" degli Italici abruzzesi \u00e8 l'opera \"Storia di Roma dalla fondazione\" (\"Ab Urbe condita libri\") di Tito Livio. Nel libro VIII egli descrive le guerre sannitiche, scoppiate con la secessione dei Lucani e di Taranto nel 324 a.C.: si sta parlando della seconda guerra sannitica, poich\u00e9 nella prima l'Abruzzo non ne fu coinvolto. Il popolo abruzzese dei Vestini, rimasto all'inizio neutrale, si un\u00ec ai Marsi, ai Peligni, ai Marrucini. La questione fu dibattuta dai consoli Giunio Bruno Sceva e Lucio Furio Camillo, se allearsi i Sanniti o punirli severamente, ma il popolo romano vot\u00f2 la guerra ai Vestini, cos\u00ec Bruno si occup\u00f2 di essi, mentre Furio Camillo penetrava nel cuore del Sannio. A causa di un male, Furio Camillo fu costretto a ritirarsi, e ricevette l'ordine di nominare un dittatore, ossia Lucio Papirio Cursore, che devast\u00f2 le campagne vestine e i villaggi. Il console Quinto Fabio Massimo Rulliano sconfisse ripetutamente i Sanniti a Cluviae, poi Nola, e infine nella battaglia di Boviano, in Molise, zona del Matese. Le trattative di pace si conclusero l'anno seguente con un patto d'alleanza tra Sanniti e Romani, senza che per\u00f2 gli Italici divenissero \"alleati\".\nNel corso della terza guerra sannitica, scoppiata per schermaglie tra Sanniti e Lucani, i quali chiesero nel 298 a.C. protezione a Roma, il console Gneo Fulvio Massimo Centumalo penetr\u00f2 nella Pentria, ossia l'area di Isernia e dell'alto Sangro, saccheggiando le citt\u00e0 di Aufidena e Boiano. La resa dei conti ci fu nella battaglia di Sentino nel 295 a.C., presso le Marche, contro la coalizione di Etruschi, Galli e Umbri. Negli anni successivi i Sanniti si riorganizzarono pi\u00f9 volte contro Roma, senza per\u00f2 riuscire a sbaragliare i Romani, capeggiati dai consoli Spurio Carvilio Massimo e Lucio Papirio Cursore, che li sconfissero ad Aquilonia nel 293, risalendo il fiume Liri fino alla Marsica. Un esempio della distruzione nelle guerre sannitiche \u00e8 la roccaforte di Milonia, dove oggi sorge Ortona dei Marsi. Le ultime resistenze dei Sanniti furono spinte a Venosa e poi nuovamente a Bojano, dove furono annientate nel 290 a.C.\nLa guerra sociale.\nDato che gli Italici, dopo le guerre sannitiche, furono s\u00ec annessi a Roma, senza per\u00f2 riceverne i benefici, come ad esempio la cittadinanza, se nonch\u00e9 era stata guadagnata solo dai membri pi\u00f9 influenti delle citt\u00e0, al livello politico e religioso, presto tra la popolazione serpeggi\u00f2 il malcontento, scoppiato in una nuova grande rivolta nel 90 a.C. chiamata \"guerra dei soci\", o anche \"bellum Marsicum\" come detto sia da Livio sia dal Febonio, perch\u00e9 si combatt\u00e9 in gran parte proprio nella zona dei Marsi, propagandosi per tutto il Sannio fino alla Puglia. Piceni, Vestini, Peligni, Marrucini, Frentani, Sanniti, e pi\u00f9 a sud i Lucani e gli Apuli si ribellarono a Roma, costituendo un nucleo statale nella cittadina di \"Corfinium\", nella valle Peligna, chiamata per la prima volta \"Italia\", nome simbolico per unire tutte le popolazioni della penisola in un'amministrazione. Fu eletto un senato di 500 membri, 2 consoli, il marsicano Quinto Poppedio Silone e il sannita Gaio Papio Mutilo, insieme a 12 pretori. Corfinio fu scelta non solo per la sua posizione baricentrica nello stato del Sannio, che si trovava al termine del valico del Sirente-Velino, al centro della conca Peligna, presso le rive dell'Aterno, avendo al confine orientale la protezione della Majella, ma anche per posizione strategica, occupando la via Tiburtina Valeria, importante strada di collegamento tra Romea e l'Adriatico.\nLa causa delle concessioni della Lex Iulia.\nPrima che la guerra scoppiasse con la rivolta di Ascoli Piceno, gli Italici per le concessioni della cittadinanza e dei diritti pari a quelli di Roma, mandarono una delegazione per avere il diritto, in cambio della pace. Il senato si rifiut\u00f2 mediante la sentenza di Quinto Vario, tribuno della plebe sostenuto dagli \"equites\", il quale costitu\u00ec inoltre un tribunale per la condanna dei traditori della patria. La notizia nel Sannio fu accolta con grande rabbia e le varie trib\u00f9, prima di riunirsi a Corfinio, massacrarono ad Ascoli i patrizi romani, distrussero le ville, le fortezze militari, saccheggiarono i campi, rincorrendo in una vera e propria caccia all'uomo chiunque fosse romano. Roma intervenne, ma inizialmente senza successo.\nI primi successi degli Italici costrinsero i Romani a preparare un esercito pi\u00f9 potente, in primavera la guerra si era diffusa in tutto l'Abruzzo e nel Sannio molisano-campano. I Romani, temendo anche la sollevazione dell'Etruria e dell'Umbria, furono indotti a dare delle concessioni, come la \"lex Iulia\", che concesse la cittadinanza romana a tutte le popolazioni rimaste fedeli a Roma, come Alba Fucens, mentre con la \"lex Plautia Papiria\" la cittadinanza fu estesa a tutti gli abitanti delle citt\u00e0 latine o alleate che si denunciassero al pretore entro 60 giorni.\nInsurrezione e la guerra \"marsica\".\nQueste leggi volsero a sostegno dei Romani per indebolire gli insorti, e le defezioni principali furono quelle di Teate, Anxanum e Sulmona, mentre altre citt\u00e0 come quelle della Marsica e di Corfinio opposero una resistenza disperata fino alla distruzione nell'88 a.C., mediante l'esercito di Silla e Gaio Mario. A nord operavano le truppe del console Publio Rutilio Lupo, che aveva i suoi legati Mario, ritornato dall'Oriente. Nel 90 a.C. i Marsi attaccarono a sorpresa l'esercito nemico presso il fiume Tolero, nel territorio degli Equi, e Lupo vi trov\u00f2 la morte insieme a 8000 soldati.\nSolo Gaio Mario riusc\u00ec a evitare la catastrofe continuando la resistenza, anche se pi\u00f9 avanti si accorger\u00e0 che il sentimento di riscatto italico attecchir\u00e0 anche tra gli Etruschi e gli Umbri, soldati mercenari di Roma. Alla fine del 90 a.C. Giulio Cesare senior decise di varare una legge che permetteva a quelle comunit\u00e0 di acquisire la cittadinanza romana, appunto la \"lex Iulia\". La seconda legge fu varata da Marco Pluzio Silvano e Caio Papirio Carbone. I nuovi cittadini romani tra gli Italici non furono distribuiti tra le 35 trib\u00f9 latine, ma scorporati in 8 trib\u00f9 aggiuntive, affinch\u00e9 non avessero particolare influenza nelle assemblee pubbliche. Nell'89 a.C. il console Strabone propose la \"lex Pompeia\" che permetteva ai coloni della Gallia Cisalpina di acquisire la cittadinanza, esempio di come Roma alla fine avesse dovuto per forza piegarsi alle richieste dei popoli italici per non trovarsi annientata. Nel frattempo la guerra sociale in Abruzzo prosegu\u00ec, ed entr\u00f2 nella fase del cosiddetto \"bellum Marsicum\", perch\u00e9 si combatt\u00e9 prevalentemente nel territorio del Fucino. I Marsi accorsero in aiuto degli Etruschi rivoltosi, e furono raggiunti da Strobone, che uccise 15.000 italici, spegnendo di fatto ogni velleit\u00e0 di resistenza. Successivamente mosse su Ascoli per vendicare il massacro del 91, e la citt\u00e0 fu rasa al suolo. In quel periodo anche i Peligni e i Vestini si arresero; il controllo della rivolta stavolta pass\u00f2 in mano alla trib\u00f9 dei Pentri, e in aiuto di Roma accorse Silla dalla Campania, distruggendo Pompei, Ercolano e Stabia, fino a giungere a Boviano, territorio storico per le rivolte dei Pentri due secoli prima. Il movimento meridionale sannita di Nola e della Lucania continu\u00f2 la lotta fino all'82 a.C., mentre Isernia e Corfinio cadevano sotto il controllo di Silla, dopo ilo massacro dell'altopiano delle Cinquemiglia. Corfinio sub\u00ec un saccheggio sanguinoso, e fu privata dell'antico nome, venendo chiamata \"Pentima\", toponimo rimasto fino al ristabilimento del nome antico nel 1928, ma il territorio circostante nel Medioevo era detto anche \"Valva\", tanto che ancora oggi la diocesi di Sulmona \u00e8 detta \"Sulmona-Valva\".\nOrganizzazione territoriale della \"Regio IV Samnium\".\nLa Regio fu formalmente istituita durante il principato di Augusto, in un progetto di riordinamento amministrativo dei territori dell'impero, e comprendeva la Sabina reatina, l'Abruzzo attuale e il Molise. A nord confinava con la Regio V Picenum, ossia le Marche, a ovest con la Regio I Latium et Campania, comprendeva il territorio della vallata dell'Aterno con Amiternum, la piana del Fucino con Marruvio, e le catene montuose dei Monti Sibillini e del Sirente-Velino, la conca Peligna di Sulmona, la piana dell'Alento con Teate, la fascia costiera di Ortona e Histonium, la Frentania di Anxanum e la bassa zona del Biferno, del Trigno-Sinello, con le citt\u00e0 di Isernia, Boiano e Larinum.\nLa citt\u00e0 di \"Anxanum\" dopo i privilegi di Augusto, aveva goduto di grande prosperit\u00e0 e fioritura dei commerci, come testimoniano le lapide, con arrivo di coloni romani, rappresentati dalle nobili famiglie patrizie, tra le quali la gens Ariense. La citt\u00e0 andava acquistando la fisionomia di un oppidum romano, e per questo \u00e8 spiegata all'assenza di strutture tipiche delle citt\u00e0 romane, come un teatro, un anfiteatro, o un complesso termale, mentre venivano costruite botteghe e il macellum. Le divinit\u00e0 italiche nei templi vennero sostituite con quelle romane, e ad Anxanun sono documentati 5 templi. L'imperatore Diocleziano miglior\u00f2 la viabilit\u00e0 con il famoso ponte che si staglia sotto la mole della Cattedrale di Santa Maria del Ponte, e nel frattempo la Regio IV venne scorporata in 4 province, e la citt\u00e0 entr\u00f2 in quella di \"Teate\" (Chieti). Lanciano risent\u00ec pesantemente della nuova organizzazione amministrativa, che la teneva assoggettata al potere centrale, che ne minava il florido scambio delle merci.\nL'Abruzzo durante la guerra greco gotica.\nDurante l'impero di Costantino Lanciano torn\u00f2 all'antico splendore, e di interesse \u00e8 la lapide che recita \"Autonio Iustiniano Rector Provinciae\".. La fervida attivit\u00e0 commerciale \u00e8 citata anche nel 165 d.C., quando erano consoli Lucio Ario e Marco Gavio Orfito, mentre un prezioso documento risalente all'epoca di Marco Aurelio concedeva ai cittadini Fisio, Eucanio, Feltro, Rota, Tilio e Audo il privilegio di gestire i mercati delle fiere pubbliche.Al tempo di Valentiniano III l'Abruzzo fu invaso dalle truppe di Odoacre degli Eruli, ma l'Abruzzo non ne risent\u00ec particolarmente, e il disastro avvenne dopo il 537 quando la nazione fu ripresa da Bellisario, mandato da Giustiniano in Italia a riportare l'ordine, ma subito dopo nel 543 il disordine torn\u00f2 per le invasioni barbariche, e anche l'Abruzzo ne fu molto colpito. La guerra gotica del 553 dette un ulteriore smacco alla vita sociale gi\u00e0 resa precaria, insieme ai vari terremoti che si susseguirono.\nNel 410 i Visigoti di Alarico I entrarono a Roma, e saccheggiarono anche il resto dell'Italia, Abruzzo compreso, penetrando da Teramo, dove rimasero fino al 552-54. Fu allora che l'Abruzzo, dopo il termine della guerra gotica, pass\u00f2 sotto il dominio dei Bizantini, e sparute tracce si possono rinvenire in reperti provenienti da chiese distrutte di Ortona e Vasto, e soprattutto nel territorio di Crecchio, nella raccolta permanente del Museo dell'Abruzzo Bizantino Altomedievale del Castello ducale De Riseis. Della presenza bizantina in Abruzzo non resta molto, se non appunto del materiale d'uso domestico raccolto a Crecchio, e le citazioni storiografiche, che attestano la presenza di questa popolazione nella fascia costiero-pianeggiante di Ortona e Lanciano, e di Vasto. I Bizantini presero controllo del porto di San Vito Chietino fortificandolo, costruirono delle ville alla maniera delle domus romane nelle campagne circostanti, molte delle quali sono state rinvenute nelle contrade di Crecchio, Tollo e Canosa Sannita, Aternum, dove costrurono una primitiva piccola fortezza per la guardia del porto, insieme a necropoli dove sono stati ritrovati elmetti metallici. I Bizantini occuparono anche Montepagano a Roseto degli Abruzzi, e addirittura si spinsero fino a Torricella Peligna nell'alta valle dell'Aventino, probabilmente occupando l'antica citt\u00e0 di \"Juvanum\" dei Carricini, e costoso si rifugiarono su alture, fondando Torricella e Montenerodomo.La presenza dei Bizantini per\u00f2 non fu di buon auspicio, perch\u00e9 il clima politico economico era in costante crisi, con saccheggi, distruzioni e rapimenti. Nel 539 si manifest\u00f2 una grave carestia nel teramano che uccise 50.000 contadini, e il fiscalismo sempre pi\u00f9 aspro della vecchia politica romano-bizantina port\u00f2 allo spopolamento di interi insediamenti delle campagne. Da qui pi\u00f9 avanti nell'VIII-IX secolo i Longobardi riporteranno lentamente la vita, costruendo insediamenti fortificati (castra), che poi lentamente assumeranno la conformazione di veri e propri abitati muniti di mura di cinta e castelli.\nIl Medioevo.\nDai Bizantini ai Longobardi.\nRisale al Medioevo la prima menzione del toponimo \"Aprutium\" (Abruzzo), derivato dal nome del territorio romano \"Pretutium\" nel teramano, incluso anticamente nel Piceno. La Guerra gotica distrugge gran parte delle citt\u00e0, ma ancora non sconvolge l'assetto del territorio compreso per la maggior parte nella tardo-imperiale regione suburbicari dividono l'Abruzzo tra i ducati di Spoleto e Benevento, un grosso gruppo di germanici longobardi colonizza la valle dell'Aterno; anche le citt\u00e0 costiere bizantine, che inizialmente resistono ai barbari, cedono a Grimoaldo I duca di Benevento nella seconda met\u00e0 del V secolo.\nDalla disgregazione dei sistemi cittadini due nuovi sistemi di antropizzazione si incrementano vicendevolmente in Abruzzo. L'economia d'et\u00e0 imperiale \u00e8 rimpiazzata dall'economia rurale che ruota attorno a piccoli centri prevalentemente a carattere servile, che curano il dissodamento e la coltivazione degli appezzamenti di terreno degli antichi agri civici romani, o delle ville; ai contadini viene man mano concessa una certa libert\u00e0, visto l'aumento dei costi per l'approvvigionamento degli schiavi; non godendo di autonomia politica, si innestano su questi centri il dominio, le tutele e i diritti fondiari di feudatari e delle abbazie prima di Montecassino e San Vincenzo al Volturno, poi di San Clemente a Casauria, fondata nell'871. La frammentazione politica, la necessit\u00e0 di accentrare la popolazione per una gestione pi\u00f9 razionale dei territori in fase di dissodamento sono le cause principali della nascita dei castra, centri fortificati attorno a una fortificazione in cui in germe troviamo gi\u00e0 le prime forme di signoria o aristocrazia fondiaria: sono esempio Balsorano, Castel di Sangro, Capestrano, Celano, Massa d'Albe, Pacentro, Tagliacozzo, in provincia dell'Aquila; Alanno, Popoli, Salle, Tocco da Casauria, in provincia di Pescara; Bisenti, Borrello, Casoli, Canzano, nelle province di Teramo e Chieti. Lungo la costa sopravvivono le citt\u00e0 di Teate e Pinna.\nLongobardi in Abruzzo: questioni generali.\nConquista dell'ex Sannio.\nI Longobardi nel 568, guidati da re Alboino, si insediarono stabilmente in Italia, provenendo dal nord germanico. Il loro dominio fu articolato in numerosi ducati che godevano di una marcata autonomia rispetto al potere centrale dei sovrani insediatisi a Pavia, capitale della \"Langobardia Maior\", mentre Benevento fu sede della \"Langobardia Minor\", con l'Abruzzo compreso. La prima citt\u00e0 a essere conquistata dai longobardi fu Teramo, nota allora come \"Castrum Aprutiense\", che faceva parte del Marchesato di Fermo, che si estendeva dal Musone fino all'Aterno. Nel 740-43 il marchesato sar\u00e0 sottomesso al ducato di Spoleto, insieme alla contea Aprutina, che diventer\u00e0 \"Gastaldato d'Aprutium\", uno dei sette gastaldati di tutto l'Abruzzo odierno.\nNella loro traversata, i Longobardi per raggiungere il Meridione occuparono la Marsica, l'Abruzzo Citeriore teatino, il Molise, vale a dire la storica Contea di Boiano, la Daunia foggiana e la Lucania. Ancora oggi l'Abruzzo presenta varie tracce di questa presenza, come le localit\u00e0 che portano il prefisso di Gualdo, Fara, Guardia, Scurcola, toponimi tipici germanici che indicano propriet\u00e0 o luoghi di controllo sopra alture, dove vennero erette torri e fortini, successivamente trasformatisi in abitati; gli esempi sono Fara Filiorum Petri, Fara San Martino, Guardiagrele, Vasto (alle'poca il Guasto), Guasto di Meroli (oggi Guastameroli).\nToponimi e tracce fossili longobarde in Abruzzo.\nSopravvivono anche dei riti d'importazione longobarda come la festa delle Farchie di Fara Filiorum Petri, in onore di Sant'Antonio abate, nonch\u00e9 la presenza di toponimi e chiese dedicate al culto di San Michele arcangelo, il santo patrono dei Longobardi, come Sant'Angelo in Vetuli presso Sulmona, le varie grotte dedicate a Sant'Angelo di Palombaro, Civitella del Tronto e Lettomanoppello, nonch\u00e9 le prime parrocchie dei villaggi di fondazione longobarda, quali Sant'Angelo del Pesco, Citt\u00e0 Sant'Angelo, Atessa, Lanciano (il rione Borgo), Mosciano Sant'Angelo, la chiesa di San Michele a San Vittorino dell'Aquila. Perfino il comune molisano, fino al 1948 compreso negli Abruzzi, di Capracotta ha origini longobarde, riguardo alla tradizione di sacrificare una capra nel terreno di colonizzazione.\nNell'ordinamento longobardo, il gastaldato o gastaldia era una circoscrizione amministrativa governata da un funzionario della corte regia, il gastaldo o castaldo, delegato a operare in ambito civile, militare e giudiziario.\nL'odierno Abruzzo venne suddiviso dai Longobardi in sette gastaldati: Marsi, Amiterno, Forcona, Valva, Teate, Penne e Aprutium ripartiti rispettivamente nel Ducato di Spoleto (la Marsica e il territorio a nord del fiume Aternum oggi Pescara), e nel Ducato di Benevento (grosso modo la provincia di Chieti). Pi\u00f9 che in altri luoghi d'Italia, la toponomastica abruzzese presenta forti tracce longobarde: ad esempio i nomi \"fara\" e \"guardia\" (Fara San Martino, Fara Filiorum Petri, Piana La Fara, Torre di Fara, Guardiagrele, Guardia Vomano, Colle della Guardia, nomi che si possono tradurre col termine latino \"castrum\", postazione militare), \"sala\", \"sgurgola\" (ad esempio Scurcola Marsicana), sono tutti termini militari longobardi, che edificarono castelli e torri di nuova fondazione. Al definitivo abbandono delle pi\u00f9 importanti citt\u00e0 romane attorno alle quali nacquero i gastaldati (\"Alba Fucens\", \"Amiternum\", \"Corfinium\"), corrisponde invece la controtendenza di Sulmona, Lanciano e Chieti, le uniche citt\u00e0 in cui l'assetto urbano del centro storico ancora oggi ricalca gran parte il tessuto viario romano.\nUn esempio della presenza bizantino-longobarda in Abruzzo \u00e8 dato anche dall'interessante sito di Arsita in provincia di Teramo. Sulla cima del paese sorge un palazzo settecentesco con mura medievale, che in origine era il \"castello Bacucco\", sotto la giurisdizione del castello di Bisenti. Il castello era un insediamento di capanne e frasche, di forma ovale, e probabilmente da questo deriverebbe il nome \"bel cucco\", oppure dall'arabo \"bakok - burqu\", panno che avvolge la testa, che sta a indicare l'aspetto del castello arroccato. Dall'XI secolo il castello, sotto il controllo di Bisenti, incominci\u00f2 a essere noto col toponimo attuale di Arista, che indica un luogo bruciato, dove probabilmente i Normanni compirono scorrerie.\nLongobardi nella Marsica.\nLa Marsica nella seconda fase dell'impero romano fino al 476, sub\u00ec una lenta crisi, favorita soprattutto da carestie e terremoti, come quello del 346 d.C.\nLe inondazioni e la mancata manutenzione dei cunicoli di Claudio per ridurre la portata del Fucino, contribuirono a far allagare l'emissario, rendendo la zona paludosa e malsana. Con i restauri seguiti al terremoto, si hanno delle testimonianze ad Alba Fucens, in particolare l'assetto urbano con particolarit\u00e0 architettoniche stratificate, che mostrano chiaramente il passaggio dall'et\u00e0 augustea del I secolo all'et\u00e0 tarda. Anche nella capitale \"Marruvium\" furono eseguiti dei lavori, e nel IV secolo venne costruita la prima cappella di Santa Sabina, che poi divenne la prima sede della cattedrale della diocesi.Vicenda importante, come nel resto dell'Abruzzo, riguarda il primo arrivo dei cristiani, e il loro conseguente martirio. L'esempio pi\u00f9 interessante della Marsica \u00e8 a Trasacco, dove si trovano le spoglie di San Rufino di Assisi e San Cesidio. La venerazione dei martiri ci fu subito, per\u00f2 le prime notizie della chiesa a essi dedicati \u00e8 riferibile al periodo del dominio dei Berardi nell'XI secolo, i futuri Conti dei Marsi.\nLa Marsica, nel VI secolo, fu invasa dapprima dai Bizantini, e poi dai Longobardi. Odoacre, il quale conquist\u00f2 Roma deponendo Romolo Augusto, invase la Valle Roveto passando per il fiume Liri; sotto i Goti l'Abruzzo, almeno non tutto, conserv\u00f2 le tradizioni romane, soprattutto Chieti continu\u00f2 a prosperare sino al VI secolo circa, anche se inizi\u00f2 a farsi strada la nuova fede del cristianesimo, e difatti proprio sotto questa popolazione a Chieti vennero trasformati i templi in edifici di culto cristiano, come la Cattedrale di Santa Maria Maggiore, edificata sopra il tempio di Marte (l'attuale Duomo di San Giustino), la chiesa dei Santi Pietro e Paolo sopra il tempio dei Dioscuri (la piazza dei tempietti), e infine l'erezione della nuova cappella di Sant'Agata dei Goti, ancora oggi esistente, nel quartiere Porta Santa Maria.\nUn secolo dopo, la provincia del Sannio fu di Bellisario di Bisanzio. Dopo vari sconvolgimenti e invasioni barbariche, nel 568 l'Abruzzo fu del sovrano longobardo Foroaldo, che istitu\u00ec gastaldie e contee, mentre sorgeva il ducato di Spoleto, non ancora in mano dei Franchi, a cui l'Abruzzo veniva assegnato, dalla parte nord del fiume Pescara-Aterno, mentre la zona sud del chietino rimaneva nel ducato di Benevento. Da questo momento la capitale antica dei Marsi \"Marruvio\" (oggi nel comune di San Benedetto dei Marsi), inizi\u00f2 a chiamarsi \"Valeria\", e da qui il nome di tutta la provincia fucense e rovetana, la Marsica attuale.\nNel 608 vi transit\u00f2 il papa Bonifacio IV, alcune notizie della presenza di citt\u00e0 romane ancora oggi esistenti sono date da Paolo Diacono nella \"Storia dei Longobardi\". La Marsica venne nuovamente invasa dal conte Gisulfo II nel 702, che si accamp\u00f2 in Vallis Sorana (Balsorano) e poi a Morrea, invitato dalle offerte di papa Giovanni VI ad abbandonare la conquista.Si hanno notizie sull'embrionale diocesi marsicana con cattedra a Sora e a San Rufino di Trasacco. Il cronachista Leone Ostiense riporta che nell'VIII secolo la Marsica era in gran parte conquista dell'abbazia di Montecassino, dato che questo monastero, insieme a quello di Farfa e San Vincenzo al Volturno, dell'Ordine Benedettino, avevano in controllo la giurisdizione delle chiese, non solo nella Marsica, ma in tutto l'Abruzzo. Ildeprando di Spoleto nel 782 fece dono della \"Marsica\" al grande monastero di Montecassino, parlando di un \"Comitatu Marsorum\", segno chiaro del passaggio dei Longobardi in loco.\nQuesta forma embrionale, al livello territoriale perfettamente definito, del successivo Contado dei Marsi o di Celano, amministrato dai Berardi, passer\u00e0 a Berardo \"il Francisco\" nel 926 d.C.,con la discesa del franco Ugone di Arles per volere di Ottone I di Sassonia, nell'ambito di interventi franchi, chiamati dal papa, per bloccare le scorrerie saracene in Abruzzo; e insieme a costui venne Attone, che avr\u00e0 in possesso il comitato di Chieti, e che dar\u00e0 vita all'omonima contea e alla dinastia Attonide, una delle pi\u00f9 potenti dell'attuale regione, che dur\u00f2 sini al XII secolo.\nLanciano tra bizantini e longobardi.\nLanciano \u00e8 un alto luogo cardine per comprendere le varie fasi del passaggio dei barbari, dei bizantini e infine dei longobardi in Abruzzo, di cui insieme a Vasto si hanno fonti pi\u00f9 cospicue. Nella citt\u00e0, all'epoca dei Bizantini (VI secolo) govern\u00f2 Narsete, che scacci\u00f2 i Goti, il quale si accord\u00f2 con i Longobardi, cedendo Lanciano al dominio di Benevento. Il nome fu cambiato in \"Castrum Lanzani\" o \"Anxani\", e per questo la situazione economica sub\u00ec un tracollo, ancor pi\u00f9 con l'invasione del Sannio da parte di Alboino nel 568. A quest'epoca risalirebbe la prima distruzione di Lanciano, con la perdita delle opere romane in gran parte. Distrutta la citt\u00e0, i Longobardi provvidero a ricostruirla, iniziando dalle mura di cinta sul Colle Erminio, ossia il quartiere di Lanciano vecchio, dove si trovava il nucleo centrale di Anxanum. Lo stesso toponimo del Colle Erminio deriva dalla presenza di un amministratore locale dei longobardi.\nIl governato della citt\u00e0 fu il duca Zotone, e fu in quest'epoca che sorsero le prime chiese in citt\u00e0, tra le quali si annoverano la cappella di San Giorgio sopra Minerva, oggi cripta della chiesa di San Biagio, la chiesa di San Maurizio, demolita nell'800, che si trovava in Largo dei Frentani, e il convento dei basiliani di San Legonziano, fuori le mura. Una leggenda, in virt\u00f9 dell'edificazione di queste chiese, vuole che nel 610 la citt\u00e0 venisse liberata dal primo patrono San Maurizio, durante la guerra dei Bizantini e Longobardi, vinsero questi ultimi contro la tirannia bizantina, dato che i lancianesi avevano pregato questo santo, che venne eletto quale primo patrono della citt\u00e0.\nSegu\u00ec un periodo di tranquillit\u00e0, in cui il commercio della ceramica e delle fiere mercantili pot\u00e9 riprendersi. Segu\u00ec ai Longobardi l'arrivo dei Franchi. Nell'801 Pipino il Breve scese nel Sannio con l'intento di assoggettare quelle citt\u00e0 poco disposte a sottostare al nuovo potere, e con forza infatti sottomise Chieti distruggendola letteralmente. Lanciano per questo si mantenne neutrale e non sub\u00ec dunque la violenza, anche perch\u00e9 dipendeva dall'amministrazione di Chieti stessa, che fu sottomessa e aggregata al ducato di Spoleto.Pipino dette maggior impulso all'attivit\u00e0 commerciale e artigianale, e dette al principe i titoli di gonfalone. Nel 973 venne istituita la Marca Teatina con a capo la citt\u00e0 di Chieti, dalla quale Lanciano dipese. In questo periodo in citt\u00e0 si and\u00f2 sempre pi\u00f9 affermando il cristianesimo, che comparve durante il governo di Bisanzio. Di grande importanza infatti \u00e8 l'avvenimento del \"miracolo eucaristico di Lanciano\", verificatosi nell'VIII secolo nel monastero dei Santi Legonziano e Domiziano. La leggenda vuole che la chiesa, eretta fuori dalle mura, fosse stata edificata sopra una prima cappella costruita sopra la presunta casa natale del soldato Longino che trafisse il costato di Cristo crocifisso. Un monaco dell'ordine dei Basiliani, che non credeva nel miracolo della Resurrezione, nel momento dell'eucaristia durante la messa, vide tramutarsi l'ostia in carne viva, e il calice di vino prese a grondare sangue umano. Il miracolo fece acquisire notevole prestigio ai monaci e alla citt\u00e0 stessa, dal punto di vista religioso, ma nel XII secolo la chiesa fu affidata ai Benedettini, poich\u00e9 il papa Innocenzo III scacci\u00f2 i basiliani, che si macchiarono di empiet\u00e0, e il monastero di conseguenza dipese dall'abbazia di San Giovanni in Venere. Nel 1252 vi giunsero i Frati Conventuali di San Francesco d'Assisi, che riedificarono la chiesa, adattandola allo stile medievale.\nI Longobardi a Chieti e costituzione della Gastaldia.\nChieti sotto i Goti e Longobardi.\nDopo la caduta dell'Impero romano d'Occidente nel 476 d.C., Teate sub\u00ec varie invasioni barbariche: i Visigoti e gli Eruli; successivamente entr\u00f2 nel dominio del Ducato di Benevento. L'equilibrio cittadino dopo la perdita del controllo romano si sfald\u00f2 ben presto, le costruzioni antiche andarono distrutte, la cavea dell'anfiteatro divenne una necropoli, e cava di materiale per la costruzione di nuovi edifici, soprattutto chiese. Nel VI secolo inizi\u00f2 la peregrinazione a Teate di un santo di Siponto: San Giustino di Chieti, che diventer\u00e0 il patrono della citt\u00e0. Morto nel 540, a lui \u00e8 attribuita la fondazione della Diocesi Teatina, con la primitiva costruzione di un edificio paleocristiano su un'altura della citt\u00e0, successivamente consacrata come Cattedrale di San Giustino (nel 1069, durante la ricostruzione di Attone I).\nLa cristianizzazione della citt\u00e0 avverr\u00e0 in modo completo sotto i Longobardi, dacch\u00e9 gli antichi templi romani verranno riconvertiti in luoghi di culto cattolico, come il tempio maggiore della Piazza dei Tempietti, che diverr\u00e0 nell'VIII secolo la chiesa di San Paolo, e il tempio di Diana (compresa nei primi del Novecento nel rione Tricalle) si trasformer\u00e0 nella chiesa di Santa Maria del Tricaglio. La chiesa primitiva di San Giustino (all'epoca del IX secolo nota come Santa Maria Mater Dei), distrutta da Pipino il Breve, viene documentata dall'840, era dotata della sede vescovile e di uno scriptorium; successivamente nei documenti viene citata come \"Ecclesia Sancti Tomasci\", ossia dedicata a San Tommaso.I Goti di Cassiodoro si stanziarono lungo le coste del Sannio, e occuparono probabilmente anche Teate, bench\u00e9 fonti certe si riferiscano alle occupazioni di Lanciano e Ortona. La citt\u00e0 romana di Teate and\u00f2 distrutta nel IX secolo, quando si ribell\u00f2 al dominio di Pipino dei Franchi, gi\u00e0 venuto negli Abruzzi per sopprimere le comunit\u00e0 longobarde che parteggiavano per il duca Grimoaldo di Benevento, nonostante i tentativi del diplomatico Conte longobardo Roselmo di pacificazione, nel tentativo di vedere salvata almeno Chieti. Nell'801 Chieti fu invasa da Pipino d'Italia e data alle fiamme. Molti edifici storici furono irrimediabilmente danneggiati, compresa la primitiva Cattedrale di Santa Maria, rimasero in piedi solo le rovine romane, e la primitiva chiesa di Sant'Agata dei Goti nel rione Porta Santa Maria.\nConquista degli Abruzzi da parte dei Longobardi.\nNel VII secolo la contea di Benevento si allarg\u00f2 notevolmente, grazie ad Azeleco dei Bulgari, che offr\u00ec l'appoggio a Grimoaldo dei Longobardi, che gli fece governare Benevento insieme al figlio Romualdo. Benevento annett\u00e9 la contea di Bojano, che praticamente costituiva allora quasi tutto il Molise oggi conosciuto, insieme ad Isernia e Sepino, divenendo un solo gastaldato. Anche l'antica \"Teate\" divenne sede amministrativa di un gastaldato sotto l'autorit\u00e0 di Benevento, uno dei 7 della zona abruzzese, di questo ducato, e aveva a confine meridionale la Majella fino al castello di Luparello (oggi Civitaluparella), le Portelle o il Gualdo (San Vito Chietino), la valle di Taranta Peligna, il Monte Coccia di Campo di Giove, il Monte Orsa (Pratola) fino a Stafilo; a nord-est l'Adriatico di Castro Belfiore (Silvi Paese), pi\u00f9 a sud Pescara e a sud-est il fiume Trigno del Vasto. Tra le citt\u00e0 maggiori del gastaldato c'erano Ortona, Lanciano e Vasto, e dopo l'invasione di Pipino, Chieti fu definitivamente liberata dall'occupazione longobarda del ducato di Benevento (un fatto avvenuto nell'ambito della guerra contro il duca Grimoaldo), assoggettata ai Franchi, e fu sede della \"Marca Teatina\".Secondo lo storico Anton Ludovico Antinori la marca teatina si era stabilita prima del 973, e che di essa facevano parte le citt\u00e0 che prima dipendevano dal ducato di Benevento e Spoleto, non esclusa appunto Lanciano. Quest'ultima per il suo pregio economico e politico fu eletta \"nobile gastaldia\", ma fu sempre soggetta al marchesato di Chieti.\nLe diocesi abruzzesi.\nL'intero territorio dell'odierna provincia teatina and\u00f2, per l'amministrazione religiosa, in mano agli antichi monasteri laziali di Farfa e Montecassino. Una parte dall'872 andr\u00e0 in gestione all'abbazia di San Clemente a Casauria, mentre la zona costiera nel IX secolo, in particolar modo Pescara o Aterno checch\u00e9 si dica, all'abbazia di San Giovanni in Venere. Oltre alla diocesi Teatina, nacquero dal VI secolo la diocesi Histoniense con la sede presso la chiesa di Sant'Eleuterio (sopra cui venne eretta la collegiata di Santa Maria Maggiore), e ad Ortona, presso la basilica di Santa Maria degli Angeli (oggi cattedrale di San Tommaso), come riportato in lettere del papa Gregorio Magno. Nel periodo longobardo, intorno l'anno 840 d.C. circa, si citano i vescovi teatini Trasmondo e Teodorico, che ebbero in possesso alcuni monasteri del territorio. Dall'840, nei registri del vescovo Teodorico d'Ortona, si ha menzione di Chieti, gi\u00e0 quasi ricostruita completamente dopo il sacco di Pipino nell'801, e con una diocesi gi\u00e0 molto potente nel possedimento di terreni e chiese nell'area dell'Alento-Pescara. Nel documento sono citate le chiese di San Tommaso, vale a dire la primitiva cattedrale, Sant'Agata dei Goti con l'ospizio, San Salvatore fuori le mura e la chiesa dei Santi Pietro e Paolo sopra i tempietti romani.\nLa citt\u00e0 nuova si and\u00f2 sviluppando dalla Civitella a Sud-Est, mentre la parte pi\u00f9 antica si fortific\u00f2 attorno al \"pallonetto di San Paolo\". Si trattava di un piccolo sobborgo composto da case addossate le une alle altre, con al centro la chiesa di San Paolo, ricavata dai tempietti. Piccolo rioni sorsero nelle vicinanze, come \"Castellum Tribulianum\", oggi rione Trivigliano - Santa Maria, il rione San Giovanni e Piano Sant'Angelo, fondati dai Longobardi e il quartiere Santa Caterina, poi San Gaetano, presso i tempietti.\nLa Contea Teatina: la dinastia degli Attoni.\nIl territorio teatino fu conteso da Longobardi e Bizantini nel VII secolo. Nel 649 quando il vescovo di Ortona, Viatore sottoscrive i decreti del sinodo lateranense, Chieti non era stata ancora toccata dalla guerra longobarda. Con l'inizio delle ostilit\u00e0 di Grimoaldo I contro i Bizantini, Chieti ne fu certamente coinvolta. In un documento degli \"Annales Regni Francorum\", Chieti dopo la decadenza longobarda pass\u00f2 ai Franchi, e dunque accorpata al ducato di Spoleto, sotto il governo di Guinigiso. Costui combatt\u00e9 contro Grimoaldo III di Benevento e ottenne i confini dei due ducati presso il fiume Trigno, accorpando dunque l'Abruzzo a Spoleto. Tuttavia fonti sui \"gastaldati\" teatini non si hanno sino all'874.\nChieti, grazie ai Longobardi, era divenuta ben presto una florida citt\u00e0 nella zona dell'Abruzzo Citeriore, ma si trov\u00f2 contesa nella guerra tra longobardi e franchi. I cadetti degli Ottoni di Sassonia, in citt\u00e0, dopo che era stata distrutta da Pipino nella guerra contro Grimoaldo, furono i membri della dinastia degli Attonidi (che governarono dal X secolo, met\u00e0 del 900 d.C. dunque, sino all'XI secolo, con la battaglia di Ortona del 1075 contro i Normanni), che strinsero rapporti di politica e amicizia anche con i conti dei Marsi, proprietari di tutta la Marsica proprio nello stesso periodo di insediamento di Attone I a Chieti, acquistando terreni e citt\u00e0, tessendo rapporti con i principali monasteri, con scambi di feudi e chiese, e controllando insomma tutto l'Abruzzo meridionale, compresa la contea di Termoli a sud e Penne a nord.\nIn contemporanea con l'egemonia politica degli Attoni, che in citt\u00e0 occuparono anche il potere religioso con la dinastia dei vescovi e conti Trasmondi, discendenti degli Attoni, anche la diocesi Teatina acquist\u00f2 il controllo su tutte le chiese dei castelli della valle, con alcune speciali eccezioni per i monasteri. L'imperatore Ludovico II, concedendo particolari benefici a San Clemente a Casauria che fond\u00f2 nell'871, defin\u00ec i confini del Pescara, del Trigno, dell'Adriatico e della Maiella riguardo al potere teatino, confini confermati poi dai suoi successori.La \"contea Teatina\" si svilupp\u00f2 alla fine del IX secolo con la dinastia degli Attoni, con capostipite il borgognone Attone I; il primo documento ufficiale circa il \"comitatus teatinus\" \u00e8 del 938; ad Attone successe Attone II che govern\u00f2 Chieti dal 957 al 995. Appunto grazie a sapienti matrimoni, gli Attoni si arricchirono con vasti feudi, intavolando un'accorta politica con i principali monasteri di San Clemente, San Giovanni in Venere, Farfa, Montecassino e San Vincenzo al Volturno. In un placito del 935 Chieti \u00e8 decisamente sotto il governo di Attone, il quale assunse il governo del distretto di Penne e Termoli. La fedelt\u00e0 di Attone gli imperatori sassoni degli Ottoni apparve consolidata con Ottone II, e gli Attoni acquisirono ancor maggior potere dopo il crollo degli Ottoni e lo sfaldamento del ducato spoletino nell'XI secolo, gettando le basi della grande contea che diventer\u00e0 l'Abruzzo Citeriore. In quest'epoca Chieti si consolid\u00f2 anche dal punto di vista religioso con la dinastia del vescovo Trasmondo, che si impegner\u00e0 per l'edificazione di chiese, restauro di monasteri gi\u00e0 esistenti, come San Giovanni in Venere e San Clemente, portando a termine l'opera del vescovo Teodorico riguardo alla fondazione della Diocesi Teatina, citata nell'840 come \"canonica teatina\" di San Tommaso.\nNel 938 si tent\u00f2 di annettere un piccolo appezzamento di terra fuori dalla citt\u00e0, noto come Sant'Angelo di Montepiano (oggi Piano Sant'Angelo presso l'attuale Piazza Matteotti), che costituiva la via principale per i centri di Ripa Teatina e Bucchianico. Nel 972 sono documentati i possedimento di \"castrum Spulturii\" (Spoltore).\nI longobardi e i franchi a Guardiagrele.\nAltra importante testimonianza della presenza longobarda nel comitato Teatino \u00e8 il \"torrione\", detto \"Torre Orsini\" di Guardiagrele, non molto distante da Chieti. Questa citt\u00e0 era una vera e propria fortezza perch\u00e9 si poneva su un colle in posizione strategica dalla campana di Chieti per raggiungere ilo versante orientale della Majella. Probabilmente un primo insediamento esisteva nell'epoca romana, noto come \"Aelion\", dal greco \u1f25\u03bb\u03b9\u03bf\u03c2 \"h\u1e15lios\", \"sole\", per poi diventare con i longobardi \"Grele\". In tempi pi\u00f9 recenti si \u00e8 cercato di dare un significato pi\u00f9 soddisfacente: Grele deriverebbe dall'espressione marrucina \"ocrilis\", appunto altura.Il secondo villaggio di \"Guardia\" deriva dal germanica \"warda\", che indica un posto di vedetta militare, dove venne eretto il fortino della torre oggi presente. In una citazione dei registri delle decime del 1308 si parla di un \"clerici castri de Guardia Grelis\", all'epoca il paese non era stato ancora unificato, come accadde qualche decennio pi\u00f9 tardi, nell'analoga sorte dei due \"guasti\" del Vasto. Il torrione degli Orsini \u00e8 quanto rimane della fortezza, gravemente compromessa dal terremoto del 1706, come testimonia la parte superiore semi-diroccata. Nel 1849 parti del castello esistevano ancora, ma furono smantellate per sistemare l'accesso al Largo del Rosario, dal nome della chiesetta, oggi noto per\u00f2 come Largo Giuseppe Garibaldi. Della fortezza restavano solo la torre dell'Orsini e la torre dell'Acquedotto, rifatta per\u00f2 dopo i danni della seconda guerra mondiale.\nLa distruzione del Vasto da parte di Aimone.\nPer quanto riguarda la sorte della romana \"Histonium\", dopo la caduta di Roma, varie devastazioni colpirono la citt\u00e0. Nell'VIII secolo i Longobardi la devastarono, includendola nel ducato di Benevento con una propria gastaldia, e difatti inizi\u00f2 ad essere chiamato il \"Guasto\", ma il sacco di Histonio avvenne nell'802, quando i Franchidi Pipino la rasero al suolo, sempre per la guerra contro Grimoaldo di Benevento, e la dettero in feudo al conte Aymone di Dordona. Gi\u00e0 nel 942 la terra era ben nota come Guasto d'Aimone, dal nome del feudatario, che fece ricostruire la citt\u00e0 romana di questo rione omonimo, facendo inoltre erigere un piccolo fortino, ossia la torre \"Battaglia\", la torre campanaria (bench\u00e9 oggi la parte superiore sia settecentesca) della chiesa di Sant'Eleuterio, poi di Santa Maria Maggiore, presso il castello Gisone.\nLa citt\u00e0 fu saccheggiata perch\u00e9 vi esplode la rivolta contro il contro Grimoaldo di Benevento, e Aymone venne mandato da Pipino per reprimere i tumulti. Nel 1037 l'imperatore Errico III assegn\u00f2 il Guasto al possesso dell'abbazia di San Giovanni in Venere, successivamente il feudo inizi\u00f2 a ripopolarsi, tanto che venne colonizzato un colle a fianco del Guasto d'Aimone, costituendo il centro di Guasto Gisone (dal nome del castelliere), oggi anche noto come quartiere Santa Maria Maggiore, per la grande chiesa collegiata che vi troneggia.\nLa Contea di Celano (IX-XIII secolo).\nNell'819 l'imperatore Lotario I elev\u00f2 a titoli di conti i gastaldi di tutta la provincia Valeria, si cre\u00f2 nell'850 la \"Contea dei Marsi\" con a capo la citt\u00e0 di Celano. Il primo conte fu Gerardo, e gli segu\u00ec nell'890 la figlia Doda, poich\u00e9 anche le donne erano ammesse, che nel 910 spos\u00f2 Lindano, nipote di Carlo Magno. Dal matrimonio nacque Berardo I detto \"Francisco\", il capostipite della dinastia dei Berardi dei Marsi, riconosciuto ufficialmente dal sovrano Ottone di Sassonia, venuto in Abruzzo per sedare i saccheggi dei Saraceni e degli Ungheri con i Franchi. In epoca normanna si accrebbe l'importanza di Celano e di Albe, direttamente coinvolte nelle vita della piana del Fucino, tanto che il bacino lacustre veniva indicato come \"lago di Celano\".\nAccordi vantaggiosi vennero stipulati pi\u00f9 avanti, durante il periodo normanno, fra re Ruggero I di Sicilia e i conti locali, con aumento dei possedimenti. Il conte Rainaldo aveva in propriet\u00e0 nell'XI secolo Celano, Foce, Pescina, Venere, Vico dei Marsi, Sicco in Bala, Ascolo e Ortona dei Marsi, e come feudi soggetti al servizio militarsi San Sebastiano dei Marsi, Cocullo, Secinaro, Goriano Sicoli e Molina Aterno, allora chiamata \"Molina in Balva\". Il momento di massimo splendore della contea ci fu con il conte Pietro, che riun\u00ec nel 1198 le contee di Albe e Celano, tent\u00f2 di ampliare i domini oltre l'Abruzzo con lo scopo di creare un grande stato cuscinetto tra la regione Picena e Benevento. Ma con l'avvento degli Svevi di Federico II la situazione politica marsicana cambi\u00f2, il conte Pietro in un primo momento avverso a Federico II, in vista della netta superiorit\u00e0 militare di costui, sottoscrisse un patto di protezione, da parte di papa Innocenzo III.\nTuttavia nel 1210 Ottone IV, incoronato imperatore, scese in Italia per rivendicare il possesso del Regno di Sicilia contro Federico II. Pietro si schier\u00f2 dalla sua parte, ottenendo la Marca di Ancona e la carica di capitano e giustiziere del regno.\nNascita e diffusione del cristianesimo in Abruzzo.\nL'Abruzzo cominci\u00f2 ad accogliere il fenomeno dell'evangelizzazione, secondo leggende, sin dai primi tempi dopo la morte di San Pietro. Infatti a Penne c'\u00e8 la leggenda che San Patras nel 72 d.C., discepolo di Simon Pietro, si sarebbe recato nella terra dei Vestini per potare la parola di Cristo, fondando quella piccola cellula di accoliti che pi\u00f9 avanti diventer\u00e0 la \"diocesi Pennese\". Tuttavia a causa delle persecuzioni di Roma contro i cristiani, il fenomeno religioso si concretizz\u00f2 solo molto tardi, tra il III e il IV secolo d.C., avendo anche i primi martiri e vescovi documentati. Ad esempio a Sulmona esemplare \u00e8 la figura di San Panfilo, vissuto nel VII secolo, che ricopr\u00ec la carica di vescovo della diocesi gi\u00e0 sorta di Valva, e sopra il suo sepolcro nell'XI secolo vi venne eretta l'attuale Cattedrale di Sulmona.Facendo un passo indietro, la diocesi di Valva sorse sempre intorno a questo periodo, quando presso Corfinio venne martirizzato Pelino di Brindisi per controversie tra l'ortodossia bizantina e il cristianesimo apostolico romano. Sopra la sua tomba venne eretta una cappella, e successivamente divenne l'attuale Basilica di San Pelino, primaria sede della diocesi Valvense, la cui cattedrale negli anni seguenti fu trasferita a Sulmona.\nL'edificio sorge sul cimitero paleocristiano, fu distrutto dai Saraceni nell'811, dagli Ungari nel 937, e tra il 1075 e il 1102 ricostruito completamente per volere dell'abate Trasmondo, vescovo di Valva, e abate di San Clemente a Casauria. Ancora prima dell'arrivo di San Pelino, nella valle dell'Aterno si erano verificati episodi importanti di evangelizzazioni, che videro protagonisti San Massimo d'Aveia, citt\u00e0 romana dove oggi sorge Fossa, Santa Giusta di Bazzano, San Vittorino di Amiterno e San Cetteo di Amiterno. Si parla del III secolo d.C., e tutti questi santi subirono il martirio: San Massimo fu venerato sia nella neonata l'Aquila nella Cattedrale sia a Penne, ove vennero trasportate alcune reliquie nel Duomo, San Vittorino fu sepolto nella chiesa longobarda di San Michele presso Amiterno, San Cetteo, il suo corpo fu gettato presso il fiume Aterno, fu raccolto e venerato a Pescara, Santa Giusta fu martirizzata dentro la grotta della chiesa di Santa Giusta fuori le mura di Bazzano, presso L'Aquila.\nAltri santi molto importanti, vissuti tra il V e il VII secolo, che dettero un grande contributo all'evangelizzazione furono San Giustino di Chieti, San Benedetto di Norcia e il suo discepolo aquilano Sant'Equizio, che fond\u00f2 il monastero benedettino di Arischia, ancora oggi esistente. La presenza benedettina dall'VIII secolo in poi in Abruzzo si estese con grande espansione, favorita dall'abbazia di Montecassino, attraverso la valle di Sora, nella Valle Roveto e nella piana marsicana del Fucino.\nI Benedettini in Abruzzo.\nMa non solo, arriver\u00e0 fino ad Amiternum mediante Sant'Equizio, e anche nella zona di Sulmona, con i monastero di San Benedetto in Perillis, Santa Maria Assunta di Bominaco, Santa Maria del Monte in Assergi, una grancia dell'abbazia di Casanova, nell'area vestina, la prima dell'ordine cistercense. La presenza benedettina in Abruzzo si rinnov\u00f2 qualche secolo pi\u00f9 tardi nel XII-XIII secolo con la presenza cistercense, con la fondazione di altri monasteri nella valle dei Vestini, come Santa Maria in Colleromano a Penne, il convento di Sant'Angelo d'Ocre, San Giovanni a Scorzone in Teramo, la chiesa di Santa Maria di Propezzano nell'entroterra teramano, poi la chiesa di San Clemente al Vomano, la chiesa di Santa Maria di Ronzano, e l'abbazia di San Giovanni in Venere lungo la costa teatina. In queste'poca infatti i benedettini gareggiarono con i monaci dell'ordine cistercense, proveniente dall'abbazia francese di Cluny, che gi\u00e0 dal XII secolo aveva fondato nell'area vestino-pescarese l'abbazia di Santa Maria di Casanova, l'abbazia di Santa Maria Arabona, l'abbazia di San Bartolomeo a Carpineto della Nora, e a Lanciano eressero la chiesa di Santa Maria Maggiore.\nGrande importanza, a partire dal VII secolo, si dette all'Abruzzo ecclesiastico, quando il contado divenne terra di conquista dei monaci di Montecassino, di Farfa e di San Vincenzo al Volturno. I primi due avevano il controllo della Marsica e della valle aternina, mentre l'abbazia di San Vincenzo al Volturno, esistente sin dal VI secolo, e sede di uno dei centri monastici pi\u00f9 floridi dell'epoca franco-longobarda aveva la valle del Sangro e la contea Teatina. Il \"Chronicon Vulturnense\" dell'abate Giovanni \u00e8 un prezioso documento per la conoscenza delle rendite del monastero e della sua esistenza sino all'XI secolo, dove si scopre l'esistenza di chiese monasteri oggi perduti, come la chiesa di Santa Maria di Roccacinquemiglia, presso Castel di Sangro, che faceva le veci di San Vincenzo in Abruzzo (insomma una grancia), controllando un'ampia parte dell'alto Sangro.\nFondazione di San Clemente a Casauria.\nCon Ludovico II nell'872 veniva fondata in Abruzzo la prima grande abbazia benedettina che avrebbe controllato per secoli un'ampia porzione dell'Abruzzo odierno, ossia il monastero di San Clemente a Casauria, dal nome del feudo di Castiglione a Casauria dove si trovava, in posizione felice lungo il fiume Aterno-Pescara, all'imbocco delle gole di Popoli. Il \"Chronicon Casauriense\" redatto da Giovanni di Berardo nel XII secolo, \u00e8 una seconda preziosa fonte documentaria per conoscere gli anni di vita del monastero, e i suoi poteri. Il monaco Giovanni scrisse la cronaca in un momento in cui, in un momento di pace generale sotto il governo normanno, l'abbazia di Casauria stava riorganizzando i suoi beni onde evitarne la dispersione e l'usurpazione da parti di conti e baroni sottoposti al Re di Sicilia.\nIl \"Chronicon\" insieme alle cronache di San Bartolomeo di Carpineto, di Santo Dtefano in Rivomaris, e al Chronicon Vulturnense, \u00e8 stato studiato da vari studiosi, in particolare dal Feller, il quale ha ricostruito una storia sociale, politica ed economica dell'Abruzzo, in particolare di quella porzione abruzzese tra la Val Pescara, l'area Peligna e Chieti, che dal IX secolo, periodo della fondazione del monastero, sino alla caduta nella contea di Loritello, rappresent\u00f2 il vero centro pulsante dell'economia regionale, crocevia di traffici lungo la strada Valeria di mercanti e sovrani, in particolare Casauria fu fedele ai sovrani francesi Enrico II e III, lungo la via Valeria passarono pontefici e abati, come Desiderio di Montecassino, poi papa Vittore III. E grazie al sapiente rapporto dei signori locali con i monaci nella gestione del patrimonio e nello scambio di donazioni di terre e feudi (i casali, i castra, le villae), sia queste abbazie (San Clemente, San Liberatore, San Pelino, San Massimo di Penne) prosperarono.\nSi ricorda in questo periodo l'ascesa politica ed economica della dinastia degli Attoni di Chieti, giunta con Ottone I di Sassonia, che furono in rapporti con i Conti di Valva, i Sansonisci, i De Sangro, i Borrello, i conti Aprutini. Essi dettero lustro e potere al gastaldato di Teate, che divenne la contea di Chieti, sino al 1156 circa.\nDunque nel \"Chronicon Casauriense\" \u00e8 possibile ricostruire la storia dei feudi dell'abbazia di San Clemente, fu compilato in un periodo di aspre contese che l'abbazia ebbe con i monasteri di San Bartolomeo a Carpineto e di Santa Maria a Picciano, specialmente nell'XI secolo con la discesa normanna. San Clemente insieme a San Pelino di Valva, come si vedr\u00e0 con il conte Ugo di Malmozzetto, rappresentava una cerniera unica di traffici e possedimenti feudali nel cuore della Val Pescara, nel centro Abruzzo, e alle soglie della conquista normanna era arrivata l massimo splendore, tanto che l'abate Leonate sotto le direttive di Desiderio di Montecassino riorganizz\u00f2 i propri beni e riabbell\u00ec lo stesso monastero, nell'aspetto in cui oggi lo si ammira, almeno negli esterni, e lo stesso fu fatto con la cattedrale di Valva e la cattedrale di Sulmona.\nIl grande potere dell'abbazia \u00e8 testimoniato anche dalla sua architettura, soprattutto dal portale, dove ci sono le formelle, alcune originali altre ricostruite, di tutti i castelli longobardi ad essa soggetta, che occupavano la valle Peligna, la valle del Sangro e la piana dei Vestini.Un altro ruolo marginale nel controllo dell'Abruzzo, stavolta per la costa teatino-vastese, fu svolto dall'abbazia di Santo Stefano in Rivomaris, risalente al VI secolo, fondata sopra uno sperone tufaceo nel territorio di Casalbordino; anche di quest'abbazia esiste una \"Cronaca\". Il monastero aveva le rendite all'inizio di San Giovanni in Venere, delle chiese della valle del Trigno-Sinello, e di San Salvo, dove si trovava un'altra abbazia, dedicata ai Santi Vito e Salvo. A causa delle numerose scorrerie saraceno-turche, e dell'accrescimento del potere vescovile di Vasto, gi\u00e0 nel XVI secolo l'abbazia di Santo Stefano era in grave decadenza e infatti oggi ne rimangono pochi resti.\nIl cristianesimo nella Majella e l'abbazia di Casauria.\nGli studi sul medioevo abruzzese, in particolar modo sulla costituzione delle diocesi nella Val Pescara e nella Conca Peligna, sono stati raccolti da Laurent Feller in \"Les Abruzzes m\u00e9di\u00e9vales\" (1988) e Luigi Pellegrini \"Abruzzo medievale\" (1988), nonch\u00e9 nello studio di Giuseppe Celidonio \"La Diocesi di Valva\".\nIl cristianesimo ebbe una larga diffusione sia nella Marsica, sia nella costa abruzzese meridionale e soprattutto tra le montagne della Majella e del Gran Sasso d'Italia, parlando di luoghi al di fuori dei centri abitati principali. Nella Majella il cristianesimo si diffuse con Sant'Equizio d'Amiterno, che prese a fondare eremi nelle grotte e nelle alture. Una battuta di arresta ci fu a causa delle varie invasioni dei Longobardi e dei Saraceni, che distrussero le chiese fondate, come l'esempio pi\u00f9 lampante della Basilica valvense di Corfinio, e l'opera di ricostruzione e ripopolamento avvenne nel periodo di transizione tra popoli Franchi e Normanni (X-XI secolo). La prima presenza, rappresentata da Sant'Equizio, monacale in Abruzzo fu quella dell'ordine benedettino dell'abbazia di Montecassino, che aveva molti feudi, gi\u00e0 prima della fondazione della potente abbazia di San Clemente a Casauria (872), che si spartiva le terre a confine con la Marsica, in parte propriet\u00e0 dell'abbazia di San Vincenzo al Volturno e dell'abbazia di Farfa, e con l'alto Sangro, di San Vincenzo al Volturno e Santa Maria delle Cinquemiglia.\nI cenobi nell'Abruzzo carolingio.\nLa presenza benedettina ancora oggi \u00e8 rintracciabile in diversi monasteri di montagna sorti tra la Majella, la Marsica e la conca Aquilana, come l'abbazia di San Liberatore a Majella con la grancia di Sant'Onofrio, il monastero di Santo Spirito d'Ocre, il complesso abbaziale di Santa Maria Bominaco sotto la diocesi di Valva, l'abbazia di Santa Maria del Monte di Campo Imperatore, grancia della cistercense abbazia di Santa Maria di Casanova, e l'abbazia di San Pietro ad Oratorium, altro complesso benedettino di propriet\u00e0 della diocesi di Valva.San Liberatore alla Majella fu uno dei primi monasteri, secondo la leggenda fondato da Carlo Magno in Abruzzo, insieme a Santa Maria Assunta di Bominaco e a San Pietro di Capestrano. Le prime notizie dell'inventario si hanno nell'884, quando il monastero venne anche saccheggiato dai Saraceni, e l'abate Bertario venne ucciso con i monaci. Nel 1022 fu dell'abate Teobaldo, che fece redigere un prezioso \"Memoratoriu\", e anche negli scritti di Flavio Biondo si apprende che il monastero benedettino fu uno dei primi in Abruzzo dove si apprese l'arte del copiare i testi e del conservare la cultura Vi soggiorn\u00f2 papa Vittore III, che parlava nel X secolo di un rovinoso terremoto che danneggi\u00f2 l'abbazia, restaurata poi da Teobaldo. Altri monasteri della Majella, oggi scomparsi, erano San Salvatore alla Majella presso Rapino, l'abbazia di San Martino in Valle a Fara San Martino, la chiesa di San Clemente di Guardiagrele, la chiesa di San Comizio di Tocco da Casauria, e l'eremo di Santo Spirito a Majella, l'unico conservatosi, dove soggiorn\u00f2 ugualmente Vittore III (ossia l'abate Desiderio di Montecassino), venuto presso Serramonacesca a San Liberatore.\nCon la riorganizzazione territoriale dell'Abruzzo nel periodo franco, dove gli antichi comitati e gastaldati longobardi vedevamo modificata la loro fisionomia orografica, al livello religioso venne creata la provincia di Valva (Corfinio-Sulmona), con la basilica di San Pelino, collegata direttamente con la neonata Badia di Casauria, voluta da Ludovico II in merito ad un voto nell'872. Venne costruita sull'Insula Piscariae, in un lembo di terra tra due alvei del fiume Pescara di Torre de' Passeri e Tocco da Casauria. Tra gli abati pi\u00f9 famosi ci furono Lupo, poi Ittone che scamp\u00f2 all'ondata saracena del 911, Alpario e Ilderingo che restaurarono il monastero, e acquistarono nuovi terreni, fino all'abate Trasmondo, che si scontr\u00f2 contro il conte di Manoppello Ugo de Mamouzet, il quale mand\u00f2 la badia in crisi durante il suo governo.\nI Normanni in Abruzzo.\nL'estensione territoriale della \"Marca Fermana\", istituita a Fermo dai carolingi, abbracciava la regione compresa tra il Musone e la valle del Sangro, comprendendo il Comitato di Camerino e Macerata, il Comitato d'Ascoli, il Gastaldato di Aprutium (Teramo), il Gastaldato di Teate (Chieti). La ripartizione dur\u00f2 sino al 1081 quando la Marca Fermana perse il controllo dal Gastaldato d'Aprutium fino a Chieti, insieme ai territori del Tronto, che vennero inclusi nuovamente nel ducato di Benevento, che per\u00f2 era andato a far parte di un nuovo grande regno del sud Italia, la prima particella embrionale del Regno di Sicilia, a seguito dell'accordo di Ceprano tra papa Gregorio VII e il principe Roberto d'Altavilla, normanno. L'Abruzzo si trov\u00f2 inglobato dunque nel nuovo regno normanno che gravitava verso i territori del Mezzogiorno, con il confine settentrionale lungo il fiume Tronto, con la fortezza di Civitella del Tronto.\nI normanni nella Marsica.\nQuanto alla Marsica, il pontefice Pasquale II, riconfermato nel 1110 i possedimenti della Valle Roveto all'abbazia di Montecassino, conferm\u00f2 di fatto la presenza benedettina in loco. Dette inoltre il privilegio al vescovo Goffredo per la delimitazione dei confini della diocesi di Sora, dove si ricordano le chiese di San Pietro e San Donato nella vallata, la pieve di Santa Maria a Sora, e una chiesa dedicata a San Savino.\nI beni della chiesa furono aggregati alla mensa vescovile di Sora. Nel 1143 i figli di Ruggero I di Sicilia si occuparono della Marsica, divenendo i nuovi padroni dell'Italia meridionale, tessendo rapporti d'amicizia con i Berardi di Celano. I Normanni del Principato di Capua annetterono la Marsica e la valle amiternina, mentre la Majella e il Gran Sasso d'Italia dipesero dal ducato normanno di Puglia.\nRuggero successivamente riun\u00ec tutte le province, con diploma esemplare in favore del vescovo di Forcona (L'Aquila). Di grande importanza, per ricordare i castelli presenti in loco, \u00e8 il \"Catalogus Baronum\" del 1173 dove si menzionano alcuni centri come Morino Vecchio e Colli Zippolam (forse Colli di Monte Bove) nel possesso di Berardo VI conte dei Marsi, che grazie a Ruggero istitu\u00ec la Contea di Albe e Tagliacozzo.A Ruggero obbedirono i paesi della Valle Roveto, mentre un figlio di Berardo VI assumeva il potere della contea di Celano, dando inizio alla dinastia dei \"conti di Celano\" sotto il protettorato normanni.\nIl \"Catalogo dei Baroni\" attesta il possesso di tutto l'Abruzzo al Principato di Capua e al Ducato di Puglia, di cui Guglielmo, re di Sicilia, era sovrano. I paesi della valle Rovetana nominati sono Valle Sorana (Balsorano), Colle Eretto (forse San Giovanni dei Colli), Roccavivi, Morrea, Civitella e Pescocanale, poi Morino Vecchio, Canistro Superiore, Rodemara e Castel Gualtieri (Castronovo di San Vincenzo Valle Roveto), e infine Civita d'Antino.\nDal catalogo si apprende anche dell'esistenza del castello di Pietraquaria, nei pressi del santuario della Madonna, sopra Avezzano, feudo di 5 soldati, oggi andato distrutto eccettuato il santuario citato.\nIl territorio: mantenimento della divisione in Comitati longobardi.\nIn quest'epoca si afferma, nel territorio compreso tra la Marsica, l'area vestina di Penne, Chieti e Teramo la denominazione territoriale di \"Abruzzo\". Prima di allora infatti, semplicemente solo l'area teramana veniva indicata come \"Aprutium\" o \"Contea d'Apruzzo\", dal nome dei popoli italici Pretuzi: i vescovi di Teramo erano chiamati invece \"aprutini\". Dato che nei diplomi imperiali le terre di Chieti e della Marsica erano solite essere definite con i confini verso l'Aprutium (cio\u00e8 \"in partibus - in finibus Aprutii\"), a poco a poco il vocabolo ebbe il sopravvento territoriale, corrispondendo all'area dei 7 comitati longobardi, strappati al ducato di Spoleto,cio\u00e8 quelli di Valva, Teate, Marsia, Forcona, Amiternum, Penne e Aprutium appunto. Mentre la diocesi di Amiterno e Forcona furono riunite, durante la fondazione dell'Aquila nel 1254 circa, cessando successivamente di esistere, le altre 5 erano rispettivamente: la diocesi dei Marsi, la diocesi di Sulmona-Valva, l'diocesi Teatina e la diocesi di Teramo-Atri.\nTuttavia solo con Federico II di Svevia, con la creazione del \"Giustizierato\", il nome Abruzzo sar\u00e0 ufficialmente riconosciuto.\nI Normanni in Abruzzo.\nUgo de Mamouzet e la Contea di Manoppello.\nPoco prima che i Normanni si stabilissero in Abruzzo, istituendo le due grandi contee di Manoppello e Loreto, nel X secolo si era verificata in Abruzzo l'invasione degli Ungari, che attraverso la Marsica penetrarono nella conca Peligna, giungendo fino alla rocca di Popoli. Secondo altri \u00e8 indubbio che questi barbari, insieme ai Saraceni, avessero usato anche lo scalo portuale di Aterno per risalire il fiume, penetrando nella conca Peligna. I Marsi si allearono con i Peligni appostandosi nelle gole di Tremonti (Popoli), dove conquistarono una sofferta vittoria, perch\u00e9 i villaggi erano tremendamente devastati, insieme alle pievi e ai monasteri di Valva e San Clemente.\nPer questo il vescovo Tidolfo di Corfinio promosse la costruzione del nuovo castello di Popoli nel 1015, oggi noto come \"castello ducale Cantelmo\", all'epoca noto dal \"Chronicon Casauriense\" come \"castrum Pauperim\". Tidolfo \u00e8 considerato il vero e proprio signore di Popoli, poich\u00e9 all'epoca degli Ungari dell'antico villaggio italico di \"Pagus Fabianus\" esisteva solo una torre longobarda di controllo presso il Colle San Lorenzo, dove si trovavano alcuni baraccamenti di pagani, denigrati come \"pauperes\", da cui il futuro toponimo del comune peligno. La cronaca di Casauria per\u00f2 assegna la signoria a Girardo figlio di Roccone nel 1016, che avrebbe forse soppiantato Tidolfo. Nel 1050 fu nominato vescovo di Valva Soavillo, che rafforz\u00f2 il dominio di Popoli in vista dell'episcopato, e per mezzo di papa Leone IX cedette il feudo al fratello abate di Casauria Domenico. A causa delle usurpazioni di Tidolfo e Domenico, il pontefice Niccol\u00f2 II espulse i fratelli Soave da Popoli, nel 1073 i monaci di San Clemente e di San pelino di Valva elessero come vescovo Trasmondo abate\nLa Contea di Manoppello e Ugo di Malmozzetto.\nLa conquista normanna di Manoppello avvenne all'incirca nel 1060, dopo che dalla Puglia di Goffredo d'Altavilla, il luogotenente Ugo de Mamouzet, italianizzato in Ugo o anche Ugone di Malmozzetto, inizi\u00f2 a spingersi verso la Marca Teatina, governata da Trasmondo III degli Attoni di Chieti. In quest'anno il governo di Chieti cadde, e cos\u00ec anche Lanciano and\u00f2 sotto il controllo di Manoppello, nuova sede del potere. Prima della battaglia di Ortona del 1075, il conte e vescovo Trasmondo III di Chieti oppose una fiera resistenza contro Roberto I di Loritello presso il castello di Septe, ancora oggi esistente presso Mozzagrogna, sua residenza estiva; ma fu costretto infine alla resa, sicch\u00e9 la parte dell'Abruzzo Citeriore in potere della contea di Chieti, venne assorbito nella neonata contea di Loritello nell'attuale Molise, di propriet\u00e0 di Roberto di Bassavilla.\nRoberto I si avvalse pi\u00f9 volte dell'aiuto di Ugo de Mamouzet per le sue conquiste, che inizialmente si limitavano in sconclusionati saccheggi, e in un secondo momento in conquiste pi\u00f9 mirate, edificando con presidi militari. Ancor prima di Jacopo Caldora, Pietro Lalle Camponeschi e Braccio da Montone, Ugo de Mamouzet fu un vero conquistatore delle terre abruzzesi, ma, alla stessa maniera di Fortebraccio, si macchi\u00f2 di delitti e atrocit\u00e0, abusando del suo potere.\nNel 1070-71, annettendo i feudi vestini di Penne e Citt\u00e0 Sant'Angelo, arriv\u00f2 fino a Carpineto, dove si trovava la fiorente abbazia di San Bartolomeo, ed ebbe numerosi contrasti col vescovo di Valva Trasmondo. Dopo la sua morte nel 1087, il conte Ugo continu\u00f2 a portare a termine la sua campagna di conquista dell'Abruzzo, tanto da decidere l'elezione di due abati di Casauria.\nLa presenza normanna in loco fu favorita dal conte Roberto I di Loritello, signore di Campobasso e di Chieti, e dunque anche di Ortona, Lanciano e Vasto, che aveva sotto il comando il luogotenente Malmozzetto, che da Lanciano si diresse a Popoli, imprigionando il vescovo Trasmondo nel 1078. Malmozzetto stabil\u00ec la sede del potere a Manoppello (si pensa nell'area del castello che si trova presso il piazzale Garibaldi, accanto alla chiesa di San Pancrazio), fece eleggere il vescovo di Valva Giovanni, abate di Carpineto della Nora a San Bartolomeo, fece promuovere il suo cappellano Gilberto ad abate di San Clemente nel 1090, e alla sua morte il successore Grimoaldo II. Per far questo, Malmozzetto dovette espugnare la fortezza dell'abbazia, saccheggiandola gravemente, e facendola successivamente ricostruire dai suoi accoliti. La sua politica spietata riguard\u00f2 anche la valle dell'Aterno e di Navelli, perch\u00e9 occup\u00f2 anche le rocche di Penne, e San Pio. Alla ribellione di Prezza, Malmozzetto part\u00ec con 7 figli, nel tentativo di congiungersi con la schiera di Roberto di Loritello presso il fiume Liri. Prezza fu cinta d'assedio, ma Malmozzetto non riusc\u00ec ad espugnarla, fu fatto prigioniero, e vi mor\u00ec nel 1097.\nDalla morte di Malmozzetto alla Contea di Loritello.\nLa leggenda vuole che Malmozzetto nel 1098 fu tratto in inganno nel castello dalla contessa Sansonesca di cui era innamorato, venendo catturato e ucciso, mentre nell'assedio morivano 5 figli. Tale leggenda \u00e8 riportata anche dal Priori, quando Malmozzetto fu imprigionato dalla principessa nel suo mantello per via degli speroni, e che a un sui cenno, il fratello intervenne catturandolo e portando nel castello. Il vescovo di Valva Giovanni in seguito ai fatti, deleg\u00f2 Guglielmo Drogone detto \"Tassone\" come governatore di Popoli, il quale era dipendente da Roberto di Loritello. Successivamente si accese una controversia sui confini di Popoli delimitati da Malmozzetto, ma non resi ufficiali a causa della sua morte, e Drogone chiese in cambio le torri di Vittorito, San Pelino e San Clemente per il passaggio delle sue truppe contro i Marsi. Avendole in concessione temporanea, dopo la spedizione, Tassone o Drogone checch\u00e9 si dica, si rifiut\u00f2 di riconsegnarle a Valva, e accrebbe cos\u00ec il suo potere su Manoppello a discapito del vescovo. Nel 1103 Tassone lasci\u00f2 a Riccardo conte di Manoppello le proprie terre per andare in Terra Santa.\nNel 1112 Pasquale II invi\u00f2 al vescovo Gualtiero una bolla che riguardava i confini della diocesi; a Riccardo successe il figlio Roberto, nel 1140 a causa dei crimini di cui si era macchiato, i monaci di San Clemente lo denunciarono a re Ruggero II di Sicilia, il quale invi\u00f2 il figlio Alfonso per conquistare l'area dell'insula Piscariae di San Clemente e le gole di Popoli. Roberto fugg\u00ec e Popoli fu assegnata a Boemondo di Tarsia, indicato da Ruggero II. Ruggero II mor\u00ec nel 1154 e il figlio Guglielmo II assegn\u00f2 il feudo di Loritello, che aveva la sede amministrativa nel comune molisano di Rotello, da cui dipendeva appunto Popoli e le torri di Vittorito, San Pelino ecc., al cugino Roberto Zamparone, che nel 1155 tradir\u00e0 papa Adriano IV e cos\u00ec anche Guglielmo II, dato che lo Zamparone si schiera col nuovo conquistatore svevo Federico I Barbarossa.\nBoemondo da Frisa fu il primo ad esercitare l'ufficio di Giustiziere Teatino, allorch\u00e9 gli venne affidata la contea di Manoppello, che aveva, si ricordi, anche Chieti tra i suoi possedimenti, istituendo la sua residenza nella fiorente citt\u00e0 di Lanciano, che faceva parte del dominio.Lanciano nel 1154 pass\u00f2 sotto il dominio di Guglielmo il \"Malo\", il quale lasci\u00f2 il contado della Marca Teatina e di Lanciano al cugino Roberto di Bassavilla, ossia Roberto III di Loritello, che si comport\u00f2 come un vero despota, tradendo Guglielmo II. A Lanciano, Roberto \u00e8 ricordato per aver cacciato gli ebrei coloni del quartiere Sacca, riducendo inoltre la citt\u00e0 alla miseria. Nel 1156 il Conte Gualtieri figlio di Boemondo condusse un acerrimo combattimento a Lanciano contro Roberto, limitandolo nei suoi poteri. Costui intanto continuava recare danno e scorrerie nella zona frentana, per cui re Guglielmo dichiar\u00f2 il conte \"nemico della patria\", scacciandolo definitivamente dal regno. Morto Guglielmo II d'Altavilla nel 1189, il Regno di Sicilia pass\u00f2 sotto la dominazione sveva, ed ebbe come imperatore dapprima Enrico VI di Svevia, a cui nel 1197 succedette Federico II di Svevia.\nPescara durante i Normanni.\nQuanto alle vicende di Pescara, durante i normanni, il conte di Chieti Trasmondo III, quale feudatario del porto di Aterno, era proprietario del territorio per il quale riscuoteva i canoni degli enfiteuti e aveva diritto di vita e di morte della popolazione a lui soggetta. Nel diploma di Enrico III del 1047 si evidenzia la presenza patrimoniale degli uomini di Aterno nelle pertinenze della chiesa di Santa Maria di Gerusalemme e San Salvatore (due chiese di Pescara oggi scomparse), nonch\u00e9 dei diritti comunitari sui pascoli e sui castelli verso la selva di Sambuceto di Forcabobolina, vale a dire il comune di San Giovanni Teatino. Con la conquista di Roberto I di Loritello, pronipote bastardo di Roberto il Guiscardo, e fondatore della contea di Loritello, nel Molise, si attu\u00f2 il mutamento del ceto signorile, in quanto i Normanni occupavano tutti i punti strategici del territorio abruzzese.\nCon la donazione del 1095 del Conte Roberto alla diocesi Teatina della selva di Sambuceto (allora chiamata \"Villa Socceti\"), si nota ancora nel documento come il vescovo teatino avesse diritto di vita e di morte, e di come esigesse il pagamento per la legna da ricavare dal fitto bosco presso il Pescara, mentre il pagamento del pedaggio del porto di Aterno spettava al monastero di San Giovanni in Venere. Il controllo di Sambuceto, da tempo del vescovo di Chieti, pass\u00f2 ad Aterno, che in quest'epoca inizia ad assumere il toponimo di \"Piscaria\", e i diplomi inizieranno a denominare l'area di demarcazione del fiume Aterno con i termini \"Citra et Ultra flumen Piscariae\", dunque i due Abruzzi Ulteriore e Citeriore.\nLa distruzione di Teramo da Roberto II di Loritello (1156).\nLa presenza normanna in Abruzzo non fu sempre pacifica, innanzitutto per le guerre che si succedettero per spodestare vescovi-signori come Tramsondo III di Chieti, e poi per ribellioni cittadine o atti di fellonia dei signori e conti stessi contro il sovrano di Sicilia, come nel caso della distruzione totale di Teramo nel 1156 da parte di Roberto III di Loritello. La citt\u00e0 Aprutina nel 1153 con bolla papale di Alessandro IV aveva il controllo dell'antico territorio dei Pretuzi, che si estendeva dal fiume Tronto al Vomano. Il vescovo era il sommo signore della citt\u00e0. Quando la citt\u00e0 appoggi\u00f2 Guglielmo d'Altavilla contro suo cugino Roberto III di Loritello e di Bassavilla, scoppi\u00f2 nel 1156 una guerra che inizi\u00f2 dapprima a Bari e coinvolse anche Teramo, che fu severamente punita con la distruzione e l'incendio della citt\u00e0. Rimasero soltanto poche strutture in piedi, come la torre Bruciata dell'antica Cattedrale di Santa Maria Aprutiensis, distrutta, dove oggi sorge la chiesa di Sant'Anna dei Pompetti, la Casa Franchi e il teatro romano. Tuttavia il vescovo Guido II non si dette per vinto e provvide immediatamente alla ricostruzione della citt\u00e0, iniziando nel 1158 con la costruzione della nuova Cattedrale di Santa Maria Assunta, terminata nel 1176, e successivamente dell'intera citt\u00e0.\nL'Abruzzo sotto Svevi e Angioini.\nFederico II di Svevia in Abruzzo.\nCaduta della contea di Celano.\nI Normanni, con il potenziamento delle autonomie nell'ambito di un sostanziale accentramento, crearono una fitta rete di subgiurisdizioni molto attive. A questa realt\u00e0, che attingeva alla tradizione dei \"comitati\" e \"gastaldati\" franco-longobardi, pose fine Federico II di Svevia, che tent\u00f2 di eliminare ogni forma di autonomia locale, cercando di burocratizzare la giurisdizione in un unico sistema centralizzato dell'impero, con a capo del Meridione la Sicilia. I punti nevralgici della resistenza abruzzese furono costituiti dai conti di Celano e dai signori di Poppleto (oggi Coppito, frazione aquilana). I conti di Celano nel frattempo erano cresciuti a dismisura quanto a territori conquistati, estendendosi lungo la via Tiburtina Valeria, il Molise e anche la fascia costiera vastese come testimonia il castello di Monteodorisio, il cui toponimo deriva esattamente dal conte Odorisio I dei Marsi. Bench\u00e9 Federico all'inizio del Duecento avesse mantenuto buoni rapporti con il conte Pietro, con il figlio Tommaso, tali rapporti crollarono drasticamente nel 1223.\nA causa dei forti rischi politici, per una probabile vendetta di Federico II, Pietro venne destituito e gli succedette Tommaso conte di Albe e del Molise, che spos\u00f2 Giuditta, ultima erede della casa dei De Molisio. Tommaso si limit\u00f2 a tentare di concretizzare il progetto statale del padre Pietro, facendo sviluppare molto l'agricoltura nel territorio paludoso fucense, e quando Federico II part\u00ec per la Germania, ne approfitt\u00f2 per rivendicare i titoli concessi al padre, scacciando inoltre le truppe sveve dalla contea. Federico II si vendic\u00f2 nel 1223 assediando Celano, ed espugnano la fortezza del castello.\nSconfitta di Tommaso di Celano e incendio della contea.\nIl conte Tommaso scapp\u00f2 a Roccamandolfi in Molise, seguendo il tratturo Macerone e poi di Pescasseroli, e tent\u00f2 un contraccolpo tornando ad Ovindoli. Tuttavia dovette nuovamente fuggire, a Roma, mentre gli abitanti di Celano si disperdevano nelle campagne, e la citt\u00e0 veniva bruciata. Rest\u00f2 indenne solo la chiesa di San Giovanni. Il gesto di Federico II fu un monito severo contro la dinastia dei baroni e dei conti che governava gran parte dell'Italia meridionale, sin sai tempi dei Longobardi, dato che il suo progetto era quello di unificare in un unico stato, con sede amministrativa in Sicilia, le varie contee e baronie, togliendo dunque il potere ai legittimi rappresentanti, arricchitisi con i feudi.Il conte Tommaso si riappacific\u00f2 successivamente con Federico II, avendo come sede del potere Celano, ma rinunciando ad Ovindoli, San Potito e al controllo diretto del castello di Celano, e a quelle di Serra e Torre di Santa Jona. Inoltre i celanesi furono successivamente esiliati in Sicilia, Calabria e Malta, e l\u00ec restarono sino al 1227, quando Federico per volere di Onorio III concesse agli abitanti di tornare in patria. Celano sub\u00ec l'umiliazione del cambio del nome in \"Cesarea\", che rimase sino al 1250, anno della morte di Federico, e ascesa al trono del conte Ruggerone dei Berardi. Bench\u00e9 in quel tempo il governo ripassasse ai Marsi, il felice periodo di semi-autonomia della provincia Valeria termin\u00f2 per sempre, e l'equilibrio non fu pi\u00f9 ristabilito. Anche perch\u00e9 di l\u00ec a poco nel 1254 verr\u00e0 fondata dalle rovine di Amiternum e Forcona la nuova citt\u00e0 di Aquila, che sanc\u00ec di fatto la perdita dell'altopiano delle Rocche, della valle dell'Aterno e del Cicolano.\nLa clausola finale del documento prevedeva che, a garanzia del patto, il conte di Celano e del Molise consegnasse in ostaggio il figlio nelle mani del Maestro dei Cavalieri Teutonici; in seguito Federico concesse al conte dei Marsi il giustizierato del comitato, ma gli toglieva quei poteri che in virt\u00f9 delle vecchie leggi franco-longobarde gli consentiva lo strapotere della provincia Marsicana, dichiarando fedele obbedienza all'imperatore, e che qualsiasi avvenimento politico o che avrebbe avuto a che fare con procedimenti giudiziari avrebbe dovuto essere compilato e mandato all'imperatore, che ne avrebbe deciso il verdetto della sentenza. Sebbene da una parte la contea di Celano si salvasse, nonostante la distruzione della citt\u00e0, della rocca, ad eccezione della chiesa di San Giovanni, la collera di Federico II contro Poppleto fu pi\u00f9 dura.\nRepressione dei fuoriusciti e assedio di Citt\u00e0 Sant'Angelo.\nNel 1223 nella donazione al figlio Corrado IV di Svevia, oltre a Gaeta, i signori di Poppleto Rainone di Prata da Rainaldo di Spoleto e Ruggero di Galluzzo, Todino di Amiterno e il traditore Corrado di Lucinardo venivano venduti come vassalli insieme al feudo della valle d'Aterno. Costoro si macchiarono del tradimento, difendendo la causa della Chiesa di Roma contro lo strapotere di Federico, dato che Amiterno e il vicino castello di Poppleto si trovavano in territorio di propriet\u00e0 del Vaticano, i signori di Poppleto osarono dunque ribellarsi con pi\u00f9 veemenza, nel 1228 e la repressione di Federico fu violenta. Nel giugno l'esercito assedi\u00f2 il castello, Federico tolse ai signori di Poppleto il dominio dei feudi della vallata dell'Aterno, e furono scacciati verso Capitignano (AQ), perdendo quasi completamente il loro potere sulla conca aquilana.\nL'ultimo grande assedio di Federico in Abruzzo, fu quello di Citt\u00e0 Sant'Angelo, ribellatasi nel 1239, quando il colle fortificato dove si trova la chiesa di Sant'Agostino, fu cinto d'assedio e distrutto. La politica di Federico II tuttavia non fu sempre repressiva, ma riorganizz\u00f2 l'attivit\u00e0 pastorale della transumanza ammodernando i tratturi, favorendo l'installazione dei Monaci Cistercensi, confermando all'abbazia di Santa Maria di Casanova di Villa Celiera molte \"grance\" (luoghi di approvvigionamento delle abbazie) e tra queste quella di Santa Maria del Monte di Campo Imperatore, provvide a regimare il lago Fucino, privo di emissario, che rendeva le terre della Marsica paludose e a rischio inondazioni. Nel 1240 mand\u00f2 un tal Pissone giustiziere d'Abruzzo affinch\u00e9 sorvegliasse i lavori, cui aveva sovrinteso Ettore Montefuscolo, gi\u00e0 giustiziere, onde ripulire i canali. Nel 1223 nacque dunque, con la caduta della contea dei Marsi, l'unificazione di tutti i possedimenti normanni dal Sangro all'Aprutium teramano, dalla fortezza di Pescara a Popoli, da Penne a Sulmona, da Lanciano a Vasto. Nel 1233 soltanto fu formalizzata la costituzione del \"Giustizierato d'Abruzzo\" con citt\u00e0 capitale Sulmona.\nIl primo progetto di fondazione di Aquila nel 1229.\nFederico esercit\u00f2 un sicuro controllo sull'Abruzzo, dove specialmente nella zona marsicana e amiternina venivano esercitate forti azioni di disturbo da parte della Chiesa, essendo noti gli aspri contrasti tra papato e dinastia sveva. Da una parte perch\u00e9 i monasteri di Farfa e Cassino non intendevano perdere le loro rendite negli storici territori marsicani, dall'altra per il ridisegno dei confini tra il Lazio e il comitato di Amiterno. Gli abitanti dei castelli antichi di Amiterno e Forcona, ma anche di Colle Branconio, Arischia, Poppleto, Bagno, Civitatomassa, Tornimparte, Paganica, Roio e Bazzano guardavano alla figura del pontefice come un potenziale alleato contro Federico II. Papa Gregorio IX rispose alle attese degli abitanti di Amiterno, che richiedevano protezione e il permesso di gettare le basi per una nuova citt\u00e0, L'Aquila, con una lettera, in cui si dice: \u00abVi lamentate esponendoci le innumerevoli tribolazioni e le infinite amarezze alle quali fino a questo momento vi ha sottoposti l'imperatore Federico, nemico di Dio e della Chiesa, attraverso i suoi ministri, i quali oltre a rapinare i vostri beni dei quali fanno vergognoso uso, arrivano al punto di lasciarvi appena di che vivere e non hanno remore nel chiedervi prestazioni di angherie per angherie, come se non foste servi e non liberi [...] Per queste ragioni voi ci chiedete di procurare la vostra liberazione, togliendo voi e le vostre terre alla soggezione feudale di Federico, per l'indegnit\u00e0 del feudatario e ci\u00f2, voi dite \u00e8 possibile in quanto \u00e8 cosa notoria che le vostre terre e voi stessi sono costituite un feudo di Romana Chiesa\u00bb\nAnche se durante il papato di Gregorio queste promesse non vennero mantenute, era nata comunque l'idea della fondazione dell'attuale L'Aquila.\nLa prima fondazione di Aquila (1254).\nNel 1229 gli abitanti dei castelli attorno L'Aquila decisero di ribellarsi a Federico II e ai baroni che avevano stretto alleanza con lui, come i Berardi di Celano. Dopo essersi rivolti a papa Gregorio X, che concesse il permesso di edificare una nuova citt\u00e0 in terre demaniali del Vaticano, l'iniziativa non si concretizz\u00f2. Gli aquilani ottengono nuovamente il permesso della costruzione di una nuova grande citt\u00e0 in funzione antifeudale, di cui \u00e8 rimasta testimonianza nel \"Diploma di Federico II\", conservato negli archivi cittadini, dove si esortano i castelli di Amiternum e Forcona a unirsi per formare un unico centro.\nLa trattativa fu avviata tra il 27 luglio e il 7 settembre 1229, con ambasciatori amiternini inviati al pontefice, i quali riferirono delle vessazioni a cui gli abitanti erano sottoposti dallo strapotere di Federico II, con tasse, imprigionamenti, condanne a morte e mutilazioni varie per chi disobbediva alla legge. Nelle lettere gli abitanti chiedevano a Gregorio, trovandosi nel demanio della Chiesa Romana, di riconoscere tale realt\u00e0 di fatto, e anche di fondare una citt\u00e0 nuova nella localit\u00e0 di Acculi. Bench\u00e9 il progetto si sviluppasse una trentina di anni pi\u00f9 tardi, la fondazione della citt\u00e0 \u00e8 stata vista come un atto politico, e controversie sono sorte attorno al diploma di Federico II, visto come uno dei patrocinatori di tale nascita, poich\u00e9 come si \u00e8 visto, il documento nel 1254 fu firmato dal figlio Corrado, anche se la leggenda e la tradizione continui a riportare il nome del padre, quale patrocinatore.\nLe vicende della fondazione dell'Aquila sono raccontate da Buccio di Ranallo da Poppleto (oggi Coppito, frazione dell'Aquila), autore di una \"Cronica\" rimata che narra la storia della citt\u00e0 dal 1254 fino al 1362 (anno che precede la sua stessa morte). Buccio parla di riunioni segrete presso San Vittorino e Santa Giusta di Bazzano, segno dei malumori dei cittadini per la mancata autorizzazione della fondazione della citt\u00e0. Tali riunioni sarebbero dovute terminare in un eccidio di massa, per scatenare una rivolta. A fatto compiuto, i cittadini mandarono un tal Jacopo de Senizo (o da Sinizzo) dal pontefice per richiedere nuovamente il permesso di fondazione della citt\u00e0, che fu accordato grazie anche alla mediazione di Corrado IV di Svevia. Dunque il diploma federiciano sarebbe quello firmato da Corrado (poich\u00e9 Federico mor\u00ec nel 1250), dove si sancisce la nascita della citt\u00e0 nella localit\u00e0 \"Acculi\" (o Aquila) al fine di impedire il passaggio dei predoni e dei saccheggiatori nella vasta area della conca controllata da alcuni castelli gi\u00e0 esistenti, come Forcona e Amiterno. Vennero stabiliti i confini della citt\u00e0, confiscate le terre e i boschi, si dette la licenza di \"universitas\", e dunque aboliti gli obblighi feudali, oltre all'abbattimento delle varie rocche feudali che si trovavano dentro il territorio, come ad esempio un certo \"castrum Cassari\".\nIl racconto epico di Buccio di Ranallo \u00e8 stato giudicato non completamente attendibile, poich\u00e9 lo storico visse un centinaio di anni dopo la fondazione, e poich\u00e9 la stessa materia della \"Cronaca\" \u00e8 piena di patetismi e di commenti personali; non attendibile \u00e8 stata giudicata la vicenda della congiura dei baroni e il successivo intervento di Jacopo da Sinizzo presso il papa per far concedere a Corrado il diploma di fondazione. L'operazione di Corrado di Svevia di pacificare le lotte intestine dei baroni nel regno, ossia quella di creare una citt\u00e0 simbolica per tale pacificazione, affinch\u00e9 fosse anche un punto di riferimento militare al confine tra Regno di Napoli e Stato Pontificio, sembra essere quella pi\u00f9 plausibile.Non si hanno molte notizie sulla prima citt\u00e0, poich\u00e9 quella attuale \u00e8 il frutto della ricostruzione angioina del 1265 dopo il 1259, quando venne distrutta da Manfredi di Svevia. Lo storico Anton Ludovico Antinori cita un documento che parla del 1255, quando la citt\u00e0 era ancora in fase di popolamento.\nTransumanza: la via degli Abruzzi.\nSin dall'epoca italico-romana l'Abruzzo era stato attraversato da varie strade naturali, usate da viandanti, mercanti e pastori per i traffici di collegamento tra la Puglia e Roma, di cui l'Abruzzo era un importante veicolo, ancora oggi si parla di \"via degli Abruzzi\", attraversabile mediante la via Salaria, la via Claudia Nova, la via Tiburtina Valeria, la via Traiano Frentana. Con l'apertura di queste importanti strade da parte di Roma, in cui si inserivano i tratturi, tra i quali quello magno che da Amiternum portava a Foggia, usato sino al XVIII secolo, l'economia abruzzese del ceto medio-basso continu\u00f2 per secoli a basarsi sulla pastorizia e la transumanza, veicolata nel tardo medioevo dalle leggi reali, come quella di Alfonso I d'Aragona per la regolamentazione dei traffici, e dalle pretese dei vari nobili e feudatari diversi dei territori abruzzesi, con cui ricavavano grossi proventi.\nLa strada durante gli Angioini e Aragonesi.\nLa cosiddetta \"via degli Abruzzi\" che partiva dai confini occidentali d'Amiterno (oggi L'Aquila) e Avezzano andava a finire verso Vasto sulla costa abruzzese, per scendere nella Puglia foggiana: i percorsi erano interrotti da piccole dogane per il pedaggio, da cappelle per i pastori, cippi miliari per calcolare il percorso, e da torri di avvistamento, edificate dai conti dei Marsi, e castelli veri e propri come la Rocca Calascio della baronia di Carapelle, la Rocca Orsini di Tagliacozzo, la torre di Sperone dei Marsi, o il castello di Bominaco. Dal XIII secolo part\u00ec una colonizzazione dei tratturi delle principali famiglie locali, come i Di Capua, i Sangro, i Piccolomini, gli Orsini, i De Lanzo, poi nel XVI secolo i Farnese, i Colonna, mentre nel XIV secolo operavano i Caldora e i Cantelmo.Con l'ammodernamento delle vie nel tardo Medioevo, da Sulmona e L'Aquila, le vie principali si diramavano in diverse strade, che percorrevano i valichi della Majella, una direttrice, il tracciato delle vecchia via Valeria, portava lungo il Pescara ad Aterno, e a Chieti, mentre pi\u00f9 a sud mediante il valico della Forchetta si passava da Palena, costeggiando la montagna fino a raggiungere l'importante citt\u00e0 di Lanciano, per poter raggiungere il mare di Ortona e Vasto.\nNel XIV secolo si segnala, grazie soprattutto a queste moderne vie di comunicazione, la presenza di ricchi commercianti come gli Acciaiuoli di Ortona e i Bardi di Sulmona, il passaggio di intellettuali come Giovanni Boccaccio. Sulmona era un centro commerciale a cielo aperto per la ricchezza dei mercati, anche se venne fiaccata dalla peste del 1348 e dal terremoto dell'anno seguente.\nLa strada durante il Vicereame spagnolo.\nIl commercio tuttavia continu\u00f2 a proliferare, sia nella citt\u00e0 di Ovidio, sia nella seconda citt\u00e0 dell'area della Majella, quale Guardiagrele, poich\u00e9 Ladislao di Durazzo le concesse il diritto di battere moneta, e nel Quattrocento videro lo sviluppo crescente dell'oreficeria, il cui massimo esponente fu Nicola da Guardiagrele. Dopo l'istituzione della dogana regia a Foggia nel 1447, la Majella e la Val Pescara contavano 58 tratturelli circa, nel XV secolo fu introdotto, durante il governo della famiglia Cantelmo di Popoli una tassa sul valore del foraggio.Nel XVI.VII secolo molte citt\u00e0 allora libere vennero infeudate dai nuovi proprietari provenienti da Napoli, come i Caracciolo, che si stabilirono a Tocco da Casauria. Le citt\u00e0 di Sulmona e Pescocostanzo pagarono ingenti somme per conservare un minimo d'autonomia. Il Settecento fu l'ultimo grande periodo felice dell'attivit\u00e0 commerciale abruzzese e ne beneficiarono soprattutto Lanciano, Vasto e Ortona. A partire dalle occupazioni francesi del 1799, con le leggi napoleoniche del 1806, e dei successivi moti per l'unificazione italiana, con le leggi piemontesi e la successiva emigrazione al Nord Italia, la transumanza abruzzese sub\u00ec gravi colpi, andando in lenta decadenza fino al rischio di scomparire.\nDa Manfredi di Svevia alla battaglia dei Piani Palentini.\nAlla morte di Federico II nel 1250, gli succedette il figlio Corrado IV di Svevia, ma ne tenne la reggenza Manfredi di Sicilia a causa dell'et\u00e0 troppo giovane. Proprio in un diploma di Corrado nel 1252 si sa che fu eletto Conte di Albe Federico d'Antiochia, un figlio bastardo di Federico II. Tal Federico mor\u00ec nel 1256, suo padre Corrado era morto nel 1254, e in suo luogo Manfredi scelse il figlio Corrado, nominato Conte di Celano. Federico d'Antiochia si era dimostrato molto irriconoscente con il pontefice di Roma, dopo esser stato catturato e rinchiuso nel castello di Montecchio, fugg\u00ec in Abruzzo per difendere i suoi territori, nel momento in cui Manfredi si scontrava con Carlo I d'Angi\u00f2 per i possedimenti in Sicilia. Nel 1267 entrava in Italia Corradino di Svevia, figlio di Corrado IV, per tentare la riconquista del regno svevo, fu sostenuto da Corrado di Antiochia, ottenendo le terre di Albe e Celano, ma sui Piani Palentini di Tagliacozzo il 23 agosto 1268 al fianco di Corradino nella battaglia di Tagliacozzo, cantata anche da Dante Alighieri nella \"Divina Commedia\". Le cose per\u00f2 andarono male, Corradino riusc\u00ec a fuggire, ma fu preso pi\u00f9 tardi e ucciso, Corrado venne fatto prigioniero sul campo ma risparmiato per intercessione del Cardinale Giovanni Gaetano Orsini, futuro papa Niccol\u00f2 III. Il castello di Albe e gli altri presidi ghibellini della Valle Roveto subirono rappresaglie da Carlo d'Angi\u00f2..\nCorradino intendeva riconquistare il dominio della Sicilia, dopo il fallimento di Manfredi a Benevento nel 1266. In febbraio 1268 la guarnigione di Lucera composta da saraceni si era ribellata a Carlo, opponendo resistenza all'assedio dentro la fortezza. Corradino colse l'occasione per bloccare l'avversario e non farlo arrivare a Roma. In primavera attravers\u00f2 la Toscana, poi entr\u00f2 nel Lazio papale, sfilando sotto Viterbo, e il 24 luglio entr\u00f2 a Roma, accolto dalla popolazione, ma non dalla nobilt\u00e0, pi\u00f9 fedele a Carlo. La rivolta di Lucera sugger\u00ec la strategia di puntare sulla citt\u00e0 pugliese costringendo Carlo alla battaglia, seguendo la via Latina, che passava per la Campania, ma questa era bloccata dagli angioini. Rimaneva allora la via Tiburtina Valeria che passava per la Marsica, e Corradino lasci\u00f2 Roma il 18 agosto. Carlo nel frattempo era rimasto a guardare, poich\u00e9 disponeva di una rete di spie a Roma che lo informarono in anticipo dei piani di Corradino, e lo precedette in Abruzzo con un esercito di 4.5000 cavalieri. Con l'aiuto del fidato Alardo de Valery Carlo progett\u00f2 la battaglia per distruggere il casato svevo, che si combatt\u00e9 il 23 agosto.I Piani Palentini si trovano tra Magliano de' Marsi e Avezzano, lungo la strada per Tagliacozzo, da cui il nome della battaglia, i due eserciti si scontrarono presso il torrente Rafia, alla confluenza con l'Imele presso Scurcola Marsicana. Nell'esercito angioino, indossava le insegne Henry de Cosances per ingannare Corradino, mentre Carlo guidava personalmente 800 tra i suoi migliori cavalieri nascosti tra le colline. Corradino mosse all'attacco, uccidendo Henry, scambiandolo per Carlo, cosicch\u00e9 il vero angioino pot\u00e9 mettere in atto il suo attacco a sorpresa. Corradino fugg\u00ec con l'amico Federico di Baden, ma prezzo Anzio fu tradito e consegnato a Carlo che lo decapit\u00f2 a Napoli.A testimonianza dell'importanza politica della battaglia, c'\u00e8 la costruzione un monastero, la purtroppo diruta abbazia di Santa Maria della Vittoria, alle porte di Scurcola, della quale restano il portale rimontato presso la nuova chiesa santuario di Santa Maria della Vittoria al fianco della rocca di Scurcola, con la preziosa statua votiva della Vergine della Vittoria col Bambino, di chiara ispirazione gotico-francese, voluta dal re Carlo d'Angi\u00f2 per celebrare la sconfitta degli svevi.\nNel 2019 in occasione dell'anniversario della battaglia, \u00e8 stata inaugurata, alla presenza del Presidente della Repubblica Sergio Mattarella, una statua in bronzo ritraente il poeta Dante Alighieri, nell'atto di declamare il famoso verso della Divina Commedia, riguardante l'evento. La statua si trova presso la stazione di Tagliacozzo.\nCarlo I dunque fu il signore indiscusso dell'Abruzzo, con suo figlio Carlo II sino alla fine del Duecento. Il figlio si concentr\u00f2 specialmente sul favorire lo sviluppo della risorta citt\u00e0 dell'Aquila, dopo la distruzione di Manfredi del 1259, e la ricostruzione nel 1265. Nella Marsica la Valle Roveto pass\u00f2 dopo secoli di sottomissione alla Chiesa al Regno di Napoli, e nel 1293 dai registri si apprende che contessa d'Albe fu una tal Filippa di Celano, discendente di Tommaso Berardi, colui che si era scontrato con Federico II nel 1223.\nEremitaggio abruzzese e Celestino V.\nLa storia dell'eremitaggio in Abruzzo \u00e8 millenaria, perch\u00e9 questa pratica fu introdotta dai monaci basiliani gi\u00e0 nell'VIII secolo d.C., quando durante le persecuzioni bizantine di Costantinopoli emigrarono in Italia, giungendo anche in Abruzzo, portando la nuova tradizione dell'ascetismo religioso. Molte tracce della loro presenza si hanno nelle grotte della Majella, dove i monaci si appartavano, vivendo una vita grama e piena di stenti e privazioni, in piena comunione spiritica con Dio. La tradizione, prima dell'arrivo di Celestino V, vuole che in Abruzzo peregrinassero certo Sant'Onofrio, per cui in suo onore sono stati realizzati degli affreschi nell'oratorio di San Pellegrino a Bominaco, San Pellegrino eremita, altro semi-leggendario personaggio, e poi l'eremo di Sant'Onofrio al Morrone di Sulmona, costruito da Pietro Angelerio, che volle intitolarlo proprio a questo santo; ma anche altri santi quali San Nicola Pellegrino o Greco, venerato nella chiesa dei Francescani a Guardiagrele, ma anche a Rosello, poi San Falco, venerato a Palena, Sant'Orante, venerato a Ortucchio.\nPietro Angelerio, futuro papa Celestino V, nacque tra il 1209 e il 1215 presso Isernia o Sant'Angelo Limosano, nel Molise). In et\u00e0 giovanile trascorse un breve periodo nella chiesa abbazia di Santa Maria di Faifoli a Montagano, manifestando notevole predisposizione alla solitudine e all'ascetismo, e nel 1239 si ritir\u00f2 in una caverna isolata sopra il Monte Morrone, venendo successivamente soprannominato \"Pietro da Morrone\". Tale grotta costituisce oggi l'eremo della Madonna dell'Altare di Palena, posto al confine tra le due province di Chieti e dell'Aquila, sul valico della Forchetta che porto all'altopiano delle Cinquemiglia. Tornato agli inizi degli anni '40 del Duecento sul Morrone dopo un periodo a Roma, vi rimase sino al 1246 presso la chiesa di Santa Maria di Segezzano nei dintorni di Castel di Sangro (vi verr\u00e0 eretto l'ex monastero di Santa Maria Maddalena), passando successivamente alla Majella via Campo di Giove.\nLa compagnia di Santo Spirito al Morrone e l'incoronazione a Collemaggio.\nDopo aver costituito una congregazione ecclesiastica nominata \"Compagnia dei frati di Pietro da Morrone\", riconosciuta poi da papa Gregorio X come ramo dell'ordine Benedettino, Pietro si spost\u00f2 nell'eremo sul Monte Morrone, che dedicher\u00e0 a Sant'Onofrio eremita. Di qui successivamente decider\u00e0 di dare una sede pi\u00f9 grande e stabile ai monaci dell'ordine, che nel frattempo si accresceva, costruendo la grande Abbazia di Santo Spirito al Morrone sulla piana vicino al tempio di Ercole Curino, detta anche \"Badia Morronese\". Nel 1273 Pietro si rec\u00f2 a piedi in pieno inverno a Lione, dove stavano cominciando i lavori del Concilio voluto da Gregorio X, onde impedire che il suo ordine venisse soppresso, raggiungendo l'obiettivo. La risolutezza di Pietro e il suo ascetismo presto gli fecero guadagnare la fama di santo e taumaturgo, e molti pellegrini venivano all'eremo di Sant'Onofrio per chiedergli udienza.\nNegli anni successivi la vocazione ascetica di Pietro divenne sempre pi\u00f9 radicale, cos\u00ec come il suo distacco dal mondo terreno, dato che ormai i Celestini operavano per conto proprio, diffondendo la parola dell'Angelerio attraverso la grande badia. Negli anni '90 del Duecento ci fu un periodo di crisi per la Chiesa cattolica, alla morte di papa Niccol\u00f2 IV il 4 aprile 1292 si riun\u00ec il conclave per l'elezione del pontefice. A causa del numero ridotto dei porporati, nessun candidato riusc\u00ec ad ottenere la maggioranza, e nel 1294 la Chiesa era ancora senza un capo, dacch\u00e9 Pietro sped\u00ec a Roma una lettera, predicendo gravi sciagure per questo fatto. Il Cardinale Decano prese a cuore l'interesse di Pietro per i fatti romani, e propose di farlo eleggere pontefice, data la grande fama inoltre di cui godeva l'Angelerio in Abruzzo.\nTale fama in Abruzzo di Pietro, prima del 1294, era stata confermata dal fatto che al ritorno dal viaggio a Lione, all'Aquila egli volle che fosse edificata la basilica di Santa Maria di Collemaggio, capolavoro d'arte romanica abruzzese. Prima della costruzione, l'area di Collemaggio era occupata dalla piccola edicola di Santa Maria dell'Assunzione sul Colle di Majo, dove Pietro trov\u00f2 rifugio nel 1275, sognano la Vergine Maria, che gli chiese la costruzione della nuova basilica, completata nel biennio 1287-88. Dentro la basilica l'eremita venne incoronato il 29 agosto 1294, dopo essere stato prelevato dal sovrano Carlo II d'Angi\u00f2 a Sulmona presso l'eremo di Sant'Onofrio, e per questo Celestino V eman\u00f2 per il perdono dei peccati la \"Bolla del Perdono\", in qualit\u00e0 di nuovo pontefice.\nL'Abruzzo sotto gli Angioini.\nLanciano dai Normanni agli Svevi.\nNel 1156 il conte Gualtieri, figlio di Boemondo di Frisa, condusse un acerrimo combattimento contro Roberto III di Loritello conte di Manoppello, che teneva sotto il suo controllo la citt\u00e0. Roberto fu scacciato, alla morte di Guglielmo II d'Altavilla Lanciano nel 1189 pass\u00f2 nel regio demanio, e successivamente sotto la dominazione sveva, ed ebbe come imperatore Enrico VI di Svevia, a cui nel 1197 succedette Federico II. Con l'introduzione di Lanciano nel nuovo giustizierato del Regno avvenne la divisione in province, e cos\u00ec la citt\u00e0 nel 1273 per volere di Carlo I d'Angi\u00f2 pass\u00f2 nella provincia d'Abruzzo Citeriore, con capoluogo Chieti e citt\u00e0 principali di Lanciano, Ortona e Vasto, mentre il giustizierato veniva diviso in altri due Abruzzi, quello Ultra I, con capoluogo Teramo e citt\u00e0 di Penne, Atri e Citt\u00e0 Sant'Angelo, e Ultra II con capoluogo L'Aquila e citt\u00e0 di Sulmona e Avezzano. Il confine dei due Abruzzi era delimitato dalla foce del Pescara presso il porto di Aterno.\nBen presto Lanciano divenne la seconda citt\u00e0 dell'Abruzzo Citeriore per importanza politica e commerciale, divenendo \"citt\u00e0 demaniale\". Infatti essa ricevette i benefici del sovrano di Sicilia Federico II e attrasse in occasione delle fiere annuali numerosi forestieri e mercanti. Il prestigio di Lanciano inizi\u00f2 anche a minare l'equilibrio diplomatico con la vicina Ortona, anch'essa con una lunga storia di tradizione commerciale, e l'acutizzarsi delle dispute qualche secolo pi\u00f9 avanti sfoceranno in una vera e propria guerra.Manfredi di Svevia conferm\u00f2 i privilegi di Federico, compresa la demanialit\u00e0, e durante l'intera dominazione sveva Lanciano rimase libera, non asservita a un signore, e direttamente soggetta alla corona. Durante la dominazione sveva, Lanciano fu florida anche dal punto di vista dell'urbanistica, perch\u00e9 gi\u00e0 dalla fine del governo di Malmozzetto, si erano andati costituendo i nuclei di Civitanova presso un'area boschiva del Colle Selva, attorno la chiesa di Santa Maria Maggiore, mentre l'abitato franco-longobardo del Borgo sul Colle Pietroso, si estese sempre di pi\u00f9, fino ad occupare una vasta area collinare dove si trovavano soltanto la chiesa di San Legonziano, dal XIII secolo monastero di San Francesco, e il vecchio tempio di Giunone, dove nel 1259 venne eretta la chiesa di Santa Lucia.\nLanciano non fu coinvolta nelle vicende di potere di Manfredi e Corradino, sconfitto nel 1268 a Tagliacozzo. Nel 1273 l'Abruzzo fu governato da un solo giustiziere per vent'anni, secondo il volere di Carlo I d'Angi\u00f2, e scorporato in due tronconi: Citra e Ultra, con confine il fiume Pescara. Nel nuovo governo dell'Abruzzo Citeriore, il magistrato incaricato di governare, prese dimora anche a Lanciano. Nel centro storico presero dimora anche gli ebrei provenienti da Napoli nel XII secolo, cacciati da Roberto di Loritello nel 1156 dalla Sacca, e successivamente riammessi.\nPescara tra Svevi e Angioini.\nPescara non rientr\u00f2 nelle mire espansioniste di Federico II, il quale non provvide nemmeno a riedificarne l'antico castello normanno con le mura di cinta Fatto complice del luogo putrido dell'antica Aterno, quasi completamente spopolata e dotata solo di guardie e marinai, \u00e8 anche la frequente incursione piratesca sulla costa adriatica, problema che Pescara ebbe sino al XVI secolo.\nIl primo signore di Pescara, sotto il potere degli Angi\u00f2 fu Sordello da Goito di Mantova, poeta del sirventese citato anche da Dante Alighieri nel \"Purgatorio\", dove si era rifugiato, e segu\u00ec Carlo I d'Angi\u00f2 nella sua lotta contro Manfredi, e Sordello fu ricompensato con alcuni feudi in Abruzzo, tra cui Civitaquana, Palena e Monteodorisio. Sordello mor\u00ec nel 1269 senza potersi godere il feudo pescarese, che torn\u00f2 al regio demanio. Con i pagamenti dei tributi, il governo compr\u00f2 due galee e un galeone per pattugliare l'Adriatico e impedire gli assalti dei pirati, a cui Pescara era spesso soggetta. Come praticato gi\u00e0 al tempo dei Romani, il commercio del sale attraverso il fiume Aterno era molto redditizio, e gli Angioini sfruttarono questa risorsa, per continuare a rifornire l'Abruzzo e anche Roma del sale marino pescarese. Uno strumento notarile infatti cita la riparazione del palazzo del fondaco nel 1270, mentre da mappe medievali, e poi sei-settecentesche, si sa che esisteva addirittura una \"Porta Salaria\" per il passaggio delle barche, porta ricostruita poi con la fortezza spagnola, dunque si testimonia che il porto, bench\u00e9 ancora piccolo, fosse un dinamico scalo commerciale.\nIn quel tempo di aperse anche una controversia contro Chieti per il passaggio delle merci via terra, e due volte dovette intervenire Roberto d'Angi\u00f2. Nel 1314 Pescara fu concessa in feudo a Tommaso Stendardo, e questo non fece che aumentare i prelievi delle tasse, poich\u00e9 il porto gi\u00e0 doveva versare le tasse alla proprietaria abbazia di San Giovanni in Venere, che reclamava il pedaggio per il traffico delle merci.\nL'Aquila: dalla rifondazione al gran commercio.\nLa distruzione di Manfredi nel 1259.\nCon la morte di Corrado nel 1254, Manfredi assunse la reggenza del regno, il quale si scontr\u00f2 con papa Innocenzo IV per il dominio temporale del Regno di Sicilia. A Innocenzo succedette papa Alessandro IV, che aveva rapporti con la diocesi di Forcona, e si impegn\u00f2 a fondare un partito guelfo in Aquila, promuovendo una campagna bellica contro Manfredi, in una lettera al popolo del 1256, e in un'altra dell'anno successivo, quando venne trasferita da Forcona la cattedra episcopale nella nuova cattedrale della citt\u00e0. Interessante notare come in queste lettere la citt\u00e0 veniva chiamata \"Communi Aquilano\". Manfredi nel 1258 si fece eleggere a Palermo re di Sicilia, e rafforz\u00f2 la sua campagna di compressione delle autonomie concesse dai suoi predecessori. Buccio commenta:\nL'Aquila appoggi\u00f2 il partito opposto a quello di Manfredi, prediligendo l'interesse della Chiesa di offrire la corona del Regno di Sicilia a Enrico III d'Inghilterra. Per questo fu presto raggiunta dalle truppe dello Svevo nel 1259, le mura furono presto abbattute, dato che la citt\u00e0 non era stata ancora completata nella costruzione, e i cittadini dispersi tornarono ai loro castelli di origine .\nPartecipazione alla battaglia di Tagliacozzo degli aquilani.\nIn seguito al disastro, Carlo I dopo la sconfitta di Manfredi a Benevento nel 1266, ricevette anche un'ambasciata dei popolani, al che il sovrano rispose, secondo Buccio il re ascolt\u00f2 sia il partito dei villici che volevano ricostruire la citt\u00e0, che quello dei baroni fermamente opposto a tale scelta, i quali cercarono di corrompere il re anche con dell'oro, ma Carlo rispose secondo Buccio: \"Refayte l'Aquila ch\u00e9 io vollio in veritate! La moneta promessa per termene portate\". La citt\u00e0 dunque venne ricostruita, anche se durante l'edificazione si ebbero delle controversie, perch\u00e9 nel frattempo la diocesi forconese era stata assorbita dalla diocesi di Rieti, e sarebbe stato assurdo avere una citt\u00e0 con due sedi vescovili. Infatti il papa Clemente IV si pose contro alla ricostruzione, appoggiando la causa dei baroni feudatari, poich\u00e9 il territorio oltretutto si trovava nello Stato della Chiesa, compresa Rieti. Carlo tuttavia non tenne in considerazione le lamentele, e spinse fortemente per la ricostruzione. Nella \"Cronaca\" di Buccio si fa riferimento anche alla battaglia di Tagliacozzo nei Piani Palentini, quando il re Carlo chiese aiuto agli aquilani contro Corradino di Svevia.\nGli aquilani intervennero per ingraziarsi il re e per evitare un ritorno svevo, anche perch\u00e9 qualche anno prima si erano verificati disordini con la \"liberazione\" degli schiavi, rallentata dai baroni e da Rambotto, il loro rappresentante che fu ucciso dagli schiavi stessi, e dall'abbattimento incontrollato delle rocche nel territorio della conca. La vittoria a Tagliacozzo di Carlo giov\u00f2 molto alla citt\u00e0, con l'afflusso sempre pi\u00f9 cospicuo di cittadini dai vari borghi circostanti e l'avvio di un florido mercato con traffici commerciali lungo le principali vie dei tratturi.\nNonostante nei primi anni della ricostruzione fu massiccio l'afflusso dei villici, i baroni dei castelli ricostruirono le rocche, anche alle pendici del Gran Sasso d'Italia presso Assergi, il Vasto e Genca, per contrastare il flusso. In quest'epoca figur\u00f2 il tribuno della plebe Niccol\u00f2 dell'Isola, che prese dure posizioni contro le baronie dei castelli.\nL'indignazione di Carlo II crebbe, che mand\u00f2 il figlio Carlo Martello con l'incaric\u00f2 di uccidere Niccol\u00f2, che infatti morir\u00e0 avvelenato in circostanze misteriose. Dopo i funerali celebrati con commossa partecipazione popolare, scoppi\u00f2 una guerra intestina tra i castellani, specialmente tra Paganica e Bazzano per i domini del quartiere di Santa Giusta e del contado orientale alle pendici del Gran Sasso, ritenuto pi\u00f9 proficuo, dato che vi si coltivava anche lo zafferano. Paganica fu sconfitta (1293), i castellani anche dentro le mura, nel locale del Quarto Santa Maria, furono cacciati. Ma nel 1294 con l'elezione pontificia di Celestino V, fu accordata una pace generale, e i paganichesi poterono ritornare.\nIl Collegio delle nobili Arti a L'Aquila, la morte di Lalle Camponeschi.\nPer quanto riguarda i commerci i le Arti, queste ultime erano sorte gi\u00e0 prima del 1331, come scrive Buccio di Ranallo, poich\u00e9 le cita nel momento della traslazione del corpo di Celestino V a Collemaggio: \"Tutte le Arti annarovi, chiascuna con gran gente / Ciascheduna Arte f\u00e9 ad Santo Pietro presente\". Nel 1355 Aquila si dette un reggimento delle Arti simile a quelle degli altri comuni. In quest'epoca in citt\u00e0 scoppia anche una lotta commerciale tra i borghesi commercianti e i nobili possidenti, che video coinvolta la famiglia Camponeschi e Filippo da Taranto, dove l'elemento che fece esplodere la guerra fu un tentato ritorno nostalgico al feudalesimo. Le famiglie che si scontrarono furono i Pretatti e i Camponeschi, i primi esponenti del vecchio feudalesimo e molto vicini al governo di Napoli, gli ultimi promotori della nuova politica \"comunale\", e amati dai ceti meno abbienti. I Camponeschi del Quarto di Santa Maria, rappresentato dal ceto alto borghese e nobiliare, specialmente nella persona di Lalle I, promossero il libro commercio, lo sviluppo delle arti, della cultura, insomma di una politica che mirava a integrare il concetto di citt\u00e0-territorio.\nLalle Maggiore, approfittando di una guerra di successione tra famiglie, scaten\u00f2 gravi faide tra guelfi e ghibellini anche a L'Aquila, scontrandosi contro i Pretatti, ceto medio dell'opposto Quarto San Pietro, che era caro alla corona di Napoli, e che favoriva i \"populares\" del contado aquilano, nel momento in cui fu assassinato Andrea di Carloberto d'Ungheria, marito di Giovanna I di Napoli, e nipote di Roberto I d'Angi\u00f2.Il matrimonio con Giovanna era stato celebrato nel 1345, ma Andrea venne ucciso dalla moglie, scatenando l'ira del fratello Ludovico, anche perch\u00e9 Giovanna s'era sposata nuovamente con Ludovico di Taranto, figlio di Filippo, Lalle Camponeschi, nelle lotte di Tarantino e dell'Ungaro, parteggi\u00f2 per quest'ultimo, anche perch\u00e9 sperava di bloccare un ritorno al potere dei Pretatti. Nel 1347 Ludovico d'Ungheria pass\u00f2 in citt\u00e0, e Lalle credette di veder definitivamente consolidata la sua presenza al potere cittadino, poich\u00e9 venne nominato Conestabile del Regno e comandante delle milizie, e segu\u00ec Ludovico a Napoli Con il successivo accomodamento dell'Ungaro con Giovanna di Napoli, venne nominato Filippo di Taranto governatore degli Abruzzi, che permise il rientro in citt\u00e0 dei Pretatti. Camponeschi, comportandosi similmente come Cola di Rienzo, sollev\u00f2 i \"populares\" contro la famiglia rappresentante della vecchia tirannia feudale, e nella citt\u00e0 si susseguono numerosi scontri, con l'incendio e la distruzione del Palazzo del Capitano. Filippo acquartier\u00f2 l'esercito alle porte della citt\u00e0, ma poi decise di tornare a Napoli, seguito da Lalle, il quale tent\u00f2 una pacificazione. Buccio scrisse:\nLa cattura e l'uccisione di Pietro Primo suscit\u00f2 indignazione tra i cittadini tanto che il palazzo venne nuovamente assaltato, il capitano regio costretto alla fuga. Dopo la rivolta per\u00f2 gli aquilani subirono la vendetta della Corona di Napoli, con il ritorno dei Pretatti, e il rischio della perdita della demanialit\u00e0. Buccio descrive che venne istituito in citt\u00e0 un consiglio straordinario di 68 magistrati, che avrebbero amministrato la cosa pubblica, questi Sessantotto inviarono ambascerie di pace a Filippo, fecero rientrare il capitano, e mandarono altri legati ai sovrani di Napoli. Il sovrano angioino, per l'amore del suo avo Carlo che rifond\u00f2 la citt\u00e0, concesse il perdono e nuovi benefici, come il diploma di Giovanna del 22 ottobre 1371, dove si concedeva la libert\u00e0 d'elezione dei rappresentanti delle Arti. Tuttavia questa carta non concedeva la piena libert\u00e0, poich\u00e9 ogni due anni occorreva rieleggere i rappresentanti, impedendo cos\u00ec la costituzione di vere e proprie dinastie economiche, come volevano gli aquilani; ad esempio nel 1368 Giovanna rifiut\u00f2 una proposta dei cittadini di aumentare i membri del consiglio comunale a 100 uomini, ripartiti tra i maggiori esponenti dei quattro quartieri, ristabilendo semplicemente gli antichi privilegi concessi di Carlo I e II, di citt\u00e0 demaniale esente dalla tassazione reale, ma soprattutto l'ufficializzazione delle Arti come parte dell'organismo amministrativo della citt\u00e0, ripartite in precise categorie le une dalle altre. Il governo dei Sessantotto fu sciolto e rieletto un nuovo governo dei rappresentanti artigiani e commercianti delle Arti, sotto la giurisdizione del Capitano regio\nL'Abruzzo nel Trecento.\nL'apogeo dei commerci di Lanciano, la guerra con Ortona.\nLanciano, nel periodo di transizione tra Svevi e Angioini, perse la storica demanialit\u00e0 municipale guadagnata per breve tempo con Carlo I, venendo infeudata a Landolfo di Cautenay nel 1269, e alla sua morte gli succedette Matilde, che nel 1279 deleg\u00f2 il governo a Giovanni Di Montanson e Roberto De Mese. Matilde poi si spos\u00f2 con Filippo di Fiandra, detto anche Conte di Loritello perch\u00e9 stabil\u00ec il potere nel paese attuale di Rotello in Molise.\nLanciano fu direttamente governata da Filippo, ricadendo in una pensosa situazione simile a quella di Malmozzetto, tanto che i lancianesi si ribellarono, chiedendo nel 1302 a Carlo II d'Angi\u00f2 di cambiare signore. Carlo II concesse l'indulto per i disordini scoppiati nel momento di cacciare Filippo, e nel 1304 venne istituita la carica del \"mastrogiurato\", che aveva il compito di amministrare la citt\u00e0 nei periodi di festa..Sotto il successore di Carlo, Roberto I d'Angi\u00f2, Lanciano trascorse un sereno periodo economico, e venne confermati dei privilegi compreso la demanialit\u00e0 statale, e sorsero le prime idee di allargarsi commercialmente anche presso lo scalo fluviale d San Vito Chietino, perch\u00e9 il feudo non era pi\u00f9 dell'abbazia di San Giovanni in Venere. Nel frattempo il governo pass\u00f2 a Giovanna I di Napoli, sposatasi in seconde nozze con Luigi Principe di Taranto, vennero confermati i privilegi, tanto che Lanciano raggiungendo i 6.000 abitanti, divenne una delle citt\u00e0 pi\u00f9 grandi d'Abruzzo. In questo periodo relativamente felice per la citt\u00e0, iniziarono i primi dissapori con la storica rivale Ortona.\nIl momento dello scoppio della guerra tra Lanciano rappresenta un momento particolare della storia d'Abruzzo, nella branca delle speculazioni economiche, che finivano per coinvolgere direttamente anche la politica dei vari signori della zona. Infatti agli albori della lotta commerciale vennero coinvolte anche le famiglie dei Quatrario di Sulmona, esiliati nella citt\u00e0, e i patrizi di Chieti, da anni ostili allo sviluppo economico lancianese. Si narra che la storia rivalit\u00e0 tra Lanciano e Ortona fosse nata il 4 ottobre 1250, quando venne incendiata una nave lancianese nel porto di Ortona. Gli ortonesi, dato che Lanciano allora non aveva ancora un sbocco marino, aumentarono le tasse per far usufruire i lancianesi del porto, fino a rispedire, con l'acuirsi della rabbia, le navi mercantili straniere che dovevano raggiungere Lanciano per le grandi fiere.\nQuando Alfonso d'Aragona ebbe intenzione di entrare nelle grazie di Giovanna II di Napoli per prendere il possesso della Corona, avendo fatto nominare dalla regina il capitano Braccio da Montone \"gran connestabile degli Abruzzi\", i lancianesi si accordarono con Alfonso affinch\u00e9 il 23 gennaio 1421 ottenessero il nuovo permesso di costruire il porto di San Vito. Ortona reag\u00ec incendiando ancora le navi lancianesi, costoro catturarono un gruppo di ortonesi per risposta. La battaglia avvenne sul fiume Feltrino, i lancianesi respinsero i soldati e fecero dei prigionieri, su cui si vendicarono barbaramente, mutilandoli dei nasi e delle orecchie, con cui fabbricarono una colonna infame, per la cui calcina usarono anche il sangue dei prigionieri trucidati, posta sul portico della Zecca, alla fine del Corso Roma.\nGli ortonesi risposero, attaccando direttamente il porto di San Vito come una banda di pirati, facendo dei prigionieri, e la situazione di guerra era diventata talmente insostenibile, che Alfonso convoc\u00f2 nel 1423 a Napoli i sindaci delle due citt\u00e0 per evitare una vera carneficina. Nel frattempo la guerra continuava lungo l'Adriatico, e dovette intervenire il frate San Giovanni da Capestrano, che giunse a Lanciano il 6 dicembre 1426, e mand\u00f2 un suo confratello a Ortona, per stipulare il trattato di pace. Nel 1427 ci fu il famoso \"lodo\" di Giovanni di Capestrano, ratificato il 17 febbraio nella Cattedrale di San Tommaso Apostolo a Ortona, e si decise che, in base alla concessione del feudo di San Vito dall'abate di San Giovanni in Venere, i lancianesi avrebbero avuto l'autorizzazione di edificare finalmente il porto.\nIl terremoto dell'Aquila del 1349.\nQuesto terremoto \u00e8 il primo sufficientemente documentato, che sconvolse la neonata citt\u00e0 d'Abruzzo dell'Aquila, e fu l'ultimo di una serie di scosse che colpirono L'Aquila e il resto dell'Abruzzo peligno-marsicano gi\u00e0 dal 1315, che come registra Buccio di Ranallo. La magnitudo di questo terremoto sarebbe stata di 5.5 gradi della scala Richter, ma non ci furono particolari danni. Nel 1348 e nel 1349 una serie di terremoti con epicentro all'Aquila e nell'alto Molise oppure nella catena del Sirente-Velino misero in ginocchio la citt\u00e0, con una magnitudo di 6,5 della scala Richter. La devastazione del terremoto a L'Aquila si verific\u00f2, seguendo anche la \"Cronaca\" di Buccio di Ranallo, tra il 9 e il 10 settembre, venne annotata anche dal poeta Giovanni Quatrario da Sulmona, che parlava della devastazione verificatasi anche nella sua citt\u00e0 di Sulmona, e della crisi del commercio, avvenuta gi\u00e0 anni prima, aggravata pure dalla peste nera. Il terremoto dovette colpire la citt\u00e0 e il territorio aquilano in maniera abbastanza seria, anche se oggi, con i grandi restauri gotici della met\u00e0 del Trecento, e del dopo sisma 1456 non \u00e8 possibile comprendere cosa and\u00f2 distrutto e cosa conservato. La cronaca di Buccio di Ranallo, testimone oculare di quegli eventi, nonostante la tipica enfasi dell'autore, testimonia chiaramente la devastazione della citt\u00e0 aquilana. Lo storico Matteo Villani di Firenze testimonia nella \"Nuova cronica\": \u00abLa citt\u00e0 dell'Aquila ne fu quasi distrutta, che tutte le chiese e grandi dificj della citt\u00e0 caddono con grande mortalit\u00e0 d'huomini e di femmine; [...] ed erano s\u00ec grandi (le scosse) che in piana terra era fatica all'uomo di potersi tenere in piedi.\u00bb\nPescara dal Trecento al Quattrocento.\nNel 1349, 1363 e 1384 vennero emanati dei diplomi che esentavano la citt\u00e0 dal pagamento delle tasse, visto il clima senz'altro precario in cui viveva il porto a causa di allagamenti, paludi che scatenavano epidemie di malaria, e attacchi turchi dal mare.\nNell'ottobre del 1380 Rinaldo Orsini (figlio primogenito di Orso, signore di Vicovaro e Tagliacozzo, e di Isabella Savelli) acquist\u00f2 per 40.000 ducati il feudo di Pescara da Giovanna I di Napoli; nel 1384 il feudo venne concesso da Carlo III di Napoli a Corrado di Pagano.. Nel caos politico cagionato delle lotte che vedevano contrapporsi Ladislao I di Napoli e Luigi II d'Angi\u00f2 Pescara venne prima infeudata (nel 1390) a Luigi di Savoia (per volere di Luigi d'Angi\u00f2), per poi passare a Francesco del Borgo, detto Cecco, vicario di Ladislao, rimasto signore di Pescara fino al 1409. Francesco del Borgo fu colui che con il Caldora, prima di Carlo V rinforz\u00f2 le mura del bastione (via dei Bastioni), con la costruzione di nuove torri di vedetta.Alla sua morte Pescara torn\u00f2 nel regio demanio, assegnato da Giovanna II nel 1419 a Francesco Riccardi di Ortona, poco dopo si trov\u00f2 negli scontri tra Alfonso I di Napoli e Renato d'Angi\u00f2 per la conquista del trono partenopeo. Il capitano Jacopo Caldora nel 1439 s'impadron\u00ec del fortino di Pescara, insieme ai feudi di Ortona e Vasto, ricostruendo i castelli. Alla morte del Caldora nel 1443 e alla rovina del figlio Antonio, Alfonso d'Aragona nomin\u00f2 marchese di Pescara Berardo Gaspare d'Aquino, il quale nel 1460 per breve tempo lo concesse ancora ad Antonio Caldora, figlio di Jacopo, salvo poi confiscarglielo definitivamente.\nQuando Giovanni d'Angi\u00f2, figlio di Renato, scaten\u00f2 una guerra contro gli Aragona, l'universit\u00e0 di Chieti approfitt\u00f2 della debolezza di Berardo d'Aquino per richiedere Pescara, per mezzo di Matteo di Capua, vicer\u00e9 in Abruzzo di Ferrante d'Aragona. Il vicer\u00e9 acconsent\u00ec, dichiarando decaduto il feudo di Berardo, e la signoria di Chieti su Pescara dur\u00f2 sino al 1528, insieme ad altri castelli: Montesilvano Colle, Spoltore e Cepagatti. Fattore di golosit\u00e0 di Chieti per il piccolo paese fortezza era soprattutto il porto, per le sue rendite dei traffici, per le gabelle sul transito del ponte, quelle sulla pesca, sul traffico del sale e degli armenti, e approfittando del fatto che il paese fosse quasi disabitato per la malaria, fu per la citt\u00e0 teatina un vero affare. Nel 1482 Pescara fu pesantemente danneggiata dalle milizie veneziane, in un attacco dimostrativo contro le pretese aragonesi al Ducato di Milano, poich\u00e9 Pescara era ritenuta un posto strategico, al confine tra i due Abruzzi. Anche Ortona infatti sub\u00ec lo stesso trattamento. Pescara, dal momento dell'estrema decadenza alla rinascita spagnola, venne conquistata da Carlo VIII di Francia per breve tempo nel 1504, quando i francesi discesero in Abruzzo, e la fortezza presa a cannonate. Di qui la necessit\u00e0, quando la citt\u00e0 passer\u00e0 al dominio spagnolo di Carlo V, di ricostruire la fortezza.\nIl Quattrocento.\nNella prima met\u00e0 del XV secolo la pastorizia abruzzese ha il suo massimo splendore. Almeno la met\u00e0 della popolazione d'Abruzzo dipendeva dalla pastorizia, sia direttamente sia indirettamente. Vi erano oltre 3 milioni di ovini e 30 000 pastori. Tale sviluppo fu dovuto alla pratica della transumanza. La transumanza abruzzese aveva lo sbocco nelle fiere mercantili di Foggia, e partiva dai vari tratturi del territorio aquilano e majellano, come il famoso Tratturo L'Aquila-Foggia, il pi\u00f9 grande, o il Tratturo Pescasseroli-Candela. Vi erano tratturi anche a Sulmona e a Lanciano.&lt;br&gt;Nello stesso periodo Jacopo Caldora si arroga il diritto di comprare gran parte dei vecchi castelli della Majella e dei centri fortificati della costa, come Pacentro, Civitaluparella, Castel di Sangro, Ortona e Vasto. Castelli ancora presenti oggi sono quello di Pacentro e quello di Vasto. A Ortona il castello aragonese in origine era propriet\u00e0 dei Caldora, assieme alle mura caldoriane di via Gabriele D'Annunzio, oggi in parte accorpate alle abitazioni civili.\nTeramo: lotta dei partiti Melatino-De Valle.\nI Melatino e i De Valle, ricordati pi\u00f9 volte poi dagli storici Muzii e Palma come \"Spennati\" (Melatini) e Mazzaclocchi o Antonellisti gli altri, furono le due principali famiglie nobili di Teramo che si contesero il potere dal XIV al XVI secolo, lottando aspramente tra loro, e rischiando anche pi\u00f9 volte di far cadere la citt\u00e0 nelle mani dei signori Acquaviva del vicino ducato di Atri.\nLe origini delle contese sono queste, riportate da Niccola Palma. La lotta civile nel periodo dei partiti guelfi e ghibellini, scoppi\u00f2 a Teramo, capeggiata da Errico di Roberto Melatino e Antonello di Giovanni Della Valle, fratello del vescovo. Il secondo, seguendo il Muzii scacci\u00f2 nel 1388 il Melatino con la famiglia. Nell'anno 1388 a Campli era capitano Andrillo Mormile, vice-reggente d'Abruzzo a causa della giovane et\u00e0 di Ladislao, che alloggiava nella casa detta \"di Santa Margherita\". A causa di un incidente la casa prese fuoco, e venne saccheggiata dai cittadini, facendo fuggire Andrillo, che si appell\u00f2 a Margherita; a causa di questo incidente, le complicazione per Campli si ingrandirono quando il suo feudo Civitella del Tronto fece lega con Ascoli, arrogandosi il diritto di cittadinanza.\nEntrato in maggiore et\u00e0 Ladislao, e riconosciuto sovrano di Napoli, Errico Melatino esule offr\u00ec i suoi servigi ad Antonio Acquaviva, nella speranza di potersi vendicare contro Antonello, cedendogli inoltre il governo dell'Universit\u00e0 di Teramo. Sempre dai Dialoghi di Muzii (III), si apprende che il Conte Acquaviva in compagnia di Errico, il 22 novembre 1390 marci\u00f2 su Teramo, trovando le porte aperte, senza che nessuno opponesse resistenza, poich\u00e9 le guardia erano state corrotte.\nAntonello accolse Antonio nella sua casa patrizia, ma a tradimento venne ucciso a pugnalate. Morto, il suo corpo fu gettato dalla finestra in mezzo alla strada, svestito, sicch\u00e9 un cittadino che aveva subito angherie da lui in passato, riconoscendolo, gli tronc\u00f2 la testa, la innalz\u00f2 su una picca, e la port\u00f2 per le strade della citt\u00e0. Il cadavere infine fu gettato in un fosso sotto Santo Spirito. Il palazzo Della Valle fu distrutto, e vi venne creato un macello di legno dove, per dileggio, almeno fino all'epoca del Muzii (met\u00e0 '500), i macellai in ricordo della mattanza del tiranno, ingaggiarono combattimenti con le interiora degli animali.\nLadislao di Durazzo e la numismatica abruzzese.\nLadislao di Durazzo fu un personaggio molto amato in Abruzzo, perch\u00e9 concesse all'inizio del '400, e mediante i suoi successori fino a Carlo VIII d'Angi\u00f2 alla fine del secolo, la facolt\u00e0 alle maggiori citt\u00e0 abruzzesi di battere moneta, dotandosi di una propria zecca. Non a caso i principali centri di produzione furono Chieti (1495-98), Lanciano, di cui resta ancora il portico presso la Piazza del Plebiscito, Guardiagrele (di cui resta la Casa Marini), Sulmona e Teramo.\nLa numismatica a Sulmona prese avvio grazie alle concessioni di Ladislao di Durazzo del 1406 e del 1410: i cittadini ebbero tanto caro il valore della loro terra che a somiglianza delle monete mantovane, il nome e l'effigie di Ovidio improntavano, adottando per insegna del comune le quattro iniziali dell'emistichio \"Sulmo mihi patria est\" (S.M.P.E.), tratta dal verso della raccolta ovidiana \"Tristia\", iscrivendole in oro sul campo rosso del loro scudo, e ripetendole nelle monete e nei sigilli. Vennero coniati bolognini di Carlo III di Durazzo, tornesi e carlini, sotto le reggenze di Carlo, Ladislao, Renato, Alfonso, Ferrante d'Aragona, Carlo VIII e Federico I.\nLa guerra di successione angioino-aragonese (1420-1424).\nRapporto di Giovanna di Napoli con Jacopo Caldora.\nNell'ambito della guerra di successione tra il casato dei d'Angi\u00f2 e quello degli Aragona, l'Abruzzo rimase profondamente coinvolto, specialmente Sulmona e L'Aquila. In quel tempo il capitano molisano Jacopo Caldora era uno dei pi\u00f9 famosi uomini d'arme del Regno di Napoli, fedele al partito angioino di Giovanna II d'Angi\u00f2, che era a capo di un vero e proprio esercito di mercenari nomadi. Bench\u00e9 dal 1424 fosse stato in possesso del Giustizierato d'Abruzzo e del Contado di Molise e della Capitanata, non volle mai essere chiamato \"principe\" o onorato con titoli nobiliari. Nel 1414 alla morte di Ladislao di Durazzo, molti capitani del Regno si misero al servizio di Jacopo.\nAppena la regina Giovanna II di Napoli, sorella di Ladislao di Durazzo, saliva al trono, Jacopo insieme a Paolo Orsini con un numero notevole di cavalieri si trasferiva a Roma e presidiava Castel Sant'Angelo, opponendo una valida resistenza contro l'invasore Braccio da Montone che era a capo dell'esercito aragonese di Alfonso. Braccio (o anche Fortebraccio), tent\u00f2 l'assedio, ma aspett\u00f2 le truppe di Muzio Attendolo Sforza, assoldato da Giovanna, ricacciando Jacopo e arrestandolo. Liberatosi, nel 1415 si schier\u00f2 con Pandofello Alopo contro Giovanna II, suo amante e favorito, ma poi pass\u00f2 all'altra sponda politica, mirando a conquistare L'Aquila insieme ad Antonuccio Camponeschi. L'operazione militare fall\u00ec a causa dell'arrivo di Muzio Attendolo Sforza, al servizio di Giovanna e Luigi III d'Angi\u00f2 che aveva scelto la via della riappacificazione con la regina, su pressione dei baroni del regno, sposando Giacomo II di Borbone-La Marche, conte della Marca. In cambio di tali accordi, Jacopo otteneva la nomina di governatore della citt\u00e0 dell'Aquila per un anno. Giacomo II faceva arrestare l'Alopo e lo Sforza, il quale uccise il favorito di Giovanna II. Nel 1416 Jacopo entrava in contrasto con Giacomo II, a settembre Antonuccio Camponeschi sottoscriveva una tregua con Jean de Saligny, gran connestabile del Borbone. A garanzia del patto mandava il figlio Antonio come ostaggio e restituiva i territori usurpati.\nGiacomo II, malvisto nel regno, decise di rinunciare al potere, e cos\u00ec la regina nominava gran siniscalco del regno il favorito Sergianni Caracciolo. Nel 1417 da Giovanna fu fatto Capitano di Agnone Jacopo Caldora, ottenendo anche Minervino e Manfredonia, e in virt\u00f9 della fedelt\u00e0 del capitano, lo mand\u00f2 insieme a Muzio Attendolo Sforza a Frosinone per intavolare una trattativa con Braccio da Montone e ristabilire l'equilibrio del rapporto papato-regno di Napoli. Muzio Attendolo Sforza mand\u00f2 avanti Perdicasso Barile perch\u00e9 temeva inganni, tanto che l'esercito sforzesco, gi\u00e0 acquartierato presso Badia di Frosinone, non vedendo le insegne, sospett\u00f2 un attacco e fece prigioniero il Caldora. Fu liberato nel 1418 da Sergianni Caracciolo, che si conquist\u00f2 l'inimicizia dello Sforza, a tal punto che fu costretto all'esilio in Basilicata.\nAttriti tra Caldora e Andrea Fortebraccio.\nJacopo Caldora, insieme a Marino da Somma, riprendeva Agnone nel 1419, si faceva eleggere capitano e assistette alla riconciliazione a Napoli tra Giovanna II e papa Martino V. La pace per\u00f2 dur\u00f2 poco perch\u00e9 i rapporti si incrinarono, tant'\u00e8 che Martino V scomunic\u00f2 Giovanna. Della situazione in nuova crisi approfitt\u00f2 Muzio Attendolo Sforza che avviava negoziati con gli angioini ricomparsi con Luigi III d'Angi\u00f2, alleato del papa. Braccio da Montone si mise al servizio del pontefice, mentre Luigi III nominava lo Sforza vicer\u00e9 di Napoli. Giovanna II chiese aiuto ad Alfonso V d'Aragona, al quale prometteva la corona del Regno. L'aiuto arriv\u00f2 subito attraverso il luogotenente Ram\u00f3n Perill\u00f3s che giunse a Napoli con 22 galee, mentre Giovanna trattava con Fortebraccio, promettendogli le citt\u00e0 di Capua e L'Aquila.Jacopo rimase fedele a Giovanna e si batt\u00e9 contro l'esercito dello Sforza, quando nel settembre di quell'anno questi si preparava ad assediare Napoli da Porta Marina. Jacopo Caldora tent\u00f2 una sortita esterna con Bernardino Ubaldini e Orso Orsini, ma dopo uno scontro cruento fu costretto a ritirarsi in Abruzzo.\nAll'inizio del 1421 Braccio era partito da Perugia per aspettare Alfonso a Napoli, e il 7 giugno entr\u00f2 nella capitale dove Giovanna lo nomin\u00f2 gran connestabile, Jacopo Caldora si contrappose all'avanzata braccesca in Abruzzo, e fortific\u00f2 il castello di Pacentro, intervenendo anche a Sulmona, cacciando i funzionari di Giovanna II, considerata ormai doppiogiochista e traditrice della Casa d'Angi\u00f2. Jacopo dispieg\u00f2 le sue forze militari su tutti i castelli della conca Peligna, fino a Castel di Sangro, la principale \"porta d'Abruzzo\" venendo da Napoli. Dato che Braccio avanz\u00f2 con un esercito molto pi\u00f9 numeroso, Jacopo perse i castelli di Campo di Giove e Castel di Sangro, ritirandosi momentaneamente in Terra di Lavoro. Nel frattempo Fortebraccio con 4.000 cavalieri forniti da Alfonso, aveva campo libero per conquistare l'Abruzzo. Gli scontri contro Luigi III continuarono anche nel territorio di Capua, e alla fine Braccio e Muzio Attendolo si allearono per unirsi al servizio di Giovanna II: il primo conserv\u00f2 il governo dell'Abruzzo, l'altro ne rimase gran connestabile con il consenso di Alfonso e Sergianni Caracciolo.Alla rottura dei rapporti tra Giovanna II e Alfonso, nel 1423, sostenuta dai patrizi napoletani, essa chiese l'intervento di Braccio, che volle essere nominato Principe di Capua, inviando 4000 cavalieri. Il 7 maggio discese e prese possesso ancora degli Abruzzi, trovando per\u00f2 resistenza all'Aquila, che gli sbarr\u00f2 l'accesso con Luigi d'Angi\u00f2. Alfonso V allora decise di distruggere definitivamente il casato Angioino facendo arrestare Sergianni, mentre Giovanna chiedeva aiuto a Muzio Attendolo Sforza. Alfonso per\u00f2 ebbe la meglio nello scontro, e Giovanna fugg\u00ec ad Anversa, dove riusc\u00ec a far liberare Sergianni e a revocare la corona di Napoli ad Alfonso, nominando successore Luigi III.\nAlfonso sollecitava intanto Fortebraccio a lasciar perdere L'Aquila, ma costui invi\u00f2 Jacopo Caldora con 1200 cavalieri che nel giugno arriv\u00f2 a Capua con Bernardino Ubaldini, Arrigo della Tacca, Riccio da Montechiaro e Orso Orsini. Superata la foce del fiume Volturno, Jacopo fu nominato signore di Conversano, ma rimase a Napoli organizzando la difesa della capitale. Alfonso V, il 15 ottobre 1423, vista la situazione, tornava in Spagna, mentre lo Sforza, sollecitato da papa Martino, concentrava le truppe all'Aquila per liberarla dall'assedio di Braccio.\nL'assedio dell'Aquila (1423-24).\nLo sfregio di Braccio fu di prendere d'assedio i castelli che fondarono la citt\u00e0 nel 1266 sotto la protezione di Carlo d'Angi\u00f2, affinch\u00e9 la citt\u00e0 restasse senza viveri e uomini per combattere: a uno a uno i castelli furono presi e caddero, mentre altri, come Navelli, Rocca di Mezzo, Fontecchio, opposero fiera resistenza. Nei \"Cantari della guerra di Braccio\" di un anonimo aquilano, viene descritta la guerra del Fortebraccio: \"Presto fo cassu lo seu capetano / che in primamente li f\u00f2 factu honore\", ossia che inizialmente Braccio tent\u00f2 una mediazione, ma i piani di sabotaggio politico degli aquilani, che cercavano lo scontro vero e proprio, delinearono il crollo della diplomazia. A Napoli un intrigo di Alfonso d'Aragona port\u00f2 all'arresto di Sergianni Caracciolo, fedelissimo di Giovanna II, e poi al tentato arresto della regina stessa, che chiam\u00f2 in aiuto Muzio Sforza, che presso Villa Celiera (Pescara), sconfisse gli aragonesi il 30 maggio 1423, giungendo poi a Napoli. Una forte coalizione della regina Giovanna, papa Martino V, il duca di Milano Filippo Maria Visconti e Aquila stessa oppose resistenza alle mire espansioniste di Braccio.Il duca di Milano appoggi\u00f2 Giovanna che scelse il condottiero Jacopo Caldora con i suoi 300 fanti, Francesco Sforza con 800 cavalli, e Muzio Attendolo, che si scontrarono contro Braccio nella battaglia il 2 giugno 1424, prezzo Bazzano.\nMuzio Attendolo giunse con 4.000 uomini in citt\u00e0, cinta d'assedio, ma mor\u00ec annegando nel fiume Aterno il 4 gennaio 1424, mentre alcuni castelli si ribellavano alle guarnigioni braccesche: Tussio, San Pio, Barisciano, e insieme al condottiero Jacopo Caldora intervennero in un nuovo grande scontro prezzo Bazzano\nDopo la morte di Muzio Attendolo, il figlio Francesco prese immediatamente il controllo dell'esercito, volgendo le truppe per Benevento per incontrarsi ad Anversa con Giovanna II.\nNel mese di aprile Filippo Maria Visconti, che gioc\u00f2 un ruolo importante nella presa dell'Aquila, mand\u00f2 il denaro a Jacopo per sostenere l'esercito, affinch\u00e9 Giovanna II tornasse a Napoli. Jacopo fu ricoperto di onori e gli fu data carta bianca per andare in Abruzzo a combattere contro Fortebraccio. Jacopo part\u00ec con Francesco Sforza, Micheletto Attendolo, Luigi di San Severino e Ludovico Colonna e acquartier\u00f2 le truppe nella piana San Lorenzo, sotto la basilica di Santa Maria di Collemaggio, il 6 giugno ci fu la battaglia decisiva della lega di papa Martino e Giovanna contro le truppe di Braccio, presso la piana di Bazzano. Braccio venne sconfitto, e il suo esercito disperso, alcuni soldati furono trucidati a Paganica, i cui abitanti volevano vendicarsi delle offese subite.\nLa dinastia Caldora in Abruzzo.\nDal momento vittorioso aquilano, Jacopo Caldora divenne il capitano di ventura pi\u00f9 famoso del Regno di Napoli, e anche lo Stato Pontificio sotto papa Martino V si avvalse delle sue capacit\u00e0 nel 1425, quando lo assold\u00f2 per una serie di spedizioni in Umbria. Posto l'accampamento a Perugia, Jacopo si diresse a Citt\u00e0 di Castello per recuperare i territori che erano stati di Fortebraccio. Nel mese di luglio dello stesso anno, alleato di Pietro Colonna, governatore della Marca, con 3000 fanti e 1500 cavalieri, spost\u00f2 l'esercito da Ancarano verso Ascoli Piceno. Il condottiero fu ricompensato con una serie di feudi in Abruzzo, che si estendevano dalla Majella all'Altopiano delle Cinquemiglia, dall'alto Sangro al Vasto, e molti castelli, che oggi portano il nome di Caldora, sono ancora esistenti, come a Pacentro, Campo di Giove, Civitaluparella, Vasto, Ortona e Carpinone. Il condottiero mor\u00ec nel 1439 durante una delle sue imprese contro Alfonso V d'Aragona a Colle Sannita. Renato d'Angi\u00f2 aveva invocato il suo aiuto per riconquistare i vecchi territori angioini, e il fedele capitano prepar\u00f2 l'attacco, morendo poco dopo per\u00f2, probabilmente per un colpo apoplettico.\nAntonio Caldora e la rottura con la Corona di Napoli.\nLa dinastia dei Caldora che segu\u00ec a Jacopo fu composta dal fratello di lui Raimondo e dai figli Antonio e Berlingiero. Sebbene la dinastia caldoresca abbia avuto breve durata, va ricordato per importanza il figlio primogenito di Jacopo: Antonio, anch'egli capitano di ventura, che eredit\u00f2 la signoria del padre nell'Abruzzo e Molise. A causa della sua condotta ambigua nello scegliere il partito politico pi\u00f9 favorevole, Antonio si inimic\u00f2 Alfonso d'Aragona, venendo sconfitto il 28 giugno 1442 nella battaglia di Sessano, poi ricacciato da Carpinone e Pescolanciano, dove aveva i suoi feudi. Bench\u00e9 dopo la prigionia fosse perdonato da Alfonso, il Caldora aveva perso gran parte del suo territorio, e cedette anche il contado di Trivento e altre terre d'Abruzzo che possedeva, soprattutto nella piana vastese di Monteodorisio. Malgrado ci\u00f2, la condotta di Antonio continu\u00f2 a essere ambigua, e partecip\u00f2 alla \"congiura dei baroni\" del 1460, e venne ricatturato da Ferrante d'Aragona nel 1464, che combatteva con il tenente Giacomo Carafa. Si ritiene che la sua caduta fosse avvenuta proprio nel castello di Civitaluparella, che in seguito venne saccheggiato e distrutto, mentre secondo altri Antonio sarebbe stato fatto prigioniero nel castello di Vasto.\nCaldoreschi del XVI secolo.\nFatto sta che i documenti attestano che Vasto fu assediata nel 1464 perch\u00e9 fortificata con poderose mura e cannoni proprio da Jacopo Caldora, e da l\u00ec Antonio sarebbe scappato nell'alto Sangro a Civitaluparella. Il marchese aveva lasciato al Vasto Raniero di Lagn\u00ec a capo del presidio militare, e il re Ferrante riusc\u00ec grazie al tradimento della famiglia locale dei Salvi a conquistare la citt\u00e0, catturando il sovrintendente per mezzo di Giacomo Carafa. Antonio Caldora, bench\u00e9 non fosse stato catturato, mor\u00ec in esilio, e gli succedettero i propri figli e nipoti. L'ultimo discendente, bench\u00e9 la famiglia avesse perso tutta la sua credibilit\u00e0, fu Berlingiero III Caldora, il quale nel 1528 milit\u00f2 nella lotta tra Francia e Spagna per il dominio del Regno. Appoggi\u00f2 la causa francese del generale Odet de Foix, visconte di Lautrec, recuper\u00f2 una parte dei feudi che erano stati dei suoi avi, ma con la vittoria degli spagnoli li perdette nuovamente. Intenzionato a emigrare in Francia, Berlingiero mor\u00ec nel 1550 mentre attraversava il fiume Stura di Demonte, nell'odierno Piemonte.\nEpoca moderna: il Rinascimento in Abruzzo.\nIl terremoto di Sulmona del 1456.\nAnche l'Abruzzo rimase profondamente coinvolto nel terremoto detto \"del Sannio\", del 5 dicembre 1456, che ebbe ben 5 epicentri distribuiti lungo la catena degli Appennini sanniti che vanno dalla regione Abruzzo, alla Terra di Lavoro, alla Basilicata, scatenando un'attivazione di diverse faglie. L'epicentro principale fu a Benevento, che rimase quasi distrutta, con una scossa di magnitudo 7,2 circa della scala Richter, e con 30.000 vittime. Lo sciame sismico, per il riattivarsi di numerose faglie distribuite in un vasto territorio, dur\u00f2 almeno 3 anni, durante i quali si verificarono altri forti terremoti concatenati alla faglia del Matese: Bojano risult\u00f2 distrutta e sopra il monte di Civita Superiore si cre\u00f2 una frana ancora oggi visibile. Una delle repliche pi\u00f9 disastrose ci fu il 30 dicembre, nelle zone epicentrali della valle del Pescara, probabilmente sul Monte Majella, dove si trova la faglia di Sulmona, mentre un'altra faglia si attiv\u00f2 in Irpinia.\nTerremoto del 1461.\nLa citt\u00e0, gi\u00e0 gravata dal terremoto del centro Italia del 1456, e da altre scosse degli anni seguenti, nel 1461 fu scossa da un altro grave terremoto, che ebbe la faglia tra Roio e Poggio Picenze, venendo definito come il \"gemello\" del terremoto dell'Aquila del 2009. Le cronache, insieme ai trattati storici di Bernardino Cirillo e Anton Ludovico Antinori, parlano di scosse iniziate gi\u00e0 nel 1460, e che durarono fino al 1462. Nelle cronache il giorno della forte scossa \u00e8 il 27 novembre, avvenuta durante la notte. Ci furono edifici danneggiati, 80 vittime, e altre nei paesi attorno, con la distruzione totale dei castelli di Castelnuovo di San Pio delle Camere e di Onna, la rovina di Poggio Picenze, Sant'Eusanio Forconese, per cui infatti il paese fu ricostruito pi\u00f9 a valle della fortezza. Nella citt\u00e0 aquilana i gravi danni riguardarono il quarto San Giovanni e quello di San Pietro.\nIl Cirillo nei suoi \"Annali dell'Aquila\", parla della rovina del presbiterio di Collemaggio, di danni pi\u00f9 lievi alla fabbrica di San Bernardino perch\u00e9 ancora in costruzione, di crolli nelle principali chiese di Santa Maria di Paganica, Santa Giusta, San Pietro, San Giovanni d'Amiterno, croll\u00f2 il Palazzo del Capitano Regio e la chiesa di San Giacomo a Porta Paganica scomparve, nella zona dove oggi si trova la chiesetta del Crocifisso.\nRinascimento dell'arte e della cultura a L'Aquila.\nIn questo tempo per\u00f2 la citt\u00e0 seppe risollevarsi abbastanza in fretta. Gi\u00e0 prima del terremoto, L'Aquila fu famosa anche per la prolungata dimora di tre grandi santi francescani: San Bernardino da Siena, San Giovanni da Capestrano e San Giacomo della Marca. Alla morte di San Bernardino, avvenuta il 20 maggio 1444 proprio nel capoluogo abruzzese, la cittadinanza chiese e ottenne da papa Eugenio IV il permesso di custodirne le spoglie. Venne cos\u00ec edificata la monumentale Basilica di San Bernardino per volont\u00e0 dell'amico San Giovanni da Capestrano. Sul finire del secolo le guerre con Rieti, le lotte intestine tra famiglie e i continui terremoti determinarono l'inizio della decadenza. San Giovanni di Capestrano fond\u00f2 il convento di San Giuliano fuori le mura, mentre San Bernardino giunse a predicare in citt\u00e0 verso la fine della sua vita, e intrecci\u00f2 rapporti con la ricca famiglia dei Notari, ossia i fratelli Jacopo e Nicola di Nanni del quartiere Santa Maria, che finanziarono la costruzione della chiesa di Santa Maria del Soccorso presso il cimitero, e successivamente la costruzione della Basilica di San Bernardino, la cui facciata fu realizzata nel Cinquecento da Cola dell'Amatrice, che firmer\u00e0 altre opere aquilane, e il ricco mausoleo del santo fu portato a termine da Silvestro dell'Aquila (1489).\nSilvestro fu scultore e intagliatore, e realizz\u00f2 dei mirabili monumenti ancora oggi presenti, ispirandosi ai modelli toscani, ma il ricettacolo d'arte di San Bernardino ospita anche la \"Resurrezione\" di Andrea della Robbia (1500 ca). Valenti artisti come Raffaello Sanzio intrecciarono rapporti con la ricca famiglia Branconio, che dipinse la \"Visitazione\" per la chiesa di San Silvestro, dove la famiglia aveva la cappella privata, e un \"Ritratto con amico\", probabilmente il nobile Giovanni Battista Branconio. Nell'ambito pittorico si distinsero l'aquilano Saturnino Gatti (XV sec) con il ciclo di affreschi di Collemaggio e quello molto pi\u00f9 elaborato di Tornimparte, Andrea De Litio della Marsica con alcuni affreschi di lunette e pale dipinte oggi conservate nel Museo Nazionale d'Abruzzo, e infine nel Cinquecento Francesco da Montereale.\nNel campo culturale la citt\u00e0 si svilupp\u00f2 nella corrente del Rinascimento esattamente nella seconda met\u00e0 del '400, con il simbolico arrivo di Adamo di Rotweill, discepolo di Guthemberg, nell'ottobre 1481, dove stamp\u00f2 alcuni libri, mentre nel 1525 ufficialmente le stamperie aquilane tesseranno rapporti con Fabriano per l'acquisto della carta. Altri promotori della cultura, dopo Camponeschi, furono Jacopo della Marca, legato di Ferrante, e il cardinale Amico Agnifili, mentre l'attivit\u00e0 storica proseguiva con Niccol\u00f2 da Borbona (\"Cronaca della guerra dell'Aquila\") e con Bernardino da Fossa (\"Cronaca aquilana\" del 1423). Altri autori, di cui oggi non si ha nulla se non testimonianze indirette, furono Angelo Fonticulano, che scrisse un \"De bello Bracciano\", edito all'Aquila dall'editore Vivio nel 1582, Biagio Pico che scrisse una \"Regola di grammatica speculativa sulle parti declinabili del discorso\" (dunque un esempio di studio linguistico), e Girolamo Pico Fonticulano che scrisse una \"Geometria\", oltre che a proporre interventi di ordine urbanistico nella citt\u00e0. Battista Alessandro Jaconelli tradusse in volgare le \"Vite parallele\" di Plutarco, ispirandosi ai tentativi di volgarizzamento di Antonio di Todi. L'ultimo incunabolo di Rotweill sar\u00e0 la \"Grammatica\" di Giovanni Suplizio da Veroli, e nella societ\u00e0 degli stampatori succeder\u00e0 Eusanio Stella con Giovanni Picardi de Hamell e Luigi Francigna.\nIl Ducato di Atri.\nGli Acquaviva erano famiglia feudale d'origini abruzzesi, perch\u00e9 proveniente dal feudo di Acquaviva nella Valle Siciliana di Castelli. Fu una delle sette grandi case del Regno, iscritta alla nobilt\u00e0 di Napoli, di Benevento e di Palermo, imparentata con i sovrani aragonesi per concessione di Ferrante d'Aragona, in data 30 aprile 1479. Capostipite della casa fu Rainaldo d'Acquaviva, il quale da Enrico VI di Svevia ottenne varie terre nella regione teramana, nel 1195. A tali feudi d'aggiunsero molti altri del territorio Aprutino presso il fiume Vomano. Antonio Acquaviva fu il primo a portare i titoli di conte di San Flaviano, ossia Giulianova, e di Montorio, concessigli da Carlo III di Durazzo nel 1382. Egli stesso compr\u00f2 la piccola citt\u00e0 di Atri per concessione di Ladislao nel 1393. Suo figlio Andrea Matteo I gli succedette nel 1395, sostenendo Ladislao di Durazzo, e inizi\u00f2 a guerreggiare contro la citt\u00e0 di Teramo per il possesso di feudi. Venne infatti ucciso dalla famiglia dei Melatini in una congiura, alleati di Antonio Acquaviva, che con il loro aiuto aveva occupato la citt\u00e0 nel 1407. Il popolo vendic\u00f2 la morte del duca squartando gli uccisori catturati in un'imboscata. Uno dei figli di Andrea Matteo, Giosia Acquaviva combatt\u00e9 a Ponza contro i Genovesi, venendo fatto prigioniero insieme ad Alfonso il Magnanimo.\nDa lui nacque Giulio Antonio Acquaviva, il quale da Caterina di Giovanni Antonio Orsini Del Balzo, principe di Taranto, ebbe in dote la terra di Puglia, che costitu\u00ec la contea di Conversano. \u00c8 in questo momento che la citt\u00e0 di Atri inizia un vero e proprio processo di sviluppo urbano e culturale, tanto da rappresentare il manifesto del rinascimento abruzzese in contrapposizione a quello di maniera aquilano. Atri venne abbellita da palazzi signorili, le chiese antiche furono restaurate, come San Nicola, San Francesco, Sant'Agostino e soprattutto il Duomo di Santa Maria Assunta, ornato di una torre campanaria eseguita da Antonino da Lodi, che mostra molte somiglianze con la torre della Cattedrale di Teramo e con quella del Duomo di Chieti. Inoltre per la cattedrale atriana venne chiamato il pittore Andrea De Litio, che segu\u00ec il mirabile ciclo pittorico delle \"Storie di vita di Ges\u00f9 e Maria\".\nLa rinascita di San Flaviano come \"Giulia Nova\".\nNel frattempo Giulio Antonio Acquaviva, sia per soddisfare un progetto di \"citt\u00e0 rinascimentale ideale\", sia per fortificare meglio i suoi possedimenti marini, dato che l'antico porto romano di Torre di Cerrano (il porto dell'antica citt\u00e0 di Hatria, ossia Atri) era diventato inservibile per insabbiamento, fortific\u00f2 l'antica cittadella di Castro San Flaviano (o Castro Novo), funestato dai pirati e della malaria, nonch\u00e9 negli ultimi anni dalle guerre dei luogotenenti fuoriusciti dalle grazie del sovrano di Napoli, come Niccol\u00f2 Piccinino, che attacc\u00f2 il castello bruciandolo e distruggendolo; \"San Flaviano\" dal nome del santo le cui reliquie erano conservate nel duomo, e costru\u00ec la citt\u00e0 di Giulianova, dotata di un preciso schema planimetrico, con tre torri di controllo per ciascun lato del perimetro murario quadrangolare. Giulio Antonio partecip\u00f2 anche alla congiura dei baroni contro Ferrante d'Aragona, ma riconciliatosi col re, gli fu concesso il nome del casato napoletano-spagnolo, e dopo aver terminato il progetto di Giulianova, mor\u00ec nell'assalto di Otranto contro i turchi nel 1481.\nL'ultima guerra degli Acquaviva contro Teramo, miracolo di San Berardo.\nDurante il loro dominio, i duchi d'Acquaviva ebbero numerosi contrasti con la vicina Teramo, gi\u00e0 a partire dal XIII secolo. Dopo la congiura del 1407, nel 1521 scoppi\u00f2 un nuovo scontro, quando Andrea Matteo Acquaviva che aveva in possesso i territori del Vomano, volle rivenderli per finanziare la guerra contro la Francia. Secondo altri invece l'origine dell'assassinio sarebbe stata l'infatuazione di Andrea per la figlia di Enrico Melatino, signore di Teramo. I teramani si ribellarono pi\u00f9 volte agli Acquaviva, fino a raggiungere la dichiarazione di guerra anni pi\u00f9 avanti, e ordirono una rivolta, invocando anche l'intervento della Madonna delle Grazie. Il patrono San Berardo da Pagliara secondo la leggenda intervenne in soccorso la notte del 17 novembre 1521, con un'apparizione in cielo, sopra Porta Madonna (l'area del sagrato del santuario della Madonna delle Grazie) di due figure gigantesche sopra le mura, una in veste bianca, a rappresentare la Santissima Vergine delle Grazie, devota ai teramani, e l'altra col mantello rosso a coprire l'armatura, ossia San Berardo nelle vesti di vescovo e guerriero. Le truppe atriane di Andrea Matteo fuggirono per lo spavento e l'assedio di Teramo cess\u00f2 immediatamente. E da questo deriverebbe il doppio colore bianco e rosso dello stemma civico, il bianco a indicare la Vergine, il rosso invece San Berardo.\nIl Miracolo dell'apparizione Mariana a Giulianova.\nDurante il governo di Atri, a Giulianova si verific\u00f2 un fatto miracoloso: il 22 aprile 1557 apparve la Madonna \"dello Splendore\", come dice la cronaca del priore don Pietro Capullo. Presso un colle fuori dall'abitato, nell'ora di mezzogiorno la Vergine apparve al contadino Bertolino, e gli chiese di andare in citt\u00e0 a testimoniare il prodigio, avendo scelto il colle come luogo per far erigere una dimora di Dio. Il contadino and\u00f2 in citt\u00e0 al palazzo del governatore, il duca d'Acquaviva, che lo cacci\u00f2 tra gli scherni. Il giorno dopo il contadino si rec\u00f2 sul luogo dell'apparizione, presso l'ulivo, e gli apparve nuovamente la Vergine per rincuorarlo. Bertolino torn\u00f2 in citt\u00e0 per annunciare il miracolo, ma fu preso a bastonate, e la Madonna intervenne paralizzando il fustigatore. Il governatore Acquaviva allora si convinse del miracolo, e organizz\u00f2 una processione col parroco fino al colle dell'ulivo, dove la vergine fece sgorgare sotto l'albero una sorgente d'acqua curativa per i mali del corpo, e che avrebbe posto fine alla pestilenza e alla malaria che affliggeva Giulianova, a causa delle numerose paludi. Di qui venne successivamente fondato il complesso monastico con relativa compagnia, e la chiesa santuario della Madonna dello Splendore.\nIl miracolo del Volto Santo di Manoppello.\nUna reliquia molto venerata in Abruzzo insieme al luogo sacro dello Splendore di Giulianova, \u00e8 il volto Santo di Manoppello, conservato nell'omonimo santuario, nel XVI secolo convento dei Padri Cappuccini, fuori dall'abitato di Manoppello. Nel 1506 in una lettera al pontefice papa Giulio II, si racconta che sotto il governo di Massimiliano signore di Manoppello per conto degli Asburgo, il dottore e studioso Giacomo Antonio Leonelli ricevette da un misterioso pellegrino, presso la parrocchiale di San Nicola in paese, un fardello, e poi scomparve.\nIl dottore svolse il rotolo e scoperse l'immagine sacra di Cristo. Non riuscendo a trovare l'uomo misterioso, il Leonelli convenne che doveva trattarsi di un angelo mandato da Dio.Per proteggere la reliquia, il Leonelli la tenne chiusa nell'armadio, e rimase l\u00ec per un centinaio d'anni, finch\u00e9 il pronipote Pancrazio Petrucci volle tenerla per s\u00e9, causando la disgrazia della famiglia, tanto che dovette venderla per pagare i debiti, al dottore Donato Antonio De Fabritiis (1618). Il telo dell'icona sacra era molto malridotto, e solo la parte con il disegno dell'immagine, era ben conservato, tanto che il De Fabritiis dovette considerare la cosa prodigiosa, e si rivolse ai Cappuccini di Manoppello, che riconobbero l'Immagine miracolosa, e vollero tenerla in esposizione nel monastero.Con gli anni il prestigio dei miracoli dell'immagine valic\u00f2 i confini d'Abruzzo, tanto che la chiesa, bench\u00e9 restaurata in maniera grossolana e raffazzonata negli anni '60 per essere trasformata in santuario, \u00e8 uno dei luoghi sacri pi\u00f9 frequentati della regione, visitato nel 2006 anche da papa Benedetto XVI.\nLa Marsica nel Quattrocento.\nTramonto della Contea di Manoppello.\nLa famiglia romana Orsini comparve in Abruzzo con Orso di Bobone nel XII secolo, e penetrarono lentamente nel XIII secolo dalla Piana del Cavaliere di Carsoli, conquistando il Castello di Oricola, stabilendo successivamente la sede amministrativa della contea nel Palazzo ducale di Tagliacozzo, e infine con una serie di guerre e assedi, penetrarono sempre di pi\u00f9 nella Marsica, verso il Fucino. La contessa Tommasa, unica figlia di Gualtiero di Pagliara, conte di Manoppello, spos\u00f2 Simone, conte di Chieti. In seconde nozze spos\u00f2 Oddone di Hohenburg conte di Chieti. In terze nozze spos\u00f2 Giordano d'Agliano dal quale ebbe Filippa. Filippa spos\u00f2 Goffredo di Milly, dal quale ebbe Filippa, sposata con Ugo di Sully.Dal matrimonio nacque Giovanni Gualtieri di Sully che spos\u00f2 Tommasina di Sangro, che gener\u00f2 Ugolino e Maria. Maria di Sully spos\u00f2 Napoleone Orsini intorno al 1340 e port\u00f2 tutti i possedimenti e i titoli al casato degli Orsini. Napoleone acquis\u00ec molti territori d'Abruzzo, divenendo Conte di Manoppello, San Valentino in Abruzzo Citeriore e Palearia. Gli Orsini si stabilirono anche nella Marsica, divenendo signori di Avezzano e Tagliacozzo e poi a Pacentro e nel Lazio a Bracciano e Amatrice nel Circondario di Cittaducale. Napoleone mor\u00ec nel 1369 e gli succedette Giovanni che mor\u00ec nel 1383, e sua volta lasci\u00f2 il titolo a Napoleone II. Nel 1405 gli Orsini acquisirono Manoppello Turri (oggi Turrivalignani), Lettomanoppello, Casale in Contrada (Casalincontrada), Roccamorice e Manerio. Questi feudi vennero venduti all'universitas di Chieti, negli anni seguenti, che accrebbero il potere della famiglia Valignani. Nel 1348 Niccol\u00f2 Orsini di Pierpaolo, figlio di Napoleone III, era signore di Manoppello\nNel 1450 Orso Orsini, ultimo fratello di Giovanpaolo, divenne signore di Manoppello, e ricevette da re Alfonso d'Aragona la Valle Siciliana di Castelli e San Valentino d'Abruzzo Citra. La grande contea di Manoppello includeva anche i paesi di Roccamontepiano, Fara Filiorum Petri e Rapino. Nella seconda met\u00e0 del Quattrocento gli Orsini, ritenuti ribelli, furono privati di questi feudi che passarono, come detto, ai Valignani. Pardo Orsini riconquist\u00f2 i feudi che infine perse definitivamente con la discesa di Carlo VIII nel 1495. Gli rimase solo la Valle Siciliana e altre signorie del tutto irrilevanti per un saldo controllo territoriale. Nel 1523 rinunci\u00f2 definitivamente anche alla Valle Siciliana e si mise al servizio di Francesco I di Francia, nella lotta tra il re e Carlo V di Spagna. Nel 1527 Manoppello, dopo essere stato ancora per poco sede degli Orsini, torn\u00f2 nelle mani dei Colonna. Gli Orsini restarono Guardiagrele e poche altre signorie del contado. Camillo Pardo Orsini si ritir\u00f2 a vita privata a Roma, dove infine mor\u00ec nel 1553, e con lui si estinse il ramo di Manoppello..\nGli Orsini e i Colonna nella Marsica.\nNel XV secolo le contee marsicane sono teatro di lotta tra gli Orsini e i Colonna. Nella prima met\u00e0 del '400 Giovanni Antonio Orsini Del Balzo divenne signore di Avezzano e delle contee di Albe e Tagliacozzo con tutte le aree fino ai confini storici con il Lazio segnati dalla Valle Roveto a sud e dalla Piana del Cavaliere a ovest. Con la conquista di Trasacco ebbero inizio gli scontri con i Colonna. Nel 1443 il re Alfonso V d'Aragona riconobbe il feudo propriet\u00e0 degli Orsini, alla morte di Giovanni Antonio, non essendoci eredi, le due contee passarono al demanio regio per 5 anni. Salito al trono Ferdinando I di Napoli, dopo la met\u00e0 del Quattrocento, confisc\u00f2 i beni delle contee e vi pose un capitano con incarichi militari, politici e penali. Durante la congiura dei baroni, gli Orsini si schierarono dalla parte del re, mentre i Colonna rimasero neutrali, nella speranza di poter tornare al controllo della Marsica. La discesa di Giovanni II di Lorena nel 1459 fece in modo che la Marsica fosse teatro di continue rivolte, che ebbero fine grazie agli alleati di Napoli, tra cui Federico da Montefeltro, i quali cacciarono gli angioini e conquistarono Avezzano. Qualche anno pi\u00f9 tardi, allontanato definitivamente il capitano Jacopo Piccinino, gli Orsini tornarono a regnare su Avezzano e Albe.\nQuest'ultima contea per\u00f2 fu venduta a Fabrizio I Colonna, che necessitava di denaro per riconquistare Otranto dai turchi nel 1480. Re Ferdinando I alla luce dell'appoggio degli Orsini a Papa Sisto IV, nella guerra con Venezia contro Ferrara, espulse la famiglia dal regno, e don\u00f2 Tagliacozzo ai Colonna. Solo dopo la costituzione della lega che comprese le due avversarie Napoli e Venezia, fu concesso agli Orsini di riprendere i loro territori nella Marsica. Giovanni Colonna non volle per\u00f2 cedere la rocca di Albe, cosicch\u00e9 gli Orsini devastarono i possedimenti campagna romana. Eletto Papa Innocenzo VIII, che appoggi\u00f2 al contrario di Sisto IV i Colonna, la Marsica divenne nuovamente luogo di guerre, soprattutto per accaparrarsi la citt\u00e0 di Avezzano, da sempre favorevole ai Colonna. Virginio Orsini invase la Marsica, Fabrizio Colonna fu accolto con entusiasmo invece da Albe, che dopo la pace del 1486 torn\u00f2 agli Orsini. La politica cosiddetta \"guerrafondaia\" degli Orsini non fu accettata dalla contea di Albe, nel 1490 Gentile Virginio Orsini trasform\u00f2 il castello di Avezzano, inglobando la torre medievale del XII secolo. La configurazione in rocca rinascimentale del maniero si deve a Marcantonio Colonna, che nella seconda met\u00e0 del Cinquecento prese pieno possesso della citt\u00e0 e delle terre marsicane.\nI Piccolomini di Celano.\nPer quanto riguarda l'altra famiglia avversaria degli Orsini e degli storici Berardi di Celano, i Piccolomini di Napoli, l'ingresso al potere nella Marsica conquistando l'ex contea di Celano avvenne nella met\u00e0 del XV secolo. Il conte Antonio Piccolomini, duca di Amalfi dal 1461 avendo sposato Maria d'Aragona, figlia del re Ferdinando I, fu capostipite del casato Piccolomini-D'Aragona nel Regno di Napoli, che tenne il ducato amalfitano fino al secondo decennio del XVII secolo. Segu\u00ec per questo una serie di cariche e privilegi per Antonio, che gi\u00e0 aveva fatto carriera di castellano a Roma per conto di Papa Pio II. Il 27 maggio 1463 Ferdinando lo nomin\u00f2 maestro giustiziere del Regno e generale delle armi. Il 12 febbraio 1463 fu investito come Conte di Celano e Gagliano, barone di Balsorano, Pescina e Carapelle Calvisio, marchese di Capestrano.Tuttavia i membri della vecchia casata si opposero. Ruggero Accrocciamuro, a causa di rivolte, and\u00f2 in Francia preventivamente, e torn\u00f2 nel momento dello scoppio della congiura dei baroni, offrendo nel 1485 il suo aiuto a Papa Innocenzo VIII che si schier\u00f2 con i baroni. Unitosi anche a Fabrizio Colonna, rimase per breve tempo a Celano, fino a quando gli Orsini espulsero i Colonna grazie al sovrano. Antonio Piccolomini era morto nel 1493, gli era succeduto il figlio Alfonso: Ruggerotto si rec\u00f2 all'Aquila e fece testamento a favore di questa citt\u00e0.\nNei pressi di Pratola Peligna si incontr\u00f2 con Alfonso con cui scoppi\u00f2 una lite, e dove trov\u00f2 la morte. Suo figlio fu Lionello, e con lui si estinse la dinastia storica dei Berardi di Celano. Antonio Maria Piccolomini dunque fu signore di Celano, Agello (Aielli), Sant'Eugenia (Santa Jona), Paterno, San Pelino, Ovindoli, Robori, Cerchio, Colle Armenio, Pescina, Citt\u00e0 Marsicana (San Benedetto dei Marsi), Venere, Castel Vivo (oggi distrutto), Ortucchio, San Rufino, Luco che ebbe il diritto di pesca nel lago, poi Bisegna, Aschi Alto, Speron d'Asino (Sperone di Gioia dei Marsi), Cocullo, Lido, Baronia Sublaco, Castel Gagliardo, Castel d'Ilerio (Castel di Ieri), Castelvecchio Subequo, Secinaro, Goriano Sicoli e Gagliano Aterno.\nPer Celano ci fu una predilezione speciale: Antonio Piccolomini fortific\u00f2 nuovamente il castello, nell'aspetto contemporaneo, lo orn\u00f2 con opere di fortificazione all'avanguardia, cingendolo di un nuovo grande fossato circondato da mura con torrette di guardia. Al castello di Ortucchio sostitu\u00ec una nuova struttura, mantenendo la torre puntone centrale, e miglior\u00f2 considerevolmente l'impianto murario per facilitare il traffico della pesca. Tuttavia la politica di Antonio fu prettamente fiscalista, e non mancarono dissidi con la popolazione. Alla sua morte, gli succedette Alfonso Piccolomini, che difese la Marsica contro i Francesi, restando fedele agli Aragona. Spos\u00f2 Giovanna, marchesa di Gerace, che gli gener\u00f2 Alfonso II, il quale fu fedele allo spagnolo Carlo V. L'ultimo conte uomo di Celano fu Innico Piccolomini, poich\u00e9 la famiglia incominci\u00f2 a intrecciare rapporti con i D'Avalos del Vasto e con i Caracciolo. Per la morte di suo fratello primogenito Antonio, eredit\u00f2 la contea e altri feudi, costru\u00ec il convento del Carmine, l'ospedale di San Rocco per i poveri, e mor\u00ec a 43 anni. Costanza Piccolomini, sua figlia, vendette a Camilla Peretti la contea di Celano per 200.000 ducati, e si ritir\u00f2 nel convento delle Domenicane a Napoli. Tal Camilla Peretti divenne contessa, sposata con Giovan Battista Mignucci di Montalto, che nel 1566 assunse il cognome di Perretti.\nGli spagnoli in Abruzzo.\nLudovico Franchi, i primi segnali di destabilizzazione.\nLudovico Franchi nei primi del '500 grazie all'appoggio con Luigi XII di Francia (di cui esiste una statua monumentale retta davanti al palazzetto dei Nobili in piazza Santa Margherita), divenne magistrato supremo della citt\u00e0 dell'Aquila, e rappresent\u00f2 il primo segnale di allarme, all'alba dell'era moderna, per il sistema di semi-autonomia e di libert\u00e0 amministrativa ed economica dell'Aquila. Infatti il Franchi, che oltretutto era originario del locale \"Sassa\" del Quarto di San Pietro, nemico storico del Quarto di Santa Maria, roccaforte dei nobili Camponeschi, confisc\u00f2 beni alle potenti famiglie Camponeschi-Gaglioffi, e il clima di pace dur\u00f2 qualche decennio, quando alla sua morte Gaspare de Simoni, favorito di Lorenzo de' Medici nelle armi si propose come contraltare della dinastia Franchi. Alcuni esili vengono emanati, e a Napoli si decide di intervenire contro una citt\u00e0 che aveva dato rifugio ai figli di Giampaolo Baglioni, un funzionario bandito da Leone X, e che intendeva darlo anche ad Alfonso I d'Este, nemico di papa Giulio II.\nLudovico Franchi venne arrestato e rinchiuso nel fortino di Castelnuovo di San Pio, mentre un sovrintendente, tal Ludovico Montalto, venne mandato da Napoli all'Aquila nel 1521. Il commissario regio and\u00f2 a ispezionare i metodi con cui si eleggevano i membri della Camera del Consiglio, e soppresse momentaneamente il plebiscito, eleggendo lui personalmente per due anni i membri del Consiglio, un aspetto di \"normalizzazione\" secondo la Corona ispanico-napoletana, della vita cittadina, intendendo togliere definitivamente il privilegio di semi-autonomia.Un fatto singolare e sospetto accadde dopo la confisca dei beni dei Franchi, quando il bandito Giovanni Aquilano venne assoldato per attaccare il palazzo di Annibale Pica, uccidendo il fratello Lorenzo. Il sicario Giovanni per\u00f2 alla fine fu catturato, processato pubblicamente davanti al Palazzo del Capitano, impiccato e squartato. La citt\u00e0 visse circa tre anni di semi-indigenza a causa delle leggi del Montalto, una delle quali prevedeva il foraggiamento delle truppe militari di passaggio per gli Appennini, come quelle del vicer\u00e9 Carlo di Lanois (o di Lannoy) in marcia per la Lombardia. Successivamente ci fu la peste, che decim\u00f2 la popolazione, e fece spostare la sede del governo a Paganica.\nLa guerra franco-spagnola e la caduta de L'Aquila.\nGli aquilani approfittarono dello scontro tra Carlo V e Francesco I di Francia, nelle persone dei figli di Ludovico Franchi, che scelsero il partito francese seguendo gli Orsini. Nella speranza di riconquistare libert\u00e0 e privilegi perduti, gli aquilani si unirono alla lega antispagnola capeggiata dai francesi, cui vennero nel 1527 aperte le porte della citt\u00e0, che tuttavia venne sconfitta nel 1529. L'Aquila venne occupata militarmente da Filiberto d'Orange, vicer\u00e9 e luogotenente del Regno di Napoli, saccheggiata e costretta a versare nelle casse spagnole un'esosa tassa. Inoltre la citt\u00e0 venne distaccata dal suo contado, che venne spartito in feudi e dato in possesso a capitani dell'esercito imperiale, infliggendo un colpo durissimo alla sua economia.\nRivolta aquilana e costruzione del Forte Spagnolo.\nLa rivolta del 1527 a favore dei francesi, si dimostr\u00f2 un abile pretesto colto dagli spagnoli per condannare la citt\u00e0 a sostenere totalmente le spese della costruzione di un nuovo castello, versando 100.000 ducati annui. La costruzione del Forte spagnolo, che necessitava di enorme spazio, comport\u00f2 la distruzione di un intero quartiere, ossia una porzione occidentale di Santa Maria, e vennero fuse anche le campane della citt\u00e0, tra cui la \"campana della Giustizia\" sulla torre civica del Palazzo, in segno di spregio e di umiliazione verso la citt\u00e0 ribelle. Addirittura vennero troncati i campanili di Santa Maria del Carmine e Santa Maria Paganica onde evitare possibili rappresaglie degli aquilani contro il castello.\nNelle intenzioni del vicer\u00e9, il Forte doveva assolvere una duplice funzione: quella di baluardo difensivo nell'estremo confine settentrionale del regno di Carlo V, e quella di punto di controllo per il traffico della lana lungo l'asse che collegava Napoli a Firenze. Ma ci\u00f2 che prostr\u00f2 definitivamente il desiderio di autonomia della citt\u00e0 fu l'annullamento di tutti i privilegi storici risalenti alla casa D'Angi\u00f2, e ovviamente il successivo infeudamento con tutti i territori dei castelli circostanti. Gli aquilani per\u00f2 cercarono di riparare alla sventura inviando da Carlo V il sindaco Mariangelo Accursio, con la proposta di pagare 90.000 ducati per una reintegra dei privilegi storici, ma il sovrano rimise la vicenda al vicer\u00e9 Pietro de Toledo, che il 15 marzo 1542, dopo una lunga controversia stabil\u00ec \"teoricamente\" la reintegrazione dei beni, ossia dei castelli circostanti. Ma i baroni e signori si opposero rivendicando sempre il motivo dei privilegi dei feudi ora divenuti autonomi, rifiutando la proposta di un nuovo giogo dei mercanti della citt\u00e0. Addirittura queste varie \"universitates\" pretesero che i beni dei vari castelli dentro le mura dell'Aquila non fossero pi\u00f9 registrati nel catasto civico, ma in quello del rispettivo castello.\nLe principali signorie del Viceregno in Abruzzo.\nSi citano solo le famiglie pi\u00f9 importanti durante il viceregno spagnolo.\nStati Farnesiani Abruzzesi: Margherita d'Austria a L'Aquila.\nCon la conquista spagnola, gran parte dell'Abruzzo fu infeudato, e le antiche demanialit\u00e0 delle citt\u00e0 non ancora sotto il signore feudatario, concesse dalla Casa d'Aragona, furono annullate. Dunque di colpo citt\u00e0 come L'Aquila, Penne, Sulmona e Lanciano si trovarono sotto un signore incaricato dal sovrano di Napoli, a dover pagare sia le tasse al suddetto governatore, sia alla Corona. Una porzione della Marsica and\u00f2 in feudo a Fabrizio Colonna, e cos\u00ec anche Sulmona, Atessa e Lanciano, mentre con un intreccio matrimoniale, la contessa Margherita d'Austria d'Asburgo, duchessa di Parma, installava con Ottavio Farnese una sorta di \"stato farnesiano\" in Abruzzo tra l'Aquila e Penne, Campli, San Valentino in Abruzzo Citeriore, e poi anche Ortona, dove Madama Margherita vi mor\u00ec.\nFu Margherita d'Austria, figlia di Carlo V, a donare all'Aquila e all'Abruzzo vestino pennese un momento particolare splendente alla fine del XVI secolo. La sovrana, gi\u00e0 governatrice dei Paesi Bassi, fece ritorno in Italia e nel 1568 per dedicarsi all'amministrazione dei feudi abruzzesi ottenuti dal matrimonio con Ottavio Farnese, dimostr\u00f2 notevoli capacit\u00e0, dando impulso all'economia locale, e alla cultura, risolvendo delicate questioni territoriali. Alloggiando a Cittaducale, allora nell'Abruzzo, Margherita da Montereale arriv\u00f2 all'Aquila nel maggio 1569, accolta trionfalmente\nLa \"Madama\" per\u00f2 si stabil\u00ec nel capoluogo abruzzese solo nel 1572, una volta ottenuto dal fratello Filippo II di Spagna il governo della citt\u00e0. La Madama trov\u00f2 dimora nel Palazzo del Capitano (oggi Palazzo Margherita), restaurandolo notevolmente, usato come sede di ricevimenti principeschi e cenacolo culturale. La citt\u00e0 aquilana dunque fece parte dello \"Stato Farnesiano degli Abruzzi\" insieme a Penne, Farindola, Montorio al Vomano, San Valentino in Abruzzo Citeriore, ma non fu \"infeudata\", bench\u00e9 gestita come una magistratura atipica, che ovviamente non concedeva spazi di progetti di ritorno all'autonomia. I feudi della conca amiternina vennero venduti mediante compravendita, segnando la frammentazione di quell'unico contado aquilano che dette ricchezze alla citt\u00e0. Per questo la politica di Margherita fu ben accetta dagli aquilani dopo anni di carestie, depauperamenti e sconvolgimenti politici da parte degli Spagnoli.\nLa \"corte aquilana\" si riuniva presso il Palazzo del Capitano, dove Margherita chiam\u00f2 vari ufficiali come il notaio Bernardino Porzio, i nobili Sebastiano Romano, Pietro Yvagnes, Ferdinando da Pile, l'arcidiacono don Vincenzo Colantoni, l'arciprete Ascanio Vetusti di San Biagio d'Amiterno, don Giovanni Agnifili di Lucoli, il protonotaio Carlo Alifero, insieme con altri notai ed eminenti personalit\u00e0 provenienti dai vari castelli della conca, per garantire un legame diplomatico di pace e riunificazione simbolica. Tra di essi figur\u00f2 anche il bolognese Francesco De Marchi, il primo scalatore ufficiale del Gran Sasso d'Italia nel 1573, passando per Campo Imperatore di Assergi.Bench\u00e9 Margherita non avesse i pieni poteri delle corti attigue di Napoli, di Ferrara e di Firenze, fece di tutto per ritagliarsi un piccolo spazio che somigliasse in tutto e per tutto a una corte nobiliare, e and\u00f2 avanti con la sua politica di modifiche e ammodernamenti della citt\u00e0, come la creazione di una moderna fattoria \"la Cascina\" a Campo di Pile, sul modello delle fattorie di Fiandra, che negli anni si arricch\u00ec grazie ai pascoli e alle acque del Vetoio.\nMargherita a Penne.\nLa presenza di madama Margherita del consorte Ottavio Farnese a Penne, e soprattutto il loro operato, \u00e8 stato ben studiato da Giovanni De Caesaris nel suo \"Gli Ordini di Margarita d'Austria per i Suoi Stati d'Abruzzo nel 1571\"\nPenne entr\u00f2 nei possessi di Margherita e Ottavio nel 1539. Margherita d'Austria e il marito Ottavio fecero visita penne, capitale dei domini farnesiani degli Abruzzi, nel 1540, prendendo sede in un palazzo, ancora oggi detto \"palazzo Margarita\", ospitati dalla famiglia Scorpione. La presenza di Margherita a Penne dette un notevole contributo alla trasformazione tardo-rinascimentale della citt\u00e0, come oggi la si vede, con i palazzi gentilizi e le chiese barocche, completamente realizzati in mattone. Questa famiglia entr\u00f2 in stretti rapporti con gli Asburgo nel 1542, quando Margherita dette in moglie Violante di Roscio da Capri a Girolamo degli Scorpioni, con una dote di 2000 scudi. Il palazzo Margherita di Penne oggi ospita le Suore della Santa Famiglia, e conserva ancora il tipico stile farnesiano rinascimentale. Oltre a Penne, i Farnese ebbero i feudi di Campli, San Valentino in Abruzzo Citeriore, Farindola, Ortona e L'Aquila. Bench\u00e9 il dominio dei Farnese a Penne sia durato per almeno due secoli, fu relativamente tormentato da carestie e da incursioni dei Francesi, contro cui gli Spagnoli si fronteggiavano per il territorio. Il potere del vescovo si ridusse sempre di pi\u00f9, gi\u00e0 minato all'epoca aragonese, e gli antichi privilegi si ridussero a poche concessioni amministrative su scarsi campi politici della citt\u00e0.\nDal punto di vista delle famiglie influenti nella citt\u00e0, oltre alla figura del governatore Farnese, che rispondeva al signore del ducato di Parma, nel Cinquecento si distinsero in citt\u00e0 gli Aliprandi.\nStato farnesiano di Ortona.\nla sovrana dal 1579 al 1581 stette nelle Fiandre, affiancando il figlio Alessandro come governatore di quel paese, ma a causa della sua ostilit\u00e0 con Filippo II di Spagna, ne revoc\u00f2 la nomina il 13 dicembre. Tornata in Abruzzo, soggiorn\u00f2 dapprima all'Aquila e poi and\u00f2 a Ortona, dove provvide a edificare un nuovo palazzo signorile che non vide mai completato, perch\u00e9 mor\u00ec nel 1586, nel Palazzo dei Riccardi, presso la Cattedrale di San Tommaso. Tuttavia Madama Margherita riusc\u00ec a lasciare alla citt\u00e0 il progetto di porre la sua nuova residenza signorile abruzzese. Nell'inverno 1583 la madama scelse il sito dove costruire la residenza, in un'area che era di propriet\u00e0 dell'ex convento di San Francesco d'Assisi, e all'architetto Giacomo Della Porta fu dato l'incarico di disegnare il progetto. La progettazione avvenne in quegli anni, e durante l'abbattimento delle case della zona via Orientale vennero trovate tre medaglie, poi montate sulla facciata. Il processo di costruzione del palazzo ebbe varie battute d'arresto, e fu terminato almeno un secolo dopo la morte di Margherita, ma ancora oggi costituisce un mirabile esempio del rinascimento nordico trapiantato in Abruzzo.\nIl Marchesato d'Avalos a Vasto.\nDopo essere appartenuta a Jacopo Caldora, Vasto visse un periodo stagnante, divenendo presidio degli Aragona. La sua economia e la sua vitalit\u00e0 sociale si riebbero soltanto quando la citt\u00e0 fu infeudata alla famiglia napoletana D'Avalos, il cui capostipite Innico I, morto nel 1484, ebbe da Alfonso I d'Aragona il feudo istoniese, con i figli Alfonso, Rodrigo e Innico il Giovane. I d'Avalos godettero di grande prestigio nel Regno e vennero iscritti nell'albo d'oro di Napoli. Innico I si distinse nella battaglia di Ponza del 1435, nel 1450 spos\u00f2 Antonella d'Aquino, e ottenne i feudi di Pescara, Loreto Aprutino e Monteodorisio, divenendone il marchese. Pi\u00f9 importante fu Ferdinando Francesco, morto nel 1525, che fu marchese di Pescara e conte di Loreto, ottenendo il governo dell'isola di Ischia, sposandosi con Vittoria Colonna. Fu valente militare, prese parte nel 1512 alla battaglia di Ravenna contro i francesi, nel 1513 partecip\u00f2 alla campagna di Lombardia conquistando Voghera, e poi si distinse a Vicenza ricacciando i veneziani.\nI D'Avalos, alla stessa maniera degli Acquaviva di Atri, promossero un vasto programma culturale, economico, politico e sociale che lanci\u00f2 definitivamente Vasto verso la prosperit\u00e0 commerciale, divenendo presto una delle maggiori citt\u00e0 dell'Adriatico dopo Pescara e Ortona. Nel XVI secolo al livello culturale Vasto promosse il canto, e si manifest\u00f2 il movimento dei madrigalisti, dei quali il pi\u00f9 celebre autore divenne Bernardino Carnefresca, detto \"Lupacchino del Vasto\", attivo a Milano; famoso fu anche Giovanni Battista Petrilli. Nel corso del XVII secolo il pi\u00f9 celebre esponente della famiglia napoletana fu don Diego d'Avalos, che si spos\u00f2 con donna Francesca Carafa, e che promosse la costruzione della prima scuola ecclesiastica d'educazione giovanile, gestita dai Padri Lucchesi, ossia l'attuale complesso della chiesa del Carmine, consacrata il 6 novembre 1690. Don Diego, uomo molto ambizioso, fece costruire per s\u00e9 stesso anche una sfarzosa villa presso Punta Penna, con un originale progetto a bastioni a mandorla, seguendo lo stile del castello Caldora, e tal edificio \u00e8 il Palazzo della Penna.\nNel corso del '700 il potere dei d'Avalos raggiunse probabilmente il suo apogeo con il marchese don Cesare Michelangelo d'Avalos. Personaggio potente e prepotente, strenuo oppositore del governo centrale e geloso dei suoi privilegi feudali, egli si pose al centro di un vasto complotto volto a rovesciare il potere spagnolo nel regno e sostituirlo con quello austriaco. Costretto all'esilio a Vienna, pot\u00e9 alfine ritornare a Vasto nel 1707. Il suo ritorno coincise con significative iniziative volte a trasformare e abbellire la citt\u00e0 che egli aveva eletto a capitale dei suoi possedimenti. Il marchese ordin\u00f2 tra le altre cose il restauro del palazzo familiare, elargendo inoltre fondi per il restauro delle due chiese di San Pietro e Santa Maria Maggiore. Il 24 ottobre 1723 consegn\u00f2 l'omaggio del \"Toson d'Oro\" al principe romano Fabrizio Colonna in segno di riconoscenza con una festa sfarzosa a cui parteciparono molti nobili d'Abruzzo, di Roma e di Napoli. Morto nel 1729, fu sepolto nella chiesa di San Francesco di Paola in citt\u00e0. Nel 1751 le reliquie del corpo di San Teodoro, conservate nella chiesa omonima, anche se una leggenda vuole che siano proprio le spoglie di don Cesare.Altra importante famiglia vastese nel corso del '700 fu quella dei Mayo, di origini molisane. Giovanni Battista Mayo fu il capostipite, e la famiglia fece fortuna nella prosperosa citt\u00e0. Nel 1770 fu molto famoso Venceslao Mayo, poeta e scrittore, che si trov\u00f2 suo malgrado coinvolto nelle giornate della \"repubblica Vastese\" del 1799.\nIn questo secolo Vasto visse s\u00ec un periodo di grande crescita e sviluppo, ma non riusc\u00ec mai a risolvere, almeno sino al '900, i gravi problemi della peste, della malaria, e delle condotte idriche degli acquedotti romani, che spesso causavano stagnazioni sotterranee, con improvvise frane nel centro cittadino. Nel 1656 l'Abruzzo fu colpito dalla peste, insieme alla Calabria e la Puglia. La popolazione supplic\u00f2 San Michele, che non era ancora il patrono della citt\u00e0, ma San Teodoro, e con solenne processione l'arcivescovo Giovanni Alfonso Lucchese si rec\u00f2 sino alla collinetta dove si trovava l'antica cona del santo. La processione avvenne il 4 novembre, e il flagello non colp\u00ec gravemente la citt\u00e0, ma solo i villaggi di campagna.\nLe scorrerie turche del 1566.\nNel 1566, tra luglio e il settembre, l'Abruzzo e il Molise furono presi d'assalto, nelle loro coste, dai turchi ottomani, capitanati dall'ammiraglio Piyale Pa\u015fa (o Pash\u00e0). L'attacco inizi\u00f2 da Giulianova e continu\u00f2 a sud alla fortezza di Pescara, in quel momento coinvolta nel grande progetto di\nrifacimento della fortezza regia, progetto in corso per volere di Carlo V. Ma la fortezza, per la sua imponenza, daro che i pirati non erano ben equipaggiati per lunghi assedi, non venne presa, data la possanza e l'efficacia dei nuovi bastioni della pianta pentagonale del maschio.\nSaccheggio di Francavilla.\nFu decisivo anche il contributo militare del duca Girolamo I d'Acquaviva di Atri, il quale organizz\u00f2 la resistenza del bastioni, respingendo i colpi d'artiglieria, e ricacciando i pirati. A quel punto Piali Pasci\u00e0 ordin\u00f2 l'invasione del litorale a sud, molto meno difeso: la mattina del 31 luglio 7.000 turchi sbarcarono presso il fiume Foro con l'obiettivo di fare rifornimento e saccheggiarono i paesi attorno. Furono messi a ferro e fuoco i paesi di Francavilla al Mare, dove vennero incendiate le chiese e i palazzi, catturati 500 prigionieri, e i turchi trafugarono l'arca d'argento dove era custodito il corpo di San Franco patrono, nella chiesa madre. Rimase per fortuna in salvo solo l'ostensorio prezioso di Nicola da Guardiagrele, oggi unico elemento storico della chiesa madre di Francavilla, che nei secoli a seguire fu distrutta completamente nel 1943, insieme a tutto l'abitato storico.\nDella devastazione a Francavilla parla il padre Serafino Razzi nei suoi \"Viaggi negli Abruzzi\", il quale visit\u00f2 Francavilla, stabilendosi nel convento dei Domenicani, e appurato ancora gli effetti della grande devastazione a 10 anni di distanza.\nIl 1\u00ba agosto gli ottomani si diressero ancora pi\u00f9 a sud, per raggiungere Ortona, penetrando, risalendo il fiume Foro e l'Alento, raggiungendo i centri dell'entroterra di Tollo, Miglianico e Ripa Teatina. Nonostante la superiorit\u00e0 numerica dei nemici, ci furono esempi di eroismo civile della popolazione, come nell'assedio della torre di Tollo, dove i cittadini con la pece bollente ricacciarono gli invasori. Tollo era allora feudo dei Ramignani di Chieti, e poi dei Nolli, munito di solide mura e di tre torri di controllo.\nLa popolazione nel frattempo, dall'Alento era scappata a Villamagna, che si trovava sopra un colle difficile da raggiungere, e infatti non venne assediato, su ci\u00f2 c'\u00e8 la leggenda della patrona Santa Margherita, che sarebbe apparsa circondata dal fuoco, scacciando i nemici.\nSaccheggio di Ortona.\nLo stesso giorno per\u00f2 i turchi entrarono a Ortona, devastando il castello, saccheggiando i palazzi e le chiese, e bruciarono la Cattedrale di San Tommaso Apostolo, per fortuna non riuscendo a trafugare le preziose reliquie del santo apostolo, portate dall'isola di Chios nel 1258 in citt\u00e0 dal capitano Leone Acciaiuoli; per\u00f2 furono distrutti il monastero di Santa Maria di Costantinopoli (attuale sede dei Salesiani), da cui gli ottomani, sbarcati a \"Cala dei Saraceni\", avendo risalito il fiume Moro, saccheggiarono la basilica abbazia di San Marco (loc .San Donato), attraverso il monastero dei Celestini di Santa Maria riuscirono a entrare attraverso le mura a Porta Caldari e bruciarono le case.\nQualche giorno prima dell'arrivo dei turchi il 1 agosto, nella chiesa di Santa Caterina di Ortona (inclusa nel monastero delle Benedettine dedicato a sant'Anna,\nin via Garibaldi), nell'oratorio del Crocifisso, si sarebbe verificato il miracolo del sanguinamento del costato di Cristo crocifisso tra la Vergine addolorata e San Giovanni apostolo.\nL'affresco risalente al 1327 circa, facente parte dell'ex monastero di Sant'Anna delle Benedettine, avrebbe sanguinato 48 giorni prima della presa di Ortona, quando le monache gi\u00e0 sapevano dei saccheggi di Francavilla e Pescara, supplicando l'immagine sacra. Sgorgato il sangue, le monache lo conservarono in un'ampolla e compresero che avrebbero dovuto abbandonare la citt\u00e0 perch\u00e9 indifendibile. Si racconta che durante la distruzione della citt\u00e0, il monastero di Santa Caterina non venne toccato, e nemmeno l'oratorio del Crocifisso, mentre le monache vi pregavano all'interno.\nSaccheggio di Vasto.\nDopo aver cercato di prendere anche Vasto, i turchi proseguirono verso Termoli e Montenero di Bisaccia, dove rubarono il bestiame delle campagne, schiavizzando i pastori.\nVennero fatti schiavi anche i cittadini d'etnia slava, perch\u00e9 la fascia costiera con la missione di Giorgio Skandenberg cent'anni prima era stata colonizzata, e grazie a un militare disertore ottomano, questo gruppo di prigionieri ebbe salva la vita.Il 2 agosto gli ottomani sbarcarono a Termoli, riuscendo facilmente a espugnare il castello svevo, anche perch\u00e9 la popolazione prefer\u00ec scappare nelle colline circostanti. Gli ottomani, vedendo che la popolazione aveva preventivamente abbandonato la citt\u00e0 con i propri averi, si sfogarono depredando la cattedrale di San Basso. Qui secondo la leggenda, la Madonna implorata dal popolo scacci\u00f2 gli ottomani, facendo trovare protezione alla gente sopra un colle, dove edificarono una chiesa dedicata alla Vittoria, mentre gli ottomani proseguivano imperterriti verso Guglionesi e Campomarino, finch\u00e9 l'intervento della Corona non ricacci\u00f2 indietro i turchi.\nUn testimone di questi fatti, anche se dopo che avvennero, fu il padre Serafino Razzi, che ne descrisse gli effetti ancora evidenti nei suoi \"Viaggi negli Abruzzi\" (1578), avendo soggiornato nei conventi domenicani di Francavilla, Vasto e Ortona, citt\u00e0 maggiormente colpite da queste scorrerie.\nGli spagnoli a Pescara: la nuova fortezza o \"Real Piazza\".\nQuando Carlo V di Spagna entr\u00f2 in possesso definitivo del Regno di Napoli, per fortificare il nuovo dominio, progett\u00f2 un vasto sistema di fortificazioni, specialmente lungo le coste, proseguito dai successivi vicer\u00e9 di Napoli, tra cui Pedro \u00c1lvarez de Toledo e dal duca di Guisa. Fu cos\u00ec che nel 1510 inizi\u00f2 la progettazione di rifacimento di una nuova fortezza militare che racchiudesse l'abitato antico di Aterno. La fortezza, smantellata alla fine dell'Ottocento, era costituita da sette bastioni che occupavano anche la porzione a nord del fiume. Della fortezza restano gli edifici delle caserme, dal 1982 sedi del Museo delle genti d'Abruzzo. \nIl Seicento in Abruzzo.\nChieti nel Seicento.\nDalla fine del XVI secolo al XVIII secolo la citt\u00e0 di Chieti acquist\u00f2 notevole pregio per via della famiglia napoletana dei Valignani, molto legata alla casata d'Angi\u00f2, e successivamente agli Aragona. Nel 1443 Alfonso I d'Aragona la nomin\u00f2 \"Regia Metropolis Utriusque Aprutinae Provinciae Princeps\", ossia citt\u00e0 regia capitale di ambedue le province abruzzesi di Teramo e del contado teatino. Tale frase \u00e8 incisa anche nello stemma civico, che prese l'attuale aspetto nel XVI secolo, con l'immagine dell'eroe Achille a cavallo, che sarebbe stato il mitico fondatore della citt\u00e0. Si narra infatti che nel XVII secolo in Piazza San Giustino esistesse una colonna slanciata con la statua a cavallo dell'eroe, successivamente trafugata dagli spagnoli, e di conseguenza ricostruita nel cortile del Palazzo Municipale.\nPer quanto riguarda i Valignani, si insediarono a Chieti nel XV secolo, e la prima persona di spicco \u00e8 il vescovo Colantonio Valignani, che fece erigere la torre del palazzo arcivescovile nel 1470. Il potere in citt\u00e0 si consolid\u00f2 con Ferdinando il Cattolico, quando Chieti aveva i feudi della Val Pescara di Spoltore, San Valentino in Abruzzo Citeriore, Torrevecchia, Forcabobolina, e poi sulla Majella Pacentro, Canzano, Campo di Giove. In quest'epoca Giulio Valignano fu cavallerizzo maggiore di Giovanna d'Aragona, moglie di Ferdinando, ed ebbe i feudi di Cepagatti, Miglianico, Turrivalignani, Lettomanoppello. Giulio spos\u00f2 Porfida Comneo, figlio di Musacchio d'Epiro.Giovanni Antonio Valignani, conte palatino, serv\u00ec Carlo V d'Asburgo in Spagna, ed ebbe la concessione di inserire l'aquila imperiale nello stemma, e di usare il motto \"Decoravit integritatem et servavit odorem\"\nLa citt\u00e0 di Chieti benefici\u00f2 molto al livello urbano e culturale della presenza di questa famiglia, anche se non mancarono dissidi e lotte intestine, come l'episodio contro Niccol\u00f2 Toppi.\nNel 1646, a causa di debiti di Filippo IV di Spagna nei confronti di Ladislao IV Vasa, Chieti, legata indissolubilmente al casato di Spagna per i vincoli con i Valignani, fu venduta a Ferdinando Caracciolo, duca di Castel di Sangro; l'oligarchia patrizia teatina si oppose e nel 1647 la citt\u00e0 fu riacquistata e reintegrata nel demanio regio dell'Abruzzo Citeriore. Esplode un conflitto tra i vari baroni della citt\u00e0, temendo il crollo dell'antica nobilt\u00e0 terriera, sanato provvisoriamente il 22 aprile 1647 per l'ingresso del duca di Castel di Sangro. Tuttavia il governo spagnolo insediatosi non si dimostr\u00f2 crudele come accadde nelle citt\u00e0 dell'Aquila o di Lanciano, ma annett\u00e9 semplicemente una realt\u00e0 politico-economica gi\u00e0 sviluppatasi e prospera nel regno di Spagna, mantenendo intatti i rapporti politici. Nel 1647 un'ambasciata di 600 cittadini teatini si rec\u00f2 a Napoli per chiedere la restituzione dei diritti demaniali contro i baroni. Avendo richiesto un'offerta di denaro, il vicer\u00e9 duca d'Argos si rimise al preside Pignatelli, ma il 1 agosto, con le rivolte di Masaniello a Napoli, anche a Chieti i popolari insorsero contro i nobili, fagocitata dal vescovo Valignani, contrario alla speculazione dei baroni sulla citt\u00e0. Nel gennaio 1648 l'equilibrio si risolse, dato che era anche morto Francesco Caracciolo, tornando in citt\u00e0 il protagonismo dei Valignani e delle grandi Confraternite religiose della Trinit\u00e0, dei Celestini e del Monte dei Morti a San Giustino, istituita nel 1603 da Innocenzo X.\nIl giudice Toppi del rione Santa Maria nel 1647 fu costretto a lasciare la citt\u00e0 per trasferirsi definitivamente a Napoli, dopo che la sua casa era stata saccheggiata. A causa della lotta infatti ci fu la controversia tra il Toppi e don Ferdinando Caracciolo, duca di Castel di Sangro e marchese di Tocco, per l'acquisto della citt\u00e0 di Chieti durante il governo del vicer\u00e9 di Napoli. Per il parlamento di Chieti cos\u00ec ben consolidato nel sistema di rapporti feudali, socio economici con a capo i Valignani e dietro le altre famiglie nobili come i Tabassi, gli Henrici, i Piccolomini, la vendita della citt\u00e0 e la perduta della demanialit\u00e0 regia significava la perdita stessa della libert\u00e0 e il blocco dei propri interessi e traffici perch\u00e9 sarebbero stati maggiormente controllati dalla Corona e dal nuovo feudatario.\nLanciano e la guerra degli Antoniani e Petroniani.\nLa citt\u00e0 di Lanciano era la seconda in Abruzzo dopo Chieti per popolazione e stabilit\u00e0 economica, dopo le conquiste spagnole. I mercati, i traffici e le annuali fiere, insieme ai proventi delle vaste terre della valle Frentana alla foce del Sangro, e il controllo del porto di San Vito Chietino, avevano scalzato la minaccia di Ortona, tanto che nemmeno i turchi nel 1566 si spinsero nell'entroterra per provare a saccheggiare la citt\u00e0. La citt\u00e0 venne amministrata per un cinquantennio dalla famiglia Ricci. Nel 1421 per interessamento del doge di Venezia e di Giovanna II di Napoli, Pippo Ricci ebbe il consenso di gestire all'unanimit\u00e0 il controllo del traffici mercantili di San Vito, che facevano di Lanciano una delle citt\u00e0 pi\u00f9 fiorenti. Alfonso V d'Aragona (Alfonso I di Napoli) conferm\u00f2 la gestione del porto per la fedelt\u00e0 della citt\u00e0. Durante il governo di Ferdinando il Cattolico nella citt\u00e0 si avvi\u00f2 anche la fabbricazione degli aghi, i cui fabbri erano volgarmente detti \"agorai\", da cui anche il nome di una via del rione Lancianovecchio. Nel 1515, come gi\u00e0 detto, Lanciano riusc\u00ec a ottenere l'istituzione di una diocesi a s\u00e9, accorpando anche i territori di Ortona, Frisa, Castel Frentano, Crecchio, Orsogna, Canosa Sannita, volendosi rendere sempre pi\u00f9 indipendente dalla storica rivale Chieti. Tuttavia si tratt\u00f2 di una mezza-conquista, poich\u00e9 Chieti fece in modo che la diocesi avesse un ristretto territorio pastorale, rispetto a quello teatino.\nL'inizio della crisi di Lanciano avvenne per mano di s\u00e9 stessa, e il resto fu insieme di conseguenze storico-naturali, come invasioni e carestie, per cui la citt\u00e0 s'indebit\u00f2 fino al collo. Alla fine del Quattrocento nella Casa d'Aragona iniziarono delle dispute di potere tra partito francese e quello spagnolo per ottenere la corona d'Asburgo. Pi\u00f9 o meno in tutto l'Abruzzo, e anche nel resto del regno, si crearono i tipici partiti alla maniera dei guelfi e ghibellini, ma la vicenda di Lanciano venne ricordata per le stragi dei Petroniani e Antoniani. Costoro appoggiavano rispettivamente le due cause francese e spagnola, rappresentati dalle potenti famiglie dei Ricci e dei Florio.L'avvio delle confraternite partitocratiche ci fu nel 1493, in un crescendo di lotte e ostilit\u00e0 che culmin\u00f2 con un tentativo d'assalto degli Antoniani dei Florio a Lanciano, sventato da Denno Ricci nel 1501. Nel 1505 Pietro Ricci, mastrogiurato della citt\u00e0, offr\u00ec protezione alla vedova di Bernardino da Pelliccioni, ucciso dai fratelli perch\u00e9 accusato di tradimento.\nNel 1534 all'indomani dell'ultima guerriglia tra i due partiti politici, che avevano fiaccato pesantemente la citt\u00e0 e i traffici, venendo penalizzai anche dalla Corona di Napoli per alto tradimento, avendo parteggiato per i francesi di Francesco I, l'universit\u00e0 di Lanciano decise di porre termine ai delitti e agli scontri armati, e la pace fu sancita dal capitano Sciarra Colonna.Negli anni seguenti la citt\u00e0 si trov\u00f2 ingarbugliata in questioni burocratiche che vedevano la cittadinanza contro il governo spagnolo in lotta per riavere gli antichi privilegi della demanialit\u00e0. Dopo l'intervento di Alessandro Pallavicino, che intendeva battere credito proprio a Lanciano, Lanciano rischi\u00f2 il tracollo finanziario e venne infeudata a Fernando Francesco d'Avalos marchese del Vasto, subendo una grave umiliazione, per 56.4000 ducati. Fernando pose il palazzo di rappresentanza dove oggi sorge il Palazzo De Crecchio, e amministr\u00f2 la citt\u00e0 senza adottare la politica fiscalista e repressiva degli spagnoli. La citt\u00e0 balz\u00f2 alle cronache ancora per le rivolte che si susseguirono sulla scia del Masaniello di Napoli; a Lanciano ci fu Carlo Mozzagrugno, che nel 1648 si ribell\u00f2 al marchese del Vasto, venendo poi ucciso.\nA causa di carestie e della politica spagnolo-vastese, le fiere furono ridimensionate, complici anche la peste, il brigantaggio che coinvolse anche Vasto. Lo stesso aspetto urbanistico non cambi\u00f2 affatto, e la vita sociale sub\u00ec una stagnazione fino alla met\u00e0 del Settecento. La citt\u00e0 si riprender\u00e0 solo nel 1734, quando Carlo III di Borbone soppiant\u00f2 la dinastia austriaca.\nLa Marsica nel vice-reame spagnolo.\nQuando i Colonna nel 1504, dopo varie guerre di potere contro gli Orsini divennero i signori assoluti di Avezzano e dei territori marsicani, l'ex territorio del contado di Celano venne ripartito in due tronconi, ossia il Contado di Tagliacozzo a ovest e l'ex contado di Celano con la baronia di Pescina. Nonostante ad Avezzano fosse stata stanziata la sede del potere, il territorio degli ex Piccolomini di Pescina, Ortucchio e Trasacco divenne oggetto di contesa di vari baroni, cosicch\u00e9 il potere della conca fucense divenne molto frammentario, con piccole lotte interne. Il clima non facile della Marsica favor\u00ec scorrerie di banditi, e soprusi da parte dell'Aquila, che esigeva vettovaglie e uomini per le sue azioni belliche contro la Spagna Pi\u00f9 volte la Marsica si trov\u00f2 senza una sede amministrativa vera e propria, perch\u00e9 veniva spostata in continuazione tra Celano, Pescina, Tagliacozzo. Avezzano era ancora troppo piccola per emergere, e cos\u00ec durante il periodo del governo di Carlo V d'Asburgo, la Marsica divenne terra di stazionamento delle truppe del vice regno, a cui la popolazione doveva fornire alloggio e cibo.\nCome detto specialmente pericoloso fu il banditismo, secondo alcuni fagocitato dalle stesse nobili famiglie che si spartivano il territorio: i Colonna, Peretti, Savelli, Bovadilla, gli Sforza, i Cesarini, che intendevano praticare un \"fuoriuscitismo politico-nobiliare\" molto pericoloso per il Regno di Napoli, dato che essi rispondevano all'autorit\u00e0 romana, con evidente repressione spagnola. Gli scontri si risolsero con una battaglia del 1647 da parte di Antonio Quinzi, nobile aquilano, appoggiato dai francesi insieme alle truppe dei banditi di Giulio Pezzola, che si protrasse tra i castelli di Celano, Avezzano e Scurcola Marsicana. I vari vescovi della diocesi dei Marsi, con seconda sede a Pescina, dove erano state traslate le sacre reliquie di San Berardo dei Marsi nella Collegiata di Santa Maria delle Grazie, cercarono con minacce e scomuniche di allentare la morsa tirannica dei vari baroni, ma senza successo. Cos\u00ec la Marsica fino alla met\u00e0 del XVIII secolo, con la restaurazione di Carlo III di Borbone, divenne ricettacolo di sbandati, condannati e ladri, mentre i baroni conducevano una vita nell'ozio e nell'agio delle fortezze.\nLa Prammatica V del 1558 fu emanata da Napoli per rimettere in ordine le province del regno, anche per migliorare il sistema giuridico per il controllo delle situazioni turbolente. Cos\u00ec anche i baroni marsicani dovettero sottostare ai nuovi regolamenti, e rispondere al Sacro Regio Consiglio. Nel 1707 il Regno di Napoli fu governato dagli austriaci, e la sede amministrativa della Marsica fu spostata ad Avezzano, dove venne istituito nel 1861 il tribunale. La situazione per\u00f2 non miglior\u00f2, perch\u00e9 ai benestanti della citt\u00e0 quali Filippo Jatosti, Ladislao Mattei, Giovanni Filippo Minucci, furono imposte tasse esose per il sostentamento delle truppe di guardia in tutta la provincia storica.In quest'epoca nella Marsica nacque e visse lo storico Muzio Febonio, il quale nella \"Historia Marsorum\" descrisse le origini del popolo, e le vicende nel Medioevo, divenendo una fonte affidabile per le vicende storiche del territorio dalle origini al XVII secolo.\nIn quest'epoca la citt\u00e0 di Avezzano prese il definitivo assetto urbano che era integro sino al terremoto della Marsica del 1915, quando la citt\u00e0 e molti altri centri della Marsica furono quasi completamente distrutti dalle forti scosse sismiche. Attraverso le mappe storiche del XVIII secolo e soprattutto del 1830, si pu\u00f2 comprendere l'aspetto antico della citt\u00e0, oramai quasi completamente scomparso, tranne alcuni esempi come il Castello Orsini-Colonna. La citt\u00e0 era a pianta ellittica irregolare, protetta da cinta muraria alternata da torri di guardia, opera degli Orsini e dei Colonna, dove si aprivano tre porte: porta San Rocco a nord, con la chiesa omonima dentro le mura; porta San Bartolomeo a est, che si apriva presso la chiesa scomparsa di Sant'Andrea, ossia l'antichissima chiesa di San Salvatore del X secolo; a sud, presso il castello, c'era porta San Francesco, collegata con la chiesa omonima, la cui via portava fino al Convento dei Cappuccini, ricostruito ex novo nel quartiere Frati dopo il 1915.\nIl Settecento.\nIl \"Grande terremoto\" dell'Aquila del 1703.\nLa citt\u00e0 dell'Aquila, che malgrado le privazioni spagnole, aveva continuato a prosperare grazie ai traffici commerciali, al passaggio dei pastori transumanti sui tratturi, e ai mercati cittadini, alle soglie del '700 fu colpita gravemente da un nuovo terribile terremoto. Il 2 febbraio 1703 un forte terremoto sconvolse la citt\u00e0 e l'Appennino centrale abruzzese, con una magnitudo di 6,7 gradi della scala Richter: le vittime in totale furono circa 6.000. Si sarebbe verificato nella faglia a nord-ovest tra Barete e Montereale, e si tratt\u00f2 del pi\u00f9 forte terremoto che sconquass\u00f2 l'Abruzzo nella storia, anche perch\u00e9 la citt\u00e0 fu fiaccata gi\u00e0 da un precedente terremoto, la cui magnitudo super\u00f2 i 6 gradi, il 12 gennaio dello stesso anno. La citt\u00e0 rischi\u00f2 quasi di scomparire per la grave entit\u00e0 dei danni agli edifici, alle persone, con distruzioni, crolli e migliaia di morti. Si ricorda infatti che quel giorno \"della Candelora\" i fedeli si trovavano nella gi\u00e0 danneggiata chiesa di San Domenico a pregare, e furono sorpresi dalla scossa, che fece crollare il tetto, uccidendo 600 persone. Questo terremoto fu l'ultimo di una serie di scosse che interessarono l'Appennino centrale tra l'Aquila e Norcia, poich\u00e9 nel 1702 un terremoto colp\u00ec la citt\u00e0, insieme ad Amatrice. Lo storico Antinori negli \"Annali\", essendo stato quasi contemporaneo degli avvenimenti, descrisse la situazione catastrofica, parlando di una citt\u00e0 ridotta totalmente in macerie, nella cui valle per almeno un giorno la terra trem\u00f2 in continuazione con pi\u00f9 scosse, e dove in alcuni punti la terra s'aperse in voragini.\nLe cittadine coinvolte insieme all'Aquila nell'Abruzzo furono Assergi, Coppito, Aragno, Paganica, Ocre, Cittaducale, Cagnano Amiterno, Camarda, Civitatomassa e Barete, ma i danni furono cos\u00ec ingenti che tutto il circondario della valle Aternina ne risent\u00ec, come testimonia l'architettura oggi quasi prevalentemente barocco negli interni delle chiese, mentre gli esterni conservano un aspetto medievale. La ricostruzione fu celere, anche se fu avviata circa 10 anni dopo la distruzione, e la citt\u00e0 cambi\u00f2 volto per sempre, prendendo l'equilibrato aspetto dell'architettura medievale-rinascimentale. Si salvarono solo pochi esempi di facciate romanico-gotiche, come San Silvestro, Collemaggio, Santa Giusta, Santa Maria Paganica, San Pietro di Sassa, mentre il resto veniva celermente ricostruito secondo il nuovo canone artistico. Esemplari sono gli interni di San Bernardino eseguito da Ferdinando Mosca e fino al 1968 della basilica di Collemaggio, eseguito da Panfilo Ranalli. Alcuni esempi di chiese ricostruite ex novo, insieme a molti attuali palazzi, sono la chiesa delle Anime Sante in Piazza Duomo e la chiesa di Sant'Agostino, ricostruita completamente insieme al nuovo Duomo di San Massimo, perch\u00e9 entrambe furono rase al suolo. Del duomo vecchio resta solo una parete con finestre gotiche in via Roio.\nIl terremoto di Sulmona del 1706.\nNella notte tra il 3 e il 4 novembre 1706 due fortissime scosse di terremoto (magnitudo calcolata intorno a 6,8 gradi Richter) sconquassarono la parte sud dell'Abruzzo a confine col Molise, nelle province dell'Abruzzo Ultra II aquilano, dell'Abruzzo Citeriore teatino e del contado di Isernia. La faglia fu riconosciuta sul Monte Morrone-Coccia, presso Campo di Giove: la citt\u00e0 di Sulmona fu completamente distrutta, e danni gravissimi si ebbero nei comuni limitrofi di Campo di Giove, Lama dei Peligni, Pacentro, Cansano, Corfinio, Palena, Gamberale, Manoppello, Caramanico Terme, Popoli e Bussi sul Tirino. L'Aquila, gi\u00e0 pesantemente danneggiata nel 1703, sub\u00ec ulteriori danni, la scossa fu avvertita anche nel Lazio, nella Campania e nella Puglia foggiana. Nella valle Peligna le vittime furono 2.400, e pi\u00f9 di mille soltanto a Sulmona. Testimonianze storiche sono oggi giunte a noi, in una relazione del vicer\u00e9 Marchese di Vigliena. Nella sua relazione, oltre alla descrizione dei danni nei vari centri limitrofi della Majella, si parla soprattutto della desolazione di Sulmona, un tempo definita la \"Siena degli Abruzzi\". Solo il convento dei Cappuccini, il campanile della chiesa dell'Annunziata e il Palazzo del questore Galparo Monti erano rimasti in piedi, e nel resto tutti gli edifici erano abbattuti con gravissimi danni. Lo storico Di Pietro, bench\u00e9 sia vissuto dopo il terremoto, parl\u00f2 di calamit\u00e0 divina, descrivendo la condizione degli edifici distrutti, ma dell'immediato desiderio di ricostruzione, che inizi\u00f2 nel 1715 proprio con la Cattedrale. Tra la popolazione, fuggita nelle campagne, si diffuse il panico, temendo il castigo divino per il terremoto, nella Majella si aperse una frana, da cui usc\u00ec zolfo.\nL'Abruzzo durante l'occupazione francese del 1799.\nL'occupazione francese della regione fu spesso accompagnata da rivolte e guerriglie: all'Aquila, saccheggiata dalle truppe francesi, il generale Salomone organizz\u00f2 numerose attivit\u00e0 di guerriglia nelle campagne circostanti, che accompagneranno tutta l'occupazione napoleonica, mentre nella Valle Peligna e in altre zone dell'interno regionale si arriv\u00f2 a veri e propri scontro armati: i rivoltosi filoborbonici, organizzati in bande guidate dai cosiddetti capimassa come Giuseppe Pronio, combatterono in diverse battaglie contro gli occupanti..\nSeguendo le varie dominazioni straniere del Regno di Napoli, la fortezza di Pescara pass\u00f2 dal dominio spagnolo a quello austriaco nel 1707 durante la Guerra di successione spagnola, per poi finire sotto il controllo borbonico nel 1734 nel contesto della Conquista borbonica delle Due Sicilie. Nel 1798 tuttavia la fortezza pass\u00f2 nuovamente di mano, venendo conquistata senza spargimento di sangue dai francesi napoleonici che posero a capo della citt\u00e0 Ettore Carafa e il pescarese Gabriele Manthon\u00e9, che far\u00e0 anche parte del governo provvisorio della Repubblica Napoletana. La rivoluzione repubblicana venne per\u00f2 presto stroncata dalla reazione borbonica, e la fortezza difesa da Carafa dovette cedere il 30 giugno 1799 all'assedio delle truppe di Giuseppe Pronio, capomassa abruzzese al servizio dell'armata reazionaria dell'esercito della Santa Fede guidata dal cardinale Fabrizio Ruffo, ma gi\u00e0 nel 1800 la fortezza sar\u00e0 nuovamente occupata dai francesi nella Seconda campagna d'Italia.\nL'Ottocento.\nA livello centrale, il governo di Giuseppe Bonaparte oper\u00f2 una serie di riforme che andarono a stravolgere l'assetto amministrativo del regno, con l'emanazione delle leggi eversive della feudalit\u00e0 che imposero una nuova organizzazione del territorio, ripartito in divisioni amministrative basate sul modello francese. Nacquero cos\u00ec i comuni, i distretti e i circondari; in Abruzzo la provincia di Abruzzo Ulteriore venne divisa nelle due province di Abruzzo Ulteriore Primo e Abruzzo Ulteriore Secondo, nelle quali vennero quindi creati i distretti di Aquila, Cittaducale, Sulmona e Avezzano nella provincia dell'Abruzzo Ulteriore Secondo e i distretti di Teramo e di Penne nell'Abruzzo Ulteriore Primo; nella provincia di Abruzzo Citeriore vennero invece creati di distretti di Chieti, Lanciano e Vasto. \nDurante l'occupazione francese del regno la regione fu luogo di diverse azioni di rivolta carbonara, che coinvolsero tutti i centri principali dell'Abruzzo. Successivamente, nel 1815, fu ristabilito l'ordine monarchico borbonico sancito dal Congresso di Vienna, e la fortezza pescarese convertita in carcere per dissidenti politici. Sino all'unit\u00e0 d'Italia, a parte le sporadiche azioni di gruppi e singoli intellettuali come Clemente De Caesaris, la regione non conobbe i grandi sconvolgimenti del periodo risorgimentale, e con la notevole eccezione dell'Assedio di Civitella del Tronto, in cui le truppe borboniche arroccate nella fortezza si difesero fin dopo la proclamazione del regno italiano, la transizione nel nuovo Regno d'Italia fu complessivamente, in un primo momento, pacifica. \nSviluppo dell'Abruzzo costiero.\nCon l'apertura della ferrovia Adriatica nel 1863, i territori costieri, sino ad allora in massima parte disabitati, assunsero un ruolo centrale nell'economia regionale. I collegamenti ferroviari infatti aprirono l'Abruzzo ai commerci e al turismo nazionali, determinando un notevole sviluppo in una regione tradizionalmente isolata dalla sua orografia. Molti dei centri che nel secolo successivo diventeranno i principali della regione avvieranno in quegli anni le azioni di colonizzazione delle aree costiere circostanti la ferrovia, e cos\u00ec ai piedi delle colline che ospitano i centri storici di Tortoreto, Giulianova, Montepagano, Mutignano, Silvi, Montesilvano, Castellammare Adriatico, Francavilla al Mare, Vasto e San Salvo si andarono a formare le prime masserie e colonie balneari. Il nuovo sviluppo invest\u00ec in particolare la zona di Pescara e Castellammare, terminali adriatici della via Tiburtina Valeria e dal 1873 della ferrovia Roma-Sulmona-Pescara, che ebbero modo di accrescere notevolmente la popolazione residente e le attivit\u00e0 economiche. Tuttavia il rapido accrescimento urbano port\u00f2 alla sistematica demolizione della fortezza cinquecentesca, gradualmente smantellata per consentire l'espansione cittadina.\nL'interno regionale tra sviluppo industriale e brigantaggio.\nDiversamente a quanto stava accadendo nelle zone costiere, l'unit\u00e0 italiana non port\u00f2 nuovo sviluppo nell'entroterra regionale, e in diverse zone montane si svilupparono bande di briganti come la \"banda della Maiella\", i cui membri scolpirono la cosiddetta Tavola dei Briganti su una roccia nella Majella, che recita \"Leggete la mia memoria per i cari lettori. Nel 1820 nacque Vittorio Emanuele Re d'Italia. Prima era il regno dei fiori, ora \u00e8 il regno della miseria\". Le attivit\u00e0 delle diverse bande furono nel corso degli anni sedate, a volte anche con violenza, dalle forze militari del nuovo stato unitario. \nIn seguito al completamento del prosciugamento del lago Fucino, tutta la zona della Marsica conobbe un sostanziale sviluppo agricolo e industriale. Anche l'apertura di nuove infrastrutture ferroviarie, come la ferrovia Terni-Sulmona del 1873 e della ferrovia Sulmona-Isernia del 1897 contribu\u00ec a rimediare allo storico isolamento di molti territori.\nIn quegli anni furono molti gli esponenti artistici abruzzesi che diedero il loro contributo all'accrescimento delle attivit\u00e0 culturali nazionali, come Edoardo Scarfoglio, Costantino Barbella, Benedetto Croce, Francesco Paolo Michetti, Francesco Paolo Tosti e Gabriele D'Annunzio.\nL'inizio del XX secolo.\nIl 13 gennaio 1915 il violento terremoto della Marsica, con epicentro tra la piana del Fucino e Gioia dei Marsi, provoc\u00f2 la morte di oltre 30.000 persone. Il sisma, fra i pi\u00f9 violenti terremoti italiani mai registrati, rase completamente al suolo diversi paesi della zona, come Sperone, Frattura, Balsorano e Cappelle dei Marsi e provoc\u00f2 distruzioni pressoch\u00e9 totali anche nel centro maggiore dell'area, Avezzano. La lentezza dei soccorsi e delle opere di ricostruzione, rallentati dall'entrata nella Prima guerra mondiale dell'Italia, determiner\u00e0 un arresto dello sviluppo di tutta la zona nei decenni seguenti. In quegli anni infatti inizier\u00e0 a manifestarsi il dualismo che caratterizzer\u00e0 la regione sempre pi\u00f9 marcatamente, con le aree costiere ormai in pieno sviluppo e servite da infrastrutture stradali e ferroviarie sempre pi\u00f9 capillari, come la ferrovia Pescara-Penne, la ferrovia Chieti citt\u00e0-Chieti stazione e la ferrovia Sangritana.\nIl ventennio fascista.\nL'ascesa al potere del regime fascista fu preannunciata anche in Abruzzo da diversi atti di violenza squadrista, in particolare nel teramano, nella Marsica e nel chietino. Nel 1927, in seguito al riassetto degli enti locali voluto dal regime, il territorio regionale sub\u00ec sostanziali variazioni: l'intero circondario di Cittaducale sar\u00e0 trasferito dalla provincia dell'Aquila al Lazio per consentire la creazione della provincia di Rieti, e con una sorta di \"compensazione\" per l'amputazione di una considerevole parte della provincia dell'Aquila, venne decretata l'annessione al comune dell'Aquila di otto piccoli comuni limitrofi, con un decreto soprannominato \"grande Aquila\"; nella costa abruzzese invece, nello stesso anno, trov\u00f2 compimento il lungo percorso dell'unificazione cittadina di Pescara, che comport\u00f2 anche l'istituzione dell'omonima provincia ricavandola da territori in precedenza appartenenti alle province di Teramo e Chieti e, in minor misura, dell'Aquila.\nLa crescita costante del turismo estivo continuava a veicolare lo sviluppo delle aree costiere regionali, con la creazione di nuove colonie, in particolare sulla costa teramana, in territori da secoli pressoch\u00e9 disabitati. In tutta la regione, e in particolare a Pescara, vennero edificati numerosi edifici pubblici e infrastrutture. Un nuovo evento sismico, il terremoto della Maiella del 1933, colp\u00ec la regione il 26 settembre nella zona del versante orientale della montagna, causando distruzioni nei paesi di Palena, Gessopalena, Lama dei Peligni, Pescosansonesco e Salle, molti dei quali gi\u00e0 interessati dal terremoto della Marsica diciotto anni prima.\nNel censimento del 1936, l'ultima rilevazione precedente il secondo conflitto mondiale, il comune di Pescara (i cui abitanti avevano gi\u00e0 superato di numero quelli del suo storico capoluogo di provincia, Chieti, nelle precedenti rilevazioni del 1931) registrava 45 445 abitanti, confermandosi la seconda citt\u00e0 abruzzese dopo i 51 160 dell'Aquila, seguita da Teramo con 33 796 abitanti e Chieti con 30 266 abitanti.\nSeconda guerra mondiale.\nFino al 1943 la regione fu estranea a contatti diretti con la guerra, e a parte i cambiamenti imposti dal coprifuoco e da altre limitazioni imposte il conflitto era vissuto come un evento lontano. L'inizio dei distruttivi bombardamenti di Pescara nell'agosto di quell'anno per\u00f2 cambio rapidamente questo stato di cose. In seguito all'annuncio della firma dell'Armistizio di Cassibile l'8 settembre, e in seguito alla fuga di Vittorio Emanuele III e Pietro Badoglio (che si imbarcarono in direzione di Brindisi da Ortona e Pescara), la regione venne subito occupata, senza offrire resistenza, dalle truppe tedesche che organizzarono una linea difensiva, la linea Gustav, che attraversava la regione attestandosi sulle rive del fiume Sangro. Mentre gli alleati intensificarono i bombardamenti aerei su Pescara, Avezzano, L'Aquila, Sulmona, Lanciano, Penne e altri centri strategici, gli occupanti tedeschi compirono rastrellamenti fra la popolazione civile, impiegata nelle opere di fortificazione. Le opere difensive dei tedeschi consistevano per lo pi\u00f9 nella distruzione delle principali vie di comunicazione, sia stradali che ferroviarie, e nel posizionamento di mine antiuomo e anticarro in tutto il territorio. Le prime battaglie in Abruzzo, con gli alleati intenzionati a occupare la regione da sud, si svolsero dal 22 al 27 ottobre nei pressi del fiume Trigno, al confine con il Molise, e gi\u00e0 il 28 novembre i tedeschi abbandonarono Vasto ripiegando verso il fiume Sangro. Con l'intensificarsi delle azioni belliche crebbe anche il numero di sfollati dalle regioni costiere pi\u00f9 colpite dai combattimenti; molti troveranno inizialmente rifugio a Chieti (dichiarata unilateralmente dal locale comando tedesco citt\u00e0 aperta, senza che gli alleati ne prendessero mai realmente atto), dove si and\u00f2 accumulando una grande massa di profughi in particolare provenienti dalla ripetutamente bombardata Pescara. A causa dell'eccessiva presenza degli sfollati, che raddoppi\u00f2 di fatto la popolazione della citt\u00e0 teatina, e della carestia di beni di prima necessit\u00e0, la popolazione inizi\u00f2 a cacciare dalle proprie case gli sfollati quando nel 1944, giunte le truppe alleate, erano terminati i pericoli della guerra. Gli episodi di insofferenza verso gli sfollati si moltiplicarono, e si trasformarono in espressioni di razzismo e disprezzo, come raccontato da Corrado Alvaro\nL'avanzata alleata verso nord fu arrestata dalle fortificazioni tedesche lungo la linea Gustav, e dal dicembre 1943 vi furono i duri scontri della Battaglia del Sangro e della Battaglia di Ortona, con quest'ultima che si tramut\u00f2 presto in una cruenta battaglia urbana, che distrusse quasi completamente lo storico centro costiero.\nNel frattempo nel novembre del 1943 si andava formando a Casoli la formazione partigiana Brigata Maiella, capeggiata da Ettore Troilo, che collaborando con gli alleati partecip\u00f2 a molte azioni di guerra nel fronte del Sangro e sul versante orientale della Majella, e continuando le ostilit\u00e0 al di fuori dei confini regionali, fu fra le prime formazioni combattenti a partecipare alla liberazione di Bologna. Gli episodi di stragi e rappresaglie sui civili da parte degli occupanti tedeschi di cui si tenne traccia furono circa 359, fra i quali l'eccidio di Pietransieri del 21 novembre 1943, dove vennero uccisi centoventotto civili su una popolazione di cinquecento abitanti. Con l'avanzata verso nord degli alleati, nella primavera del 1944, gradualmente vennero liberati tutti i centri della regione.\nIl Secondo dopoguerra.\nIl conflitto aveva lasciato una scia di distruzione in tutta la regione, e in particolare nei centri costieri di Pescara, Francavilla al Mare e Ortona e nei centri della Majella orientale di Lama dei Peligni, Palena, Torricella Peligna, Lettopalena e Gessopalena, che subirono ampie distruzioni dei propri centri urbani. La crisi economica colp\u00ec pi\u00f9 duramente le aree interne della regione rispetto a quelle costiere, con un nuovo e poderoso flusso migratorio che, ancora ininterrotto, segn\u00f2 lo spopolamento delle aree pi\u00f9 isolate e la crescita esponenziale dell'area metropolitana pescarese.\nScioperi e rivolte talvota anche violenti segnarono quegli anni nell'interno abruzzese, come gli eventi eccidio di Celano del 1950, dove furono uccisi due braccianti durante una manifestazione, e le rivolte a Sulmona dette \"Jamm' m\u00f2\" nel 1957, contro lo spostamento di alcuni uffici pubblici da Sulmona al capoluogo aquilano.\nIl terremoto del Gran Sasso del 1950-1952, che colp\u00ec prevalentemente piccoli centri rurali al confine fra le province di Teramo, Rieti e L'Aquila, caus\u00f2 danni ai centri di Pizzoli, Campotosto e Campli.\nNel 1956 una frana colp\u00ec il territorio di Vasto, comportando la distruzione di un intero settore del centro storico. La mattina del 22 febbraio, con la popolazione gi\u00e0 evacuata dalla zona, si verific\u00f2 il primo evento franoso, con molte abitazioni trascinate a valle dal cedimento della collina, mentre il 29 agosto dello stesso anno una seconda frana provoc\u00f2 ulteriori distruzioni, con la rovina di Palazzo Marchesani e l'abside della chiesa di San Pietro; l'ormai compromessa stabilit\u00e0 dell'edificio costrinse successivamente alla demolizione dei resti dell'antica chiesa, di cui resta solo il portale. Successivi interventi di consolidamento arrestarono il cedimento del terreno.\nNei decenni seguenti il veloce accrescimento urbano, sociale ed economico di Pescara e la rapida saturazione edilizia del capoluogo adriatico, che comporter\u00e0 l'esplosione demografica dei centri limitrofi di Francavilla al Mare, Montesilvano e San Giovanni Teatino, porteranno alla formazione con la vicina Chieti di un'area metropolitana; a differenza del resto della regione, la conurbazione vede una crescita continua del numero di abitanti, circa 350.000 nel 2016, ammontando a oltre un quarto dell'intera popolazione abruzzese, rendendo quest'area il propulsore economico della regione. La necessit\u00e0 nel 1971 di definire la sede delle istituzioni della costituenda regione Abruzzo causer\u00e0 malcontento e rivolte all'Aquila: il compromesso raggiunto in sede politica, che sar\u00e0 da causa per i moti dell'Aquila, pur assegnando alla citt\u00e0 appenninica il titolo di capoluogo regionale, prevede una doppia sede per il consiglio e la giunta regionali, che si riuniscono all'Aquila e a Pescara, e un maggior numero di assessorati regionali aventi sede nella citt\u00e0 adriatica.\nIn questi anni, grazie anche a un deciso intervento pubblico, si ebbe una diffusa industrializzazione della regione, con la creazione di poli industriali in tutti i centri maggiori abruzzesi, favorendo lo sviluppo economico, in particolare nelle zone costiere della regione, e facendo salire il PIL pro capite regionale al primo posto fra quelli dell'Italia meridionale.\nIl nuovo millennio.\nIl terremoto del 6 aprile del 2009, noto come terremoto dell'Aquila e scossa principale degli eventi sismici che colpirono tutta la conca aquilana dal 2008 al 2012, caus\u00f2 enormi danni alla citt\u00e0 dell'Aquila e a diversi paesi del circondario, con un bilancio definitivo di 309 vittime, 1.600 feriti, 80.000 sfollati e oltre 10 miliardi di euro di danni stimati. Il sisma, con epicentro nella zona compresa tra le frazioni di Roio Colle, Genzano di Sassa e Collefracido (localit\u00e0 \"Colle Miruci\" a Roio), caus\u00f2 danni gravissimi al patrimonio artistico aquilano, con il danneggiamento di tutti i monumenti storici e identitari cittadini, come la basilica di Collemaggio e la fortezza spagnola. Con l'intento di attirare l'attenzione internazionale sull'evento disastroso, il governo Berlusconi IV scelse di spostare il programmato incontro del G8 del 2009 dall'isola de La Maddalena alla citt\u00e0 abruzzese, e molti Paesi si impegnarono a finanziare progetti di ricostruzione di monumenti, chiese e infrastrutture. La ricostruzione dell'Aquila ebbe concreto avvio solo nel febbraio 2012, con l'approvazione del piano di ricostruzione del comune.\nDiversi scandali emergeranno nella politica di quegli anni: nel 2007 venne rinvenuta a Bussi sul Tirino, a breve distanza dal fiume Pescara, una delle pi\u00f9 grandi discariche abusive di rifiuti tossici in Italia. La discarica di materiale tossico, strettamente correlata all'attivit\u00e0 dell'adiacente distretto industriale, per anni ha anche inquinato le falde acquifere da cui attingevano gli acquedotti per la fornitura di gran parte della vasta area della Val Pescara, coinvolgendo circa 700.000 persone. In seguito a una serie di prescrizioni e assoluzioni, nessuno degli imputati venne condannato per la vicenda, mentre nel novembre 2021 la Corte di Cassazione ha condannato Edison, titolare del vicino distretto chimico, a sostenere i costi dei lavori di bonifica, avviati lo stesso mese.. Nel 2008 vennero arrestati il presidente della regione Ottaviano Del Turco e diversi assessori regionali nell'ambito di un'inchiesta sulla corruzione della sanit\u00e0 locale. Seppur assolto dal reato di associazione per delinquere, l'ex governatore fu condannato per induzione indebita a 3 anni e 11 mesi di reclusione.\nAnche la successiva giunta regionale presieduta da Gianni Chiodi sar\u00e0 interessata nel 2014 da vicende giudiziarie: lo stesso presidente e diversi assessori e consiglieri regionali vennero indagati per presunti abusi e gestioni illecite dei rimborsi spese, ma saranno assolti per non sussistenza del fatto nel 2018.\nI terremoti del centro Italia del 2016 e del 2017 arrecarono ulteriori danni alle zone interne della regione, colpendo i settori settentrionali delle province dell'Aquila e di Teramo. In particolare, la scossa 18 gennaio 2017 \u00e8 ritenuta una concausa della valanga di Rigopiano, una slavina che travolgendo una struttura alberghiera, cost\u00f2 la vita a 29 dei suoi occupanti. Questo evento sismico provoc\u00f2 ulteriori distruzioni in particolare a Campotosto, con gravi danneggiamenti alla maggior parte del patrimonio edilizio, e attiv\u00f2 inoltre numerose frane in diverse zone della provincia teramana, costringendo allo sfollamento di diversi paesi e contrade.\nIl 9 agosto 2018 il presidente della regione Luciano D'Alfonso, eletto senatore pochi mesi prima la fine del mandato della giunta, si dimise dall'incarico di governatore lasciando le deleghe al vice Giovanni Lolli, che in seguito allo scioglimento del consiglio il successivo 16 agosto presieder\u00e0 l'ente fino alle elezioni amministrative del febbraio 2019, che decretarono l'elezione di Marco Marsilio."}
{"id": "822311", "revid": "726373", "url": "https://it.wikipedia.org/wiki?curid=822311", "title": "Dipartimento dell'Ovest", "text": "Il dipartimento dell'Ovest \u00e8 un dipartimento di Haiti. Il capoluogo \u00e8 Port-au-Prince. \nSuddivisione amministrativa.\nIl dipartimento dell'Ovest \u00e8 suddiviso in 5 arrondissement:"}
{"id": "822312", "revid": "77358", "url": "https://it.wikipedia.org/wiki?curid=822312", "title": "Dmitri Kabalevski", "text": ""}
{"id": "822314", "revid": "2160750", "url": "https://it.wikipedia.org/wiki?curid=822314", "title": "Geografia della Citt\u00e0 del Vaticano", "text": "La Citt\u00e0 del Vaticano \u00e8 uno Stato dell'Europa meridionale, confinante esclusivamente con la Repubblica Italiana (citt\u00e0 di Roma). Con i suoi 440.000 m\u00b2 di estensione, \u00e8 il pi\u00f9 piccolo Stato del mondo. Fuori dal Vaticano, 13 edifici in Roma e a Castel Gandolfo (RM), residenza estiva del Papa, godono di diritti extraterritoriali. \nDati.\nLo Stato \u00e8 situato nell'Europa meridionale. \u00c8 un'enclave di Roma (Italia). La Citt\u00e0 del Vaticano ha un'area totale di 0,44\u00a0km\u00b2 che sono esclusivamente di terra, senza essere coperti da acque. Il clima \u00e8 temperato, con inverni miti e piovosi ed estati calde e secche. La Citt\u00e0 del Vaticano sorge su una bassa collina, chiamata Colle Vaticano (in latino: \"Mons Vaticanus\") da quando esiste il Cristianesimo. Il nome del colle potrebbe giungere dalla lingua etrusca. I luoghi estremi sono senza nome: il pi\u00f9 basso si trova a 19\u00a0m s.l.m., il pi\u00f9 alto a 75\u00a0m s.l.m.\nConfini.\nIl Vaticano \u00e8 uno stato senza sbocco al mare ed ha un confine di 3,2 km con l'Italia, l'unico Stato con cui confina."}
{"id": "822315", "revid": "226458", "url": "https://it.wikipedia.org/wiki?curid=822315", "title": "Paradigma OLI", "text": "Il paradigma OLI (ownership, location, internalization) dell'economista John Dunning afferma come un'impresa possa godere di specifici vantaggi dal possesso o dall'apertura di una filiale estera (\"ownership advantages\"); questi vantaggi sono strettamente legati col territorio dunque difficilmente trasferibili (\"location advantages\") e l'impresa trae maggiormente profitto da questi vantaggi con l'utilizzo diretto, anzich\u00e9 con la cessione ad altre imprese (\"internalization advantages\").\nGli ownership advantages sono principalmente connessi con l'aumento dimensionale (aumento capacit\u00e0 contrattuale, input a prezzi favorevoli) e con il miglioramento in termini di immagine e aumento di visibilit\u00e0.\nEsistono inoltre due categorie di location advantages a seconda che la produzione sia orientata al mercato o ai costi; nel primo caso la costituzione di una filiale all'estero pu\u00f2 essere utile per penetrare un mercato e per conoscerne meglio le caratteristiche, mentre nel secondo caso il fattore pi\u00f9 importante per la scelta del paese \u00e8 il costo del lavoro. \nPer quanto riguarda gli internalization advantages, i vantaggi sono riconducibili ai costi di transazione poich\u00e9 l'utilizzo diretto permette di controllare al meglio la produzione limitando le incertezze, a fronte di un maggiore sforzo organizzativo e finanziario, inoltre nel caso di eventuali innovazioni \u00e8 pi\u00f9 facile proteggerle da eventuali imitatori."}
{"id": "822321", "revid": "773636", "url": "https://it.wikipedia.org/wiki?curid=822321", "title": "Duomo di Cortona", "text": "La concattedrale di Santa Maria Assunta \u00e8 il principale luogo di culto cattolico di Cortona, in provincia di Arezzo, concattedrale della diocesi di Arezzo-Cortona-Sansepolcro.\nStoria.\nEdificata sui resti di un tempio pagano probabilmente tra V e VI secolo e documentata come pieve nel secolo XI, quando nel 1325 venne istituita la diocesi cortonese non fu scelta come cattedrale anche se i locali annessi divennero subito residenza vescovile. Nella seconda met\u00e0 del Quattrocento l'interno fu rifatto secondo i nuovi canoni architettonici rinascimentali, un adeguamento che forse voleva preparare l'antica pieve, accanto alla quale il Vescovo abitava stabilmente da pi\u00f9 di un secolo, al nuovo ruolo di Cattedrale che fu sancito nel 1507 da papa Giulio II che decise di trasferirvi il titolo di cattedrale dalla chiesa suburbana di San Vincenzo.\nDescrizione.\nEsterno.\nLa facciata reca tracce di interventi che si sono susseguiti in epoche diverse. I resti pi\u00f9 antichi risalgono alla facciata medievale romanica e sono un pilastro con capitello e colonnette agli angoli e una parte di un grande arco; la loro collocazione testimonia quanto fosse pi\u00f9 basso il piano dell'antica pieve, rialzato quando fu lastricata la piazza. Ricordi medievali sono anche la lunga e stretta finestra e una lastra marmorea con uno stemma trecentesco. Per il resto la facciata \u00e8 quattrocentesca.\nIl lato destro \u00e8 affiancato da un loggiato che venne fatto costruire alla fine del Cinquecento e che port\u00f2 alla tamponature delle finestre che si aprivano verso mezzogiorno, ed \u00e8 completato da un bel portale laterale rinascimentale in pietra serena. Il robusto campanile risale alla seconda met\u00e0 del XVI secolo, ed \u00e8 assegnato a Francesco Laparelli.\nInterno.\nAll'interno la chiesa appare come una costruzione in stile rinascimentale, con interventi successivi che si aggiungono alla rigorosa ed elegante partitura originaria. Risale agli inizi del Settecento la volta a botte che copre la navata mediana, di ispirazione rinascimentale, ridipinta nell'ultimo ventennio del secolo XIX dal cortonese Gaetano Brunacci; nella stessa epoca furono aperte le finestre circolari, poco pi\u00f9 tardi fu costruito l'arcone trionfale, e dopo la met\u00e0 del secolo fu messa in opera la pavimentazione.\nLa pianta longitudinale \u00e8 divisa in tre navate scandite da colonne con capitello e pulvino di ispirazione brunelleschiana. Gli altari laterali furono aggiunti nel corso del Seicento.\nL'interno \u00e8 ricco di opere, alcune delle quali provengono da chiese cortonesi distrutte o soppresse. All'ingresso, a destra \u00e8 il neoclassico \"Monumento funebre di Giovanni Battista Tommasi,\" importante nobiluomo cortonese, morto nel 1805, che fu l'ultimo Gran Maestro del Sovrano Militare Ordine di Malta.\nNella navata destra, al primo altare \u00e8 un bell'armadio reliquiario della fine del XVII secolo, al secondo altare \u00e8 la \"Trasfigurazione\" di Raffaello Vanni ed al terzo un'interessante \"Madonna col Bambino\" cinquecentesca rimasta anonima. Quasi di fronte si trova il bel pulpito ligneo di Michelangelo Leggi, detto il Mezzanotte (1524). Sull'ultimo altare destro si trova la tela con la \"Morte di San Giuseppe\" di Lorenzo Berrettini.\nSulla cantoria nell'ultima campata della navata laterale destra si trova l'organo a canne, costruito nel 1840 dal fiorentino Antonio Ducci riutilizzando il materiale fonico di uno cinquecentesco di Giovanni di Antonio Piffero, a sua volta pi\u00f9 volte modificato. L'organo, a tastiera unica e pedaliera con ottava scavezza, dispone di 26 registri ed \u00e8 a trasmissione meccanica; la mostra \u00e8 costituita da tre cuspidi di undici canne ciascuna, inserite in un vano ad arco nella parete anteriore della cassa.\nNella cappella absidale destra si trova la \"Madonna del Pianto\" in terracotta dipinta del tipo dei \"Vesperbild,\" opera di un ignoto artista germanico del XIV secolo.\nLa Cappella maggiore \u00e8 chiusa da un ricco altare maggiore in marmi e pietre dure, realizzato da Francesco Mazzuoli nel 1664. Il retrostante coro \u00e8 invece opera dei cortonesi Vincenzo Conti e Stefano Fabbrucci (1684 - 1688). Nel coro, purtroppo non accessibile e poco visibile, troviamo diversi dipinti importanti che avrebbero bisogno di una maggiore visibilit\u00e0. Tra questi la \"Madonna del Rosario\" del Cigoli, la tela di Andrea Commodi con la \"Consacrazione della chiesa del Santissimo Salvatore\" (1607), trasportata nel Duomo alla fine del Settecento dall'oratorio del San Salvatore per il quale era stata realizzata. Sempre nel coro si conserva la tavola con la \"Discesa dello Spirito Santo\", databile fra il 1528 e il 1529 e attribuita a Tommaso Bernabei detto il Papacello. La rappresentazione della Pentecoste trova qui un'iconografia curiosa e originale con gli astanti che da un cornicione osservano la Madonna e gli Apostoli collocati nel piano inferiore. Oltre a citazioni pi\u00f9 colte (Raffaello e Baccio Bandinelli) il Papacello richiama se stesso nel paesaggio archeologico dello sfondo, ripetuto dal ciclo da lui stesso affrescato nel Palazzone Passerini di Cortona.\nNella cappella absidale sinistra, abbiamo la \"Comunione di Maria\", tela di Salvi Castellucci, e accanto il mosaico del \"Redentore\", di Gino Severini.\nFuori dalla cappella, alla parete sinistra, \u00e8 un pregevole Ciborio di marmo, oscillante, nell'attribuzione, tra un allievo di Mino da Fiesole ed Urbano da Cortona (1491)\nProseguendo nella navata sinistra troviamo la \"Madonna col Bambino e Santi\" di Lorenzo Berrettini, un crocifisso ligneo seicentesco di Andrea Sellari e pi\u00f9 avanti, collocata sull'altare Capulli si trova la tela con l\"Adorazione dei pastori\" di Pietro Berrettini, detto Pietro da Cortona, databile al 1663 circa. \u00c8 probabile che un collaboratore sia da individuare in Lorenzo, secondo cugino del Berrettini, i cui modi sono soprattutto riscontrabili nella figura della Madonna e del figlioletto. All'altare successivo troviamo il \"Martirio di San Sebastiano\" di Lazzaro Baldi, ed all'ultimo la \"Madonna della Manna\", terracotta dipinta del XV secolo.\nSacrestia.\nLa sacrestia della cattedrale conserva numerose testimonianze di oggetti di culto, alcuni dei quali di notevole qualit\u00e0. Ne \u00e8 un esempio il calice lasciato in eredit\u00e0 dal vescovo Gherardi nel 1749: in oro zecchino decorato a sbalzo e bulino, \u00e8 uno degli oggetti pi\u00f9 significativi dell'oreficeria del Settecento, probabilmente di manifattura romana come tre dei quattro busti reliquiario che vengono esposti solo in rare ed importanti cerimonie. Accanto ad oggetti di oreficeria si conservano importanti pianete del Sei-Settecento, fra le quali una seicentesca splendidamente ricamata e un parato in terzo, sempre del Seicento, decorato col motivo della melagrana.\nOpere gi\u00e0 in loco.\nNel Museo diocesano sono esposti alcuni arredi provenienti dal Duomo: dal parato donato nel 1526 dalla famiglia Passerini, vero capolavoro dell'arte tessile rinascimentale, al prezioso reliquiario donato ai cortonesi da Jacopo Vagnucci nel 1458. Tra le tele sono conservate nel museo la bella \"Maest\u00e0\" di Pietro Lorenzetti, anteriore al 1320, che ancora nel primo decennio del Novecento era conservata in Duomo, e l\"'Assunzione della Vergine\" di Luca Signorelli, del 1519-1520."}
{"id": "822328", "revid": "116492824", "url": "https://it.wikipedia.org/wiki?curid=822328", "title": "Linea piezometrica", "text": "La linea piezometrica \u00e8 il luogo dei punti in cui la pressione relativa in un fluido \u00e8 nulla. Questa linea rappresenta la quota che raggiungerebbe un fluido (costretto in una condotta) se fosse lasciato libero. Tale linea, cio\u00e8, rappresenta il pelo libero che il fluido avrebbe se non fosse sottoposto ad alcun vincolo. Solitamente si parla di linea piezometrica nel caso in cui il fluido sia in movimento: in caso contrario si parla di piano dei carichi idrostatici.\nDefinizione.\nLa linea piezometrica pu\u00f2 essere individuata per ogni punto di un fluido in moto come la quota piezometrica, ovvero come la somma della quota geodetica e della altezza piezometrica del punto:\nAndamento della linea.\nNel caso in cui il fluido non si trovi sottoposto a pressione, essa coincide con la superficie di separazione tra il fluido stesso e l'atmosfera. Nel caso in cui fosse sottoposto a una pressione all'interno di una condotta, la linea piezometrica si trover\u00e0 al di sopra del volume di liquido; viceversa avverr\u00e0 se il liquido \u00e8 in una condotta in depressione.\nSe il liquido (un fluido reale) \u00e8 in movimento la linea piezometrica avr\u00e0 un'inclinazione negativa. Questo avviene perch\u00e9 un liquido in movimento utilizza parte della propria energia per contrastare le dispersioni di energia dovute alla propria viscosit\u00e0 e turbolenza e agli attriti con la superficie della condotta. La sua inclinazione, che prende il nome di cadente piezometrica, rappresenta la perdita di carico idrodinamico per unit\u00e0 di lunghezza e per unit\u00e0 di peso di fluido, e dipende dalla viscosit\u00e0 del fluido in movimento e dalla scabrezza della condotta (si tratta dunque di una \"perdita di carico distribuita\"), cio\u00e8 da quanto essa \u00e8 \"ruvida\" e quindi si oppone al movimento della massa di liquido.\nLa linea piezometrica pu\u00f2 subire brusche cadute provocate dalla presenza di bruschi allargamenti, bruschi restringimenti o curve nella condotta. Si parla in questo caso di \"perdite di carico localizzate\", perch\u00e9 si riferiscono a un punto della condotta in particolare.\nLa linea piezometrica d\u00e0 un'indicazione relativamente all'andamento del carico totale lungo il percorso del moto. Specialmente quando si parla di correnti in pressione che di per s\u00e9 sono caratterizzate da un termine cinetico costante essa si traccia proprio parallelamente alla linea dei carichi totali."}
{"id": "822329", "revid": "47767", "url": "https://it.wikipedia.org/wiki?curid=822329", "title": "Ghost (videogiochi)", "text": "Nei videogiochi, un ghost (\"fantasma\" in inglese) \u00e8 una caratteristica che consente al giocatore di rivedere in tempo reale le proprie prestazioni nelle partite precedenti, mentre sta giocando una nuova partita. Il ghost permette al giocatore di sfidare s\u00e9 stesso, specialmente per quanto riguarda il tempo impiegato.\nNei videogiochi di guida, per esempio, un veicolo ghost ripete il percorso che il giocatore ha fatto lungo la pista. Nei giochi di combattimento, il ghost \u00e8 un avversario guidato dall'intelligenza artificiale, che per\u00f2 tenta di emulare il comportamento del giocatore, imparando il suo stile dalle partite precedenti. Il giocatore pu\u00f2 cos\u00ec allenarsi contro un ipotetico \"s\u00e9 stesso\", ma anche contro i ghost di altri giocatori, memorizzati su file. \nGhost nei giochi di corse.\nLe macchine Ghost nei giochi di corse generalmente appaiono come versioni trasparenti o lampeggianti del veicolo del giocatore. Basati su precedenti giri registrati, servono solo per rappresentare il pi\u00f9 veloce. Ripetono esattamente i movimenti e non interagiscono direttamente con altri veicoli in competizione. Servono come punto di riferimento e di confronto nelle sfide contro il tempo, non sono tangibili e gli si pu\u00f2 passare attraverso, da cui il nome di \"fantasma\". Un abile giocatore user\u00e0 il ghost per migliorare il proprio tempo, seguendolo lungo il percorso, e confrontando la propria guida attuale con quella precedente. \nMolti giochi di corse, come \"Gran Turismo\", \"F-Zero\", e \"Mario Kart\", offrono una funzione di ghost. Altri mostrano ghost preprogrammati o relativi a giri effettuati da membri dello staff, che sono spesso giri perfetti da prendere come modello. Il primo videogioco di guida ad aver introdotto l'uso del ghost \u00e8 stato \"Super Mario Kart\"."}
{"id": "822334", "revid": "1318658", "url": "https://it.wikipedia.org/wiki?curid=822334", "title": "Maria Walewska", "text": "Famiglia d'origine.\nMaria era la penultima di tre figlie e quattro figli di Maciej \u0141\u0105czy\u0144ski e di Eva Zabrowska. I \u0141\u0105czy\u0144ski erano una famiglia di antica nobilt\u00e0, molto stimata in Polonia. Numerosi sono i documenti ufficiali che parlano di diversi uomini della famiglia \"distintisi per valore\" nei combattimenti, soprattutto contro l'Impero ottomano, e di altri \"eminenti\" che occuparono importanti incarichi pubblici. La Contessa era inoltre discendente di Stanislao Leszczy\u0144ski che nel XVIII secolo fu re di Polonia.\nLe tre spartizioni che si susseguirono sul territorio polacco alla fine del XVIII secolo fra i tre imperi d'Austria, di Russia e di Prussia, portarono al decadimento delle condizioni economiche generali del Paese e, in particolare, di quelle della famiglia \u0141\u0105czy\u0144ski.\nIl padre di Maria mor\u00ec nel 1794 mentre con un piccolo esercito formato da contadini e proprietari terrieri, combatteva contro i russi per difendere la propria terra. Nonostante le condizioni economiche della famiglia fossero peggiorate drasticamente dopo la morte del marito, Eva \u0141\u0105czy\u0144ska volle assicurare alla sua prole un'istruzione adeguata al loro rango sociale, aumentando in questo modo l'ammontare dei suoi gi\u00e0 considerevoli debiti.\nErano sopravvissuti all'infanzia i due maggiori, Benedykt e Teodor, che vennero mandati a studiare il primo a Parigi e il secondo a Varsavia, mentre per le femmine, Onorata, Maria e Antonina, venne assunto un insegnante privato, Nicolas Chopin, futuro padre del compositore Fryderyk Chopin, il quale rimase presso la famiglia dal 1795 fino al 1801. Maria, grazie anche al suo maestro, acquis\u00ec una vasta ed approfondita cultura che spaziava dalla padronanza della lingua francese, alla conoscenza della musica, della storia e della geografia.\nPer completare la sua istruzione, Maria, nel 1801, venne mandata al collegio del Convento di Nostra Signora dell'Assunzione a Varsavia, dove rimase fino all'estate nel 1803.\nBiografia.\nMaria si era trasformata in questi anni in un vero modello di bellezza. Diverse sono le testimonianze che sono giunte fino a noi, come i numerosi ritratti ma soprattutto i diari personali di coloro che la conobbero direttamente, prima in Polonia e poi in Francia, dai quali traspare oltre alla descrizione fisica dei suoi tratti, capelli biondi, carnagione candida e vellutata, immensi occhi azzurri, anche tutto il fascino che la sua figura emanava: un insieme di modestia, timidezza, tatto ed eleganza che facevano di lei una persona squisita.\nPoco tempo dopo essere ritornata dal collegio, il suo cambiamento fu notato dal conte Anastasy Colonna Walewski, il quale si recava spesso a Kiernozia, la casa di famiglia dei \u0141\u0105czy\u0144ski, per consigliare la madre di Maria sulle questioni economiche. Il conte Walewski, stimato proprietario terriero che era stato in passato anche ciambellano dell'ultimo re di Polonia, si innamor\u00f2 di Maria, di ben cinquantadue anni pi\u00f9 giovane. Ella acconsent\u00ec a sposarlo dopo un periodo di tentennamenti, da lei stessa definito nelle sue memorie come \u00ab\" [...] un incubo...\"\u00bb, durante il quale sub\u00ec forti pressioni, in particolar modo dal fratello maggiore Benedykt. Questo matrimonio invece fu una grande gioia per sua madre, che vide in questo modo risolti tutti i suoi problemi finanziari.\nMaria divent\u00f2 cos\u00ec la terza moglie del conte Anastasy Colonna Walewski il 17 giugno del 1804. Il 13 giugno del 1805 venne alla luce, nella propriet\u00e0 di Walewice, Antoni Wasil Rudolf Walewski. In questi anni, nonostante la Polonia, con le spartizioni del suo territorio fosse stata cancellata dalle carte geografiche dell'epoca, una forte corrente di patriottismo e di indipendentismo era alimentata tra il popolo polacco dagli eventi che si susseguirono agli inizi del XIX secolo. Le nuove idee illuministiche che dilagarono in Europa favorirono un crescente movimento nazionale per la restaurazione dello Stato. I polacchi, e tra di essi Maria, vedevano in Napoleone Bonaparte l'unico uomo capace di ricostruire la sovranit\u00e0 del Paese, l'unico possibile realizzatore del loro forte desiderio. Per questo un consistente numero di soldati polacchi fece parte dell'esercito napoleonico fin dalle sue prime campagne in Italia, nella speranza che un giorno questo sacrificio venisse ricambiato dal Generale con la costituzione del libero Stato di Polonia.\nGiunto su territorio polacco alla fine del 1806 e acquartierato l'esercito in attesa dell'estate per attaccare la Russia di Alessandro I, Napoleone si dedic\u00f2 a rimettere in sesto le sue truppe, prosciugando i polacchi di tutte le loro risorse, da quelle alimentari e finanziarie a quelle umane, e, per quanto i suoi impegni potessero permetterglielo, si dedic\u00f2 anche alla vita mondana. Ad un ballo il 1\u00ba gennaio 1807, organizzato per fare incontrare la nobilt\u00e0 con colui che era visto e acclamato come il liberatore della Polonia, Napoleone not\u00f2 la bellezza di Maria e volle approfondire la sua conoscenza. Lei si mostr\u00f2 subito molto riluttante ad accettare la proposta e furono necessari diversi inviti da parte di Napoleone stesso e la mobilitazione generale dell'aristocrazia polacca affinch\u00e9, visto il tacito consenso del marito, lei acconsentisse. Maria si conform\u00f2 all'idea diffusa che era una buona cosa favorire un legame affettivo tra il Generale e una nobildonna polacca, ai fini della causa comune. Venne toccato sul vivo il suo profondo sentimento patriottico e, almeno agli inizi, lei si sacrific\u00f2 per la sua amata Polonia.\nFin\u00ec comunque con l'innamorarsi veramente di Napoleone, sentimento che i cronisti dell'epoca ci dicono fosse sinceramente ricambiato dall'Imperatore. Egli cercava la presenza di Maria ogni qualvolta gli impegni bellici gli concedevano un po' di tregua e vissero insieme, pi\u00f9 o meno segretamente, anche per lunghi periodi: nella primavera del 1807 nel castello di Finckenstein, a Vienna dopo la conquista del 1809, durante gli anni in cui lei visse a Parigi, tra il 1810 e il 1815, si videro spesso anche in privato, furono insieme all'Isola d'Elba nei primi giorni del settembre 1814 (presso il Santuario della Madonna del Monte), e infine Maria era con Bonaparte il giorno che precedette la partenza dell'Imperatore per l'esilio definitivo sull'Isola di Sant'Elena.\nElla, dopo la partenza dell'imperatore per l'esilio, part\u00ec per la Germania, segnando dunque l'ultimo incontro con Napoleone. Maria diede un figlio illegittimo all'Imperatore: Alessandro Giuseppe Colonna, Conte Walewski, nato nel maggio del 1810. Nel 1812 divorzi\u00f2 dal conte Walewsky per cercare di salvaguardare il patrimonio del figlio primogenito, minacciato dal crollo finanziario del padre. Solo dopo la morte del Conte e la partenza dell'Imperatore per l'esilio acconsent\u00ec a sposare, nel 1816, Philippe Antoine d'Ornano, cugino di primo grado di Napoleone e generale dell'impero, che da molto tempo la corteggiava.\nIl 9 giugno del 1817 nacque il suo terzo figlio: Rodolphe Auguste d'Ornano. Questa gravidanza indebol\u00ec molto la sua salute, che and\u00f2 sempre pi\u00f9 peggiorando fino all'11 dicembre 1817, quando si spense nella citt\u00e0 di Parigi, dopo avere dettato le sue memorie. Per suo desiderio il cuore fu collocato nella cripta della famiglia Ornano nel cimitero di P\u00e8re-Lachaise a Parigi mentre il corpo ritorn\u00f2 in Polonia ed inumato nella chiesa di Santa Margherita a Lodzkie. Il generale Ornano scrisse a Napoleone per comunicargli l'avvenuta morte di Maria, ma la lettera impieg\u00f2 molto tempo ad arrivare sull'Isola di Sant'Elena, e quando vi giunse l'ex-imperatore era gi\u00e0 morto."}
{"id": "822335", "revid": "110157", "url": "https://it.wikipedia.org/wiki?curid=822335", "title": "Greatest Hits (Run DMC)", "text": "Greatest Hits \u00e8 una raccolta dei Run-DMC (grafia adottata per firmare questa raccolta e la precedente \"\"), ed \u00e8 l'ultima pubblicazione ufficiale prima del ritiro dalle scene del gruppo e dopo la morte di Jam Master Jay."}
{"id": "822338", "revid": "2075278", "url": "https://it.wikipedia.org/wiki?curid=822338", "title": "Carrefour", "text": "Carrefour S.A. (termine francese per 'snodo', 'incrocio') \u00e8 una catena di supermercati e ipermercati francese, fondata ad Annecy nel 1959.\nCarrefour \u00e8 il quarto pi\u00f9 grande gruppo di vendita al dettaglio nel mondo in termini di reddito e vendite e il secondo a livello europeo, dopo la tedesca Schwarz Gruppe. \u00c8 presente in 30 paesi, principalmente nell'Unione europea, Brasile e Argentina, oltre che in Nord Africa e in Asia.\nLa rete di vendita \u00e8 formata da ipermercati, centri commerciali, market di prodotti alimentari, propri format commerciali, marchi affiliati; in Italia vi sono attualmente presenti 1.479 punti vendita Carrefour, suddivise in: Ipermercati Carrefour, Carrefour Market, Carrefour Express e Cash and Carry (Docks Market e GrossIper).\nStoria.\nIl gruppo \u00e8 stato creato da Marcel Fournier e Louis Defforey.\nIl primo supermercato Carrefour apre nel 1959 ad Annecy in Francia, poi diventato il punto di vendita Carrefour pi\u00f9 piccolo al mondo.\nDopo essersi espansa in diversi paesi, tra gli anni 2000 e 2014, la catena ha iniziato a disinvestire in Portogallo (cedendo alla societ\u00e0 Sonae gli ipermercati ma non i supermercati), in Svizzera (dismettendo l'intera rete di vendita a favore di Coop Svizzera) ed altri Paesi (Cile, Corea del Sud).\nIn contemporanea alle dismissioni, Carrefour ha deciso di investire in paesi dell'Est europeo (Romania e Bulgaria \"in primis\") e in Cina, arrivando a oltre 100 negozi e ha avviato aperture in Russia e Cina con la consulenza strategica di banca Citigroup.\nIl progetto di espansione in Russia \u00e8 stato tuttavia accantonato nel 2009, dopo l'apertura del megastore a Mosca, area che vantava un reddito pro-capite pari al doppio della media nazionale, ma nello stesso tempo in un mercato ormai al limite delle proprie potenzialit\u00e0.\nIn Italia Carrefour, dopo aver rilevato nel 2000 la rete a marchio Generale Supermercati (GS) e D\u00ecPerD\u00ec, dal 2009 ha iniziato a focalizzarsi nell'area centrosettentrionale del paese. Dal 2015 ha ceduto circa 60 supermercati Carrefour in Sicilia al master franchisee \"Carrefour Sicilia\" del gruppo CDS SpA.\nNel primo semestre 2018, Carrefour ha concluso tre accordi di partenariato strategico e di durata pluriennale, che si prevedono operativi entro la fine dell'anno:\nIl 95% dei centri della grande distribuzione britannica adotta questo sistema di etichettatura, per il quale la Commissione Europea nel 2014 ha presentato vari rilievi e aperto una procedura di infrazione nei confronti degli Stati membri interessati, che nel 2017 sembrava destinata all'archiviazione.\nDal 1\u00ba gennaio 2020 \u00e8 tuttavia tornato in Puglia, Basilicata e Calabria grazie ad un accordo franchising con Apulia Distribuzione e ha rafforzato la sua presenza nel centro Italia grazie alla partnership col gruppo Etruria. Entrambe le societ\u00e0 erano precedentemente associate ad Auchan. Dal 14 novembre il punto vendita di Marcon (VE) \u00e8 diventato iperalimentare Rossetto.\nDal 2 gennaio 2021, poi i punti vendita Carrefour Sicilia sono diventati Famila.\nNel luglio 2021 il punto vendita di Thiene (VI) viene ceduto al gruppo Supermercati Tosano di Cerea, confermando il continuo ritiro dall'italia settentrionale-orientale da parte della multinazionale francese.\nPunti vendita.\nL'azienda opera in gran parte dell'Italia, \u00e8 presente in 19 regioni, con una forte concentrazione soprattutto in Lombardia, Liguria, Piemonte e Lazio.\nQuesto \u00e8 il dettaglio della presenza diretta di Carrefour:\nControversie.\nIl 10 novembre 2007, un'offerta di olio di colza con lo sconto del 20% ha scatenato una ressa con tre morti e 30 feriti in un negozio Carrefour di Chongqing, in Cina. Le vittime sono state calpestate da una folla gigantesca che premeva per acquistare una bottiglia da 5 litri di olio. L'offerta \u00e8 inserita nell'ambito dei festeggiamenti per il decimo anniversario della sua prima apertura nel paese ma si \u00e8 andati oltre tutte le previsioni di successo: centinaia di cinesi si sono messi in fila dalle 4:00 del mattino per accaparrarsi uno sconto su un prodotto che dall'inizio dell'anno ha subito rincari del 30%."}
{"id": "822342", "revid": "718859", "url": "https://it.wikipedia.org/wiki?curid=822342", "title": "Lady Elgin", "text": "Lady Elgin era un lussuoso battello a vapore statunitense costruito negli anni '50 dell'Ottocento; prese il nome da Mary Louisa Lambton Elgin (?-1898), seconda moglie del governatore del Canada e vicer\u00e9 d'India James Elgin.\nIl 7 settembre 1860 al termine della presidenza di James Buchanan, sull'orlo della guerra di secessione americana, il \"Lady Elgin\" salp\u00f2 da Milwaukee, nel Wisconsin, in direzione Chicago. A Milwaukee era presente un cospicuo gruppo di irlandesi che, con a capo il capitano Garrett Barry, formava la \"Irish Union Guard\", favorevole all'abolizionismo negli Stati Uniti d'America. Ma il Wisconsin non era altrettanto favorevole e disarm\u00f2 Barry e le sue milizie.\nIl capitano Barry, allora, organizz\u00f2 una parata a Chicago per raccogliere fondi e permettere il riarmo della Irish Union Guard e allest\u00ec un viaggio a bordo del \"Lady Elgin\" al prezzo di 1 dollaro. La traversata del lago Michigan cominci\u00f2 la mattina del 7 settembre 1860, e verso il pomeriggio il \"Lady Elgin\", con a bordo circa 600 persone tra uomini, donne e bambini, sbarc\u00f2 a Chicago, dove ebbe luogo la parata.\nLa mattina dell'8 settembre del 1860, verso le 2:30, il battello, di ritorno a Milwaukee, durante una violenta tempesta sul lago Michigan, fu colpita da un'altra imbarcazione, l'\"Augusta\", capitanata da Darius Malott. Inizialmente l'equipaggio del \"Lady Elgin\" pens\u00f2 di non aver subito gravi danni, e l'Augusta, l'altra nave coinvolta nel sinistro, ripart\u00ec.\nPoi, verso le 3:00, le luci del Lady Elgin si spensero improvvisamente e il battello inizi\u00f2 ad affondare. Il numero dei superstiti \u00e8 incerto, ma di sicuro furono pi\u00f9 di 100, tra cui solo una ventina di donne e pochi bambini. Tra le vittime ci furono anche il capitano Barry e suo figlio."}
{"id": "822343", "revid": "89009", "url": "https://it.wikipedia.org/wiki?curid=822343", "title": "Chiesa dei Santi Apostoli (Roma)", "text": ""}
{"id": "822345", "revid": "123682896", "url": "https://it.wikipedia.org/wiki?curid=822345", "title": "Duomo di Fiesole", "text": "La cattedrale di San Romolo \u00e8 il principale luogo di culto cattolico di Fiesole, sede vescovile della diocesi omonima.\nStoria.\nL'origine dell'edificio risale al 1028, quando il vescovo Jacopo il Bavaro decise di trasferire la cattedrale, che era fino ad allora presso la Badia, entro le mura della citt\u00e0, dedicandola a san Romolo, evangelizzatore di Fiesole.\nFu ampliato nel Duecento, come ricorda un'iscrizione datata 1260 sulla quinta colonna della navata destra, e ancora nel Trecento da Andrea Corsini. Nuove trasformazioni e abbellimenti si ebbero nei secoli successivi, finch\u00e9 nel 1878-1885 con finanziamento statale venne effettuato un radicale restauro, curato dal Genio Civile di Firenze, che comport\u00f2 la ricostruzione integrale della facciata. Il campanile risale al 1213, ma fu rifatto nel Settecento e nel 1739 venne dotato di coronamento con merlatura sporgente.\nDescrizione.\nEsterno.\nL'esterno della cattedrale di San Romolo si presenta in stile romanico, con un paramento murario in blocchi di pietra.\nLa facciata \u00e8 a salienti e in essa si aprono, in basso, i tre portali principali. Ciascuno di essi \u00e8 chiuso con battenti lignei scolpiti con riquadri ed \u00e8 sormontato da una lunetta a tutto sesto; la lunetta del portale centrale \u00e8 decorata da un bassorilievo raffigurante tre archi a tutto sesto sorretti da colonnine con i capitelli scolpiti. A met\u00e0 della facciata, in corrispondenza del portale centrale, un cornicione forma una piccola ghimberga. Al di sopra di essa, vi \u00e8 il rosone circolare strombato.\nL'unica abside presenta una copertura semiconica.\nAlla sinistra della chiesa, si eleva l'alta torre campanaria romanica, la cui sommit\u00e0 raggiunge i 42,30 m. La cella si apre sull'esterno con due ordini di finestre, monofore in quello inferiore e bifore in quello superiore; al suo interno, un concerto di cinque campane in \"Mi\", risalente al XIX secolo. Il campanile \u00e8 coronato da merli guelfi.\nInterno.\nL'aspetto attuale \u00e8 quello di una basilica romanica con lo schema a tre navate su colonne di pietra con capitelli figurati e fitomorfi, presbiterio rialzato sulla cripta e tetto a capriate.\nL'interno \u00e8 maestoso e severo nella sua semplicit\u00e0. La navata centrale \u00e8 adorna soltanto del paliotto dell'altare a commesso marmoreo (1273) e di due affreschi, \"San Benedetto\" (1420 circa) e \"San Sebastiano\" della scuola di Pietro Perugino (inizio Cinquecento), mentre alla parete sinistra \u00e8 collocata la cattedra lignea di Sant'Andrea Corsini, realizzata nel 1371 da Pietro di Lando.\nIl presbiterio.\nNel presbiterio si trovano gli affreschi con \"Storie di San Romolo\" dipinti nel catino absidale alla fine del Cinquecento e attribuiti al fiesolano Nicodemo Ferrucci, e all'altar maggiore il trittico tardogotico, commissionato nel 1450, di Bicci di Lorenzo, fiancheggiato agli altari laterali da trittici in stile neogotico dipinti nel 1886.\nSul lato destro del presbiterio si aprono due cappelle.\nCappella Salutati.\nLa cappella sepolcrale del vescovo Leonardo Salutati \u00e8 il gioiello rinascimentale del Duomo e ospita il monumento funebre del vescovo (1466) in forma di sarcofago in marmo finemente scolpito da Mino da Fiesole e lumeggiato d'oro, che reca al di sotto, sopra una mensola, un busto-ritratto particolarmente realistico. Alla parete di fronte \u00e8 situato un dossale marmoreo con la \"Madonna in adorazione del Bambino tra San Leonardo e San Remigio\", coronato da una bellissima testa del Salvatore. Entrambe le opere sono firmate Opus Mini. In armonia con questi rilievi fu eseguita contemporaneamente da Cosimo Rosselli la decorazione pittorica condotta a tappeto su pareti e soffitto con le raffigurazioni degli \"Evangelisti\" e dei \"Santi Leonardo e Giovanni Battista\".\nLa cappella del Santissimo Sacramento ha una decorazione tipicamente ottocentesca e accoglie le copie delle due facce di un dipinto di scuola del Ghirlandaio con le \"Storie di San Romolo e San Romolo fra i suoi compagni\", conservato nella cripta.\nCappella dei Canonici.\nDirigendosi sull'altro lato si lascia a sinistra il monumento al vescovo Corsani, promotore del restauro ottocentesco del Duomo, e si giunge davanti alla cappella dei Canonici, antica sagrestia trecentesca affrescata alla fine del secolo o all'inizio del successivo, che accoglie il dossale marmoreo di Andrea Ferrucci eseguito tra il 1492 e il 1494. Limitrofa a questa \u00e8 la nuova sagrestia, costruita nel Settecento, in cui sono conservati arredi liturgici di notevole importanza come la mitra del vescovo Salutati e il busto reliquiario di San Romolo del 1584.\nSi pu\u00f2 ammirare nella controfacciata la gigantesca statua di \"San Romolo in cattedra\" di Giovanni della Robbia (1521).\nLa cripta.\nScesa la scalinata, si accede alla cripta, sorretta da esili colonnine con capitelli dell'XI secolo forse riutilizzati dalla prima costruzione, con medaglioni tardogotici e neogotici dipinti sulla volta, lasciando sulla sinistra la tavola originale con le \"Storie e il martirio di San Romolo\" di scuola ghirlandaiesca. Nella cappella sepolcrale dei vescovi si trova una tavola duecentesca, opera dell'anonimo pittore convenzionalmente chiamato Maestro del Bigallo, con la \"Madonna in trono col Bambino\", l'icona pi\u00f9 antica del Duomo, realizzata probabilmente nel 1215-1220, in concomitanza con il primo ampliamento della chiesa e la costruzione della torre campanaria. Fino al 1790 la tavola, detta la \"Madonna del Soccorso\", si trovava entro un altare sul lato destro della cripta, demolito per far posto al fonte battesimale in granito di Francesco Ferrucci del Tadda.\nUna cancellata in ferro battuto, datata 1349 ed eseguita dai senesi Petruccio di Betto e dal figlio Francesco, chiude la parte absidale della cripta, dove sono collocate le reliquie di san Romolo; la cripta fu rinnovata nel 1488 a spese della famiglia Romoli cui si deve la costruzione del nuovo altare marmoreo con la pittura della volta soprastante e la realizzazione delle lunette alle pareti in cui sono dipinte \"Storie di san Romolo\", ormai molto deteriorate per l'umidit\u00e0, attribuibili ad un pittore della cerchia del Rosselli.\nOrgano a canne.\nAll'interno della cattedrale vi \u00e8 l'organo a canne Mascioni \"opus 466\", costruito nel 1933-34 e ampliato dalla stessa ditta nel 1999-2000, che in tale occasione lo ha portato da 50 a 63 registri. Lo strumento \u00e8 a trasmissione elettronica e si articola in due corpi: quello principale, sopraelevato, si trova a ridosso della testata del braccio di sinistra del transetto, mentre ve n'\u00e8 un secondo a pavimento nell'abside. L'organo ha due consolle, entrambe con tre manuali e pedale e situate nell'area del presbiterio alto."}
{"id": "822348", "revid": "889336", "url": "https://it.wikipedia.org/wiki?curid=822348", "title": "Gran Premio di Francia 1952", "text": "Il Gran Premio di Francia 1952 si \u00e8 svolto sul Circuito di Rouen-Les Essarts il 6 luglio 1952, e ha visto la vittoria di Alberto Ascari davanti a Nino Farina e Piero Taruffi, tutti su Ferrari.\nResoconto.\nIl mondiale torna a Rouen per il quarto turno del campionato 1952. Il weekend precedente Jean Behra su Gordini aveva battuto le Ferrari nel Gran Premio di la Marne e le aspettative erano alte. La Ferrari ha fatto progressi con alcune modifiche al motore e porta tre vetture per Alberto Ascari, Nino Farina e Piero Taruffi. La Gordini fa gareggiare Behra, Robert Manzon (con un braccio dolorante) e Prince Bira mentre l'HWM corre con Lance Macklin, Peter Collins e Yves Giraud-Cabantous. La scuderia ufficiale della Maserati non compare ma porta una vettura da testare a Philippe \u00c9tancelin.\nAscari fu facilmente il pi\u00f9 rapido con Farina e Taruffi dietro di lui. Behra e Manzon condividono la seconda fila, mentre Maurice Trintignant \u00e8 in terza fila con una vecchia Simca-Gordini. Dietro di lui Bira e Collins. La gara come si pensava, \u00e8 un affare solo per le Rosse con Ascari davanti a Farina per tutto il GP. Dopo una breve lotta con le Gordini, Taruffi arriva terzo. Manzon riesce a finire quarto mentre Behra sbaglia ed \u00e8 costretto a rientrare in pit per riparare la vettura. Questo lascia Trintignant in quinta posizione, a 5 giri da Ascari ma un giro davanti a Collins.\nIl team Ferrari ottiene cos\u00ec una storica prima tripletta, composta da tre piloti italiani tutti su Ferrari 500.\nGara.\nGiro pi\u00f9 veloce.\nAlberto Ascari in 2:17.000\nNote.\n\"Salvo indicazioni diverse le classifiche sono tratte da \""}
{"id": "822355", "revid": "1876278", "url": "https://it.wikipedia.org/wiki?curid=822355", "title": "Duomo di Massa", "text": "La cattedrale dei Santi Pietro e Francesco \u00e8 il pi\u00f9 importante edificio di culto cattolico di Massa, chiesa madre della diocesi di Massa Carrara-Pontremoli.\nStoria.\nSe ne hanno notizie certe a partire dal 1477 quando, per volere di Taddea Pico Malaspina, moglie del Marchese Giacomo I Malaspina, vi furono trasferiti i titoli e i beni della chiesa extra-urbana di S. Remigio e S. Pancrazio, del soppresso convento di Turano. Di S. Francesco si ha memoria in alcune vedute di fine 1500-inizio 1600 e in un graffito sulla facciata di Casa Ajola-Mussi. Da queste si pu\u00f2 osservare che il complesso conventuale era costruito sopra un alto basamento con portico tramite cui si accedeva alla chiesa, affiancata da un grande giardino murato in cui esisteva il grande albero di pino che diede poi il nome alla limitrofa porta della cinta muraria albericiana detta Porta S. Francesco o Porta al Pino.\nSan Francesco all'occorrenza faceva le veci della vicina Pieve di san Pietro, una tra le chiese pi\u00f9 antiche di Massa, soggetta spesso a crolli e restauri e proprio in S. Francesco furono trasferiti la titolatura, parte degli arredi e le officiature quando S. Pietro fu fatta demolire da Elisa Baciocchi tra il 1807-1815.\nIl titolo di San Pietro fu allora trasferito alla chiesa di San Francesco. Il carattere gentilizio della chiesa conventuale, evidente fin dalla fondazione nella seconda met\u00e0 del XV secolo, ribadito dalla sua destinazione a sepolcreto della famiglia, fu confermato dall'impegno profuso dai Cybo per la sua ristrutturazione nel corso del Seicento. L'operazione fu condotta da Alberico II con il determinante sostegno del fratello cardinale Alderano. Fu costui infatti non solo a finanziare l'impresa, ma ad ispirare l'intero programma decorativo. Per il tempio, quasi totalmente ricostruito tra il 1660 e il 1670, l'architetto Giovanni Francesco Bergamini e il figlio Alessandro Bergamini progettarono la sistemazione e l'arredo dell'area presbiteriale realizzando un monumentale altare maggiore, concepito come fastosa quinta scenografica al centro del presbiterio, i due altari del transetto, per i quali il Cardinale commission\u00f2 attorno al 1684 a Luigi Garzi le due tele con l'\"Immacolata\" e con la \"Trinit\u00e0 in gloria e santi\", e il rivestimento marmoreo delle pareti e del pavimento.\nIl duca Alberico II stabil\u00ec quindi che la nuova cappella, da costruire dietro l'altare destro del transetto, diventasse il mausoleo della casata. I lavori della cappella Cybo-Malaspina, il cui progetto fu inizialmente affidato all'architetto della corte di Massa, Giovanni Francesco Bergamini, iniziarono intorno al 1687; in seguito, al progetto pose mano Domenico Martinelli, architetto lucchese, legato allo studio di Carlo Fontana ed esponente della romana Accademia di San Luca, i cui disegni vennero richiesti dal duca Carlo II in persona, ispirato dallo zio, il cardinale Alderano Cybo Malaspina, segretario di stato del papa Innocenzo XI, finanziatore dell'ammodernamento artistico del Ducato e mecenate di artisti di fama, le cui opere pittoriche e scultoree sono ancora oggi presenti nello stesso Duomo. Il Martinelli contribu\u00ec a fare della cappella Cybo un'opera barocca aggiornata secondo i dettami pi\u00f9 avanzati della Roma del tempo, disegnando un altare (destinato a contenere l'affresco di una Madonna con il Bambino del Pinturicchio, in precedenza collocato nella cappella Cybo della basilica di Santa Maria del Popolo a Roma), le porte e le sovrastanti tribune, realizzate con raffinate soluzioni\nartistiche, con grande uso di linee concave e con la messa in opera di marmi policromi di varia provenienza.\nLa cappella Cybo introdusse nel ducato di Massa moderne soluzioni stilistiche che divennero modello per successive realizzazioni ad opera di artisti locali (fra le quali il santuario della Madonna delle Grazie a Carrara). Qui vennero sepolti Filippo Alfonso Gonzaga (\u20201728), ultimo conte di Novellara e Ricciarda Gonzaga (\u20201768), figlia di Camillo III Gonzaga.\nNel 1821 in seguito all'erezione della Diocesi di Massa l'antica chiesa di San Francesco ne divenne la cattedrale.\nNel 1936, su progetto di Cesario Fellini, fu eretta la facciata marmorea.\nAll'ingresso dell'edificio sono riportati i nomi dei cittadini massesi che combatterono in Spagna durante la guerra civile, senza distinzione di schieramento politico, tra cui Francesco Massa, clochard napoletano del quartiere Soccavo (ma legatissimo alla citt\u00e0 di Massa per via del suo cognome), che si un\u00ec alla lotta cercando una morte gloriosa che lo liberasse dal tedio della sua tristissima vita.\nGrazie alla volont\u00e0 del Vescovo Mons.Carlo Boiardi e dell'Arciprete Mons.Ugo Berti, con l'interessamento dell'Arcivescovo Mons. Giovanni Battista Scapinelli di Leguigno, nel novembre 1964 papa Paolo VI ha elevato la cattedrale alla dignit\u00e0 di basilica minore."}
{"id": "822361", "revid": "287204", "url": "https://it.wikipedia.org/wiki?curid=822361", "title": "Foresight Linux", "text": "Foresight Linux \u00e8 una distribuzione GNU/Linux comprendente sia software libero che proprietario, con lo scopo dichiarato di costituire un punto di partenza per entrare nel GNU/Linux per gli utenti provenienti da Microsoft Windows cos\u00ec come coloro che vogliano lavorare con il software pi\u00f9 recente possibile (anche instabile).\nCaratteristiche.\nForesight mette a disposizione ben quattro ambienti desktop: GNOME, KDE (in precedenza anticipato del sito web \"ken's blog\"), XFCE e LXDE (quest'ultimo \u00e8 stato reso disponibile per la prima volta con l'uscita della versione 2.5.3.)\nIn precedenza ha seguito strettamente ogni pi\u00f9 recente sviluppo dell'ambiente GNOME, infatti la distribuzione ha incorporato le pi\u00f9 recenti versioni di GNOME il giorno stesso in cui ognuna di queste veniva distribuita. La versione GNOME attualmente in uso \u00e8 la 2.32.1\nAltra caratteristica di Foresight \u00e8 quello di essere una distribuzione cosiddetta \"rolling release\", ci\u00f2 significa che i pacchetti vengono continuamente aggiornati, senza dover reinstallare daccapo una nuova versione ogni qual volta essa sia disponibile.\nLa distribuzione ha come caratteristica peculiare il sistema di gestione dei pacchetti Conary. Questo sistema aggiorna soltanto quei specifici file nei pacchetti che necessitano di essere aggiornati, in contrasto con altri sistemi di gestione, come l'RPM Package Manager o l'Advanced Packaging Tool, che scaricano dal server dei sorgenti interi pacchetti, spesso inutili, e con la necessit\u00e0 di un lungo tempo di connessione.\nImplementa PackageKit come gestore pacchetti grafico, il quale supporta, seppur non totalmente, RPM, APT (pacchetti .deb) e Conary."}
{"id": "822363", "revid": "580197", "url": "https://it.wikipedia.org/wiki?curid=822363", "title": "FC Ilves", "text": ""}
{"id": "822369", "revid": "773636", "url": "https://it.wikipedia.org/wiki?curid=822369", "title": "Cattedrale di San Cerbone", "text": "La cattedrale di San Cerbone \u00e8 il luogo di culto cattolico pi\u00f9 importante di Massa Marittima, cattedrale della diocesi di Massa Marittima-Piombino. Nel luglio del 1975 papa Paolo VI l'ha elevata alla dignit\u00e0 di basilica minore.\nStoria.\nLa cattedrale fu costruita a partire dall'XI secolo in stile romanico e la sua costruzione si protrasse per tutto il XII e XIII secolo. Alla fine di quest'ultimo secolo Giovanni Pisano modific\u00f2 il terzo ordine della facciata (quello pi\u00f9 in alto) ed estese l'abside nelle sue forme attuali. Nel XV secolo la copertura lignea a capriate della navata centrale venne modificata con le crociere ancora esistenti, mentre le crociere delle navate laterali vennero aggiunte nel XVII secolo.\nDescrizione.\nEsterno.\nIl prospetto della chiesa rivela le componenti culturali che si sono imposte a Massa Marittima nel corso della sua storia: la parte inferiore ad arcatelle cieche decorate da aperture circolari e losanghe, il loggiato mediano e il sovrastante coronamento a timpano riconducono all'influenza del Romanico pisano; mentre la grande quadrifora ogivale che si apre sul coronamento e le tre guglie suggeriscono l'influenza senese.\nNella facciata, il portale centrale \u00e8 dotato di una piattabanda affiancata da due protomi leonine, che presenta nei cinque pannelli le \"Storie di San Cerbone\" (inizio Duecento). Le tre colonne centrali del timpano posano su tre figure: un uomo barbuto, un grifone e un cavallo. I fianchi, dove si distende una serie di arcate cieche, rivelano un'esecuzione duecentesca di carattere pisano, sottolineata anche dalla decorazione bicolore dell'alzato, presente sul fianco destro.\nIl campanile conserva il carattere originario nella parte inferiore, fino alla trifora mentre la superiore \u00e8 stata ricostruita in forma assai diversa negli anni 1929-1930. La forma poligonale del tiburio \u00e8 di ispirazione quattrocentesca.\nInterno.\nL'interno possiede un impianto basilicale a tre navate, con colonne cilindriche e pilastri cruciformi che terminano con complessi capitelli compositi. Le volte a vela della navata centrale sono della seconda met\u00e0 del Quattrocento, mentre quelle laterali sono seicentesche. L'abside, con vaste finestre ogivali, ha caratteristiche senesi ed \u00e8 frutto di un ampliamento della preesistente chiesa forse attribuito a Giovanni Pisano, cos\u00ec come a lui sono attribuite le tre figure del terzo ordine di facciata, sopra menzionate. A sinistra della porta d'ingresso posta in controfacciata, sotto un trittico trecentesco ad affresco con la \"Madonna in trono col Bambino e santi\", \u00e8 collocato un sarcofago romano del III secolo. Sulla destra della controfacciata si trova una serie di pannelli scolpiti in pietra tenera, databili secondo alcuni all'alto Medioevo, secondo altri al XII-XIII secolo. Sopra i pannelli, due affreschi con la \"Crocifissione\" (XIV secolo) e una \"Storia di San Giuliano\" (XV secolo).\nAl centro della controfacciata, il rosone \u00e8 fornito di una rara vetrata trecentesca, di scuola senese, col \"Redentore in gloria e Storie di San Cerbone\". Sulla sinistra si trova il monumentale fonte battesimale, costituito da due parti: la vasca quadrangolare con la \"Deesis\" (il Cristo adorato dalla Vergine e San Giovanni Battista) e \"Storie di San Cerbone e San Regolo\" \u00e8 tutta di un pezzo di travertino e posa sul dorso di quattro leonesse. \u00c8 di forma rettangolare e il lato maggiore misura 2,73 metri per 0,98 metri. Questa prima parte \u00e8 opera di Giroldo da Arogno ed \u00e8 del 1267, come risulta da un'iscrizione che lo circonda: \"Anno Domini MCCLXVII indic...Mag. Ferruccio quondam Magistri Martini de Torniella operajo existente hoc opus scultum est a Magistro Giroldo quondam Jacobj de Cumo ad honorem Dei, beati Joannis Baptistae et beati Cerbonis patroni nostri et aliorum sanctorum Dei\". \nL'alzato (seconda parte) \u00e8 in forma di tempietto e risale al 1447. Su una colonnina quadrangolare \u00e8 collocata una statuetta di San Giovanni Battista.\nAlla parete della navata destra si trovano una \"Madonna in gloria coi Santi Giuseppe e Bernardino e due monaci\", riferibile ad Antonio Nasini (fine XVII secolo), e una \"Nativit\u00e0 della Vergine\" di Rutilio Manetti (XVII secolo). Nella cappella terminale di destra \u00e8 appeso il Crocifisso dipinto di Segna di Bonaventura (inizi XIV secolo). Il pulpito ligneo seicentesco ha un portacroce in legno, a foggia di braccio coperto da una manica di abito ecclesiastico. Nella stessa cappella si trovano l\"Immacolata Concezione\" e l\"Eterno Padre\" di Rutilio Manetti (XVII secolo), e una \"Madonna del Rosario\", di ignoto senese seicentesco.\nSul monumentale altar maggiore marmoreo di Flaminio Del Turco (1626) \u00e8 posto un \"Crocifisso ligneo\" policromato dello stesso secolo che ha sostituito un crocifisso di Giovanni Pisano che si trova oggi nel locale Museo di Arte Sacra. Agli spigoli superiori dell'altare, due angeli lignei quattrocenteschi, riferibili a Domenico di Niccol\u00f2 dei Cori. Dietro l'altare, in mezzo al coro, che alle pareti conserva una serie di stalli intarsiati (1462), \u00e8 stata sistemata l\"Arca di San Cerbone\", di Goro di Gregorio (1324). Ha forma di urna, con otto storie del santo nella parte inferiore, e dodici medaglioni con figure della Vergine, di San Cerbone, di santi e profeti nella copertura. Sulla parete destra si trova un affresco quattrocentesco con \"San Cerbone accompagnato dalle oche\".\nLa Maest\u00e0 attribuita a Duccio di Buoninsegna (1316) si trova nella cappella terminale di sinistra. Nella parte posteriore, una \"Crocifissione\" e alcune \"Storie della Passione\". Alla parete sinistra della cappella \u00e8 stata sistemata la pala frammentaria di Sano di Pietro con la \"Presentazione al Tempio\".\nAlla parete sinistra della navata si trovano l\"Annunciazione\" di Raffaello Vanni (XVII secolo), il monumento funerario del vescovo Giuseppe Traversi, morto nel 1872, di Tito Sarrocchi, e alcuni affreschi frammentari del XIV-XV secolo di scuola senese, tra cui un\"Annunciazione\".\nL'organo a canne venne costruito nel 1905 da Filippo Tronci riutilizzando la cassa e la cantoria di uno strumento cinquecentesco.\nAl di sotto dell'area presbiterale, nel 2004 riorganizzata con nuovi arredi in stile moderno, si trova la cripta. All'interno di essa sono collocate undici statuette di \"Profeti e Santi\", di uno scultore senese della met\u00e0 del Trecento, e un affresco quattrocentesco con la \"Crocifissione e i Dolenti accompagnati da San Cerbone e San Bernardino da Siena\". Nella sagrestia si trovano tre reliquiari trecenteschi, fra cui quello del dito di San Cerbone.\nRestauri.\nLa cattedrale di San Cerbone ha subito un'impegnativa campagna di restauri, durata circa dieci anni (1990-2000) ad opera dell'arch. Antonio Cappelli. Sono stati consolidati parte della cupola ed il muro a retta sul lato ovest della cattedrale. Inoltre il progetto del restauro della facciata principale redatto dall'architetto Cappelli (1995-1997) ha vinto, per le innovative modalit\u00e0 di esecuzione (pulizia di alcune parti scultoree con il laser impulsato) un bando europeo per il restauro innovativo del patrimonio monumentale. In occasione del Giubileo del 2000, con il contributo di Enel, \u00e8 stato riprogettato e realizzato l'impianto illuminotecnico, onde esaltare e valorizzare l'architettura del complesso e le tante opere d'arte in esso contenute."}
{"id": "822371", "revid": "36426", "url": "https://it.wikipedia.org/wiki?curid=822371", "title": "Campate", "text": ""}
{"id": "822373", "revid": "709829", "url": "https://it.wikipedia.org/wiki?curid=822373", "title": "Valsanzibio", "text": "Valsanzibio \u00e8 l'unica frazione di Galzignano Terme. Si trova a quindici chilometri a sud di Padova. La localit\u00e0, adagiata ai piedi del monte Gallo (385 m) e del monte Orbieso (330 m), \u00e8 nota per il giardino di Villa Barbarigo. Di particolare interesse \u00e8 anche le vecchia chiesa di Sant'Eusebio (da cui prende il nome la localit\u00e0) e l'attuale parrocchiale di San Lorenzo.\nLuoghi d'interesse.\nPieve di San Lorenzo.\nL'antica Pieve di San Lorenzo, situata nel borgo vecchio del paese \u00e8 stata recentemente restaurata sia esternamente che internamente mettendo in risalto gli splendidi affreschi che la caratterizzano.\nVilla Barbarigo.\nIl parco di Valsanzibio \u00e8 un raro esempio di giardino simbolico seicentesco, che presenta un complesso sistema di fontane tutte funzionanti. Costruita su commissione del nobile veneziano Francesco Zuane Barbarigo, la villa, di struttura semplice, era un tempo raggiungibile tramite canali anche da Venezia, attraverso la Valle di Sant'Eusebio, da cui la localit\u00e0 prende il nome.\nDopo la morte prematura del committente, i lavori si protrassero per sette anni fino al 1669, grazie al figlio Antonio Barbarigo, procuratore veneziano, e al primogenito Gregorio (che diventer\u00e0 prima cardinale, poi santo), secondo il progetto dell'architetto e fontaniere pontificio Luigi Bernini.\nIl giardino contiene ben settanta statue con motti didascalici incisi sul basamento. \nIl parco, che copre un'area di 15 ettari, \u00e8 percorso da sentieri che conducono alle fontane (in tutto sedici, tra cui quelle dei Fiumi, di Eolo, dei Venti), al labirinto in bosso, a laghetti, peschiere, ruscelli e giochi d'acqua, alla galleria dei carpini e a piccole costruzioni.\nInoltre vi sono circa 800 piante, tra cui diverse specie arboree piuttosto rare. Il giardino della villa \u00e8 stato recentemente insignito del premio internazionale \"Il pi\u00f9 Bel Giardino d'Europa\u201c."}
{"id": "822374", "revid": "36426", "url": "https://it.wikipedia.org/wiki?curid=822374", "title": "Neoclassica", "text": ""}
{"id": "822375", "revid": "12290", "url": "https://it.wikipedia.org/wiki?curid=822375", "title": "Paesaggio in riva al mare (Edgar Degas)", "text": ""}
{"id": "822378", "revid": "92723", "url": "https://it.wikipedia.org/wiki?curid=822378", "title": "The Lost Tapes", "text": "The Lost Tapes \u00e8 una raccolta del rapper statunitense Nas, pubblicata il 23 settembre del 2002 dalla Columbia e dall'etichetta di Nas, la Ill Will Records nel mercato statunitense. La compilation nasce per capitalizzare ci\u00f2 che \u00e8 stato visto nella comunit\u00e0 hip hop come il ritorno artistico di Nas, avvenuto l'anno prima con l'uscita di \"Stillmatic\". L'album \u00e8 composto da brani precedentemente inediti che sono stati scartati dalle sessioni di registrazione per gli album precedenti di Nas, \"I Am...\" e \"Stillmatic\". Alle produzioni, tra gli altri, anche The Alchemist, L.E.S. e i Trackmasters. Con suoni tenui, sparsi e osservazioni sulla vita urbana le canzoni sono autobiografiche e nostalgiche e fanno in modo di allontanare il personaggio thug dei precedenti dischi di Nas.\nPubblicato con poca promozione, \"The Lost Tapes\" debutta al decimo posto della Billboard 200 e vende oltre 70.000 copie nella prima settimana. \u00c8 accolto con ampio consenso da parte dei critici musicali, alcuni dei quali lo hanno considerato come il miglior album di Nas dal suo esordio del 1994 \"Illmatic\". Un secondo volume di brani inediti fu pianificato prima che Nas firmasse per la Def Jam nel 2006, ma il progetto fu prima ritardato poi abbandonato a causa di problemi con l'etichetta discografica.\nBackground.\nNel 2001, Nas ha fatto un ritorno artistico con il suo quinto album \"Stillmatic\" e la sua faida molto pubblicizzato con il rapper Jay-Z. Entrambi hanno rivitalizzato la propria immagine nella musica hip hop all'epoca, distribuendo una serie di album commercialmente riusciti ma criticamente sotto la media. L'etichetta di Nas, Columbia Records, ha capitalizzato il suo ritorno in scena con una campagna promozionale che includeva l'uscita di due suoi album di inediti, gli EP \"\" e \"The Lost Tapes\", mentre stava portando avanti la pubblicazione del suo album del 2002 \"God's Son\".\n\"The Lost Tapes\" prevede brani inediti che Nas ha registrato tra il 1998 e il 2001 nelle sessioni di registrazione sia per \"I Am...\" (1999) sia per \"Stillmatic\" (2001). Diverse canzoni provenienti dalle sessioni per l'album del 1999 includevano \"Blaze a 50\", \"Drunk by Myself\" e \"Poppa Was a Playa\", che sono state rubate prima dell'uscita e immesse illegalmente su internet tramite MP3, il che ha portato alla loro esclusione da \"I Am...\". La maggior parte delle canzoni inserite nella compilation erano state rese inizialmente disponibili per diversi mixtape underground prima di essere selezionate e masterizzate per \"The Lost Tapes\".\nI brani presenti nella raccolta sono registrati in diversi studi di registrazione tra New York, West Hempstead, Miami e Santa Monica. La produzione \u00e8 affidata a The Alchemist, L.E.S., Poke and Tone, Precision, Rockwilder, Al West, Deric \"D-Dot\" Angelettie e Hill, Inc. L'album \u00e8 stato confezionato con un libretto che presenta opere artistiche di Chris \"C-Money\" Feldman e la fotografia di Kareem Black, insieme a una nota di copertina che recita \u00abniente comparsate, niente iperboli, niente s*****ate.\u00bb\nContenuto.\n\"The Lost Tapes\" presenta testi introspettivi e argomenti di vita urbana, sociologia e disperazione. La sua musica \u00e8 caratterizzata da basi di basso profilo, produzione sparsa, sottili sfumature di sezioni di archi, suoni di pianoforte morbidi e loop di soul music sommessi. Brett Berliner di \"Stylus Magazine\" dice che canzoni come \"Doo Rags\" e \"No Idea's Original\" incorporano melodie classiche, mentre altri brani come \"Purple\" e \"Fetus\" presentano temi neo-classici. John Bush di AllMusic dice che le tracce \u00abhanno pi\u00f9 cose in comune con le sue prime registrazioni: c'\u00e8 pi\u00f9 di un ritorno al passato, non \u00e8 tutto cos\u00ec semplice, cos\u00ec suonano tracce come \"Doo Rags\" e \"Poppa Was a Playa\", due brani che non sarebbero definitivamente stati adatti a \"Stillmatic\".\u00bb L'autore musicale Craig Seymour ha notato le \u00abbasi modeste\u00bb nella musica e i pochi vanti nel rapping di Nas, mentre Chris Conti di \"Boston Phoenix\" ha detto che le basi semplici \u00abcontrobilanciano le barre complesse di Nas riguardanti la vanteria e le narrazioni di vita di strada.\u00bb\nSecondo il critico Robert Christgau, \"The Lost Tapes\" abbandona il personaggio criminale dei precedenti lavori di Nas in favore di testi di maggiore sensibilit\u00e0, nostalgia e autobiografici. David Samuels della rivista \"Slate\" ha interpretato l'album come \u00abun messaggio che inizia con un rifiuto del materialismo del suo [...] rivale Jay-Z\u00bb e \u00able verit\u00e0 spiacevoli sul fatto che la maggior parte dei ragazzini nelle case popolari dei loro quartieri si sentono come dei gangster nella vita reale\u00bb, citando \"No Idea's Original\" come esempio. Jim Farber, autore del \"New York Daily News\", elogia i testi e i temi di Nas in particolare in \"Drunk by Myself\" e \"Fetus\".\nIl brano d'apertura \"Doo Rags\" contempla la giovinezza di Nas e la natura ciclica della societ\u00e0. Presenta un loop di pianoforte contemporaneo e suoni jazz. Richard Hazell di \"HipHopDX\" descrive la canzone come \u00abun quadro proiettato col pianoforte che dipinge lo spazio e il tempo visto attraverso il terzo occhio di Nas, che pu\u00f2 essere facilmente immaginato da qualsiasi abitante di New York City.\u00bb In \"My Way\", riflette sulla propria ascesa dalla povert\u00e0 alla \u00abvita di un ricco criminale\u00bb e ripensa alla morte del suo miglior amico d'infanzia Ill Will. In \"U Gotta Love It\", Nas fa riferimento al blitz del crack del 1986 e discute del suo stesso significato. \"Nothing Lasts Forever\" consiglia di apprezzare le piccole realizzazioni della vita ed essere ottimisti sul futuro. In \"No Idea's Original\", nel ritornello, fa riferimento al Qoelet. La canzone campiona il brano \"I'm Gonna Love You Just a Little More Baby\" (1973) di Barry White, campione utilizzato frequentemente nella musica hip hop.\n\"Blaze a 50\" presenta una strumentale di violino e una narrazione complessa che segue un racconto di omicidio, sesso e tradimento. Nas racconta la storia in modo convenzionale fino alla fine, in cui la traccia si riavvolge fino a un punto precedente e si rivede nel suo finale originale. \"Everybody's Crazy\" presenta rime complesse e vanteria rap da parte di Nas. Nella narrazione di \"Purple\", Nas esprime i suoi pensieri tra cui le critiche ai teppisti e i loro effetti sui loro quartieri. \"Drunk by Myself\" contiene temi riguardanti l'alcool e l'automedicazione.\n\"Black Zombie\" \u00e8 una critica appassionata e auto-riflessiva sui problemi che affliggono la comunit\u00e0 afroamericana, inclusi il pregiudizio, l'insolvenza economica e la dipendenza. I suoi testi socialmente consapevoli deridono gli stereotipi mediatici degli afroamericani, l'ineguaglianza nel sistema educativo e la violenza tra neri. Secondo l'autore Dax-Devlon Ross, la canzone prefigurava i temi di \u00abvisione del mondo\u00bb dei successivi album di Nas. \"Poppa Was a Playa\" presenta una co-produzione non accreditata da parte di Kanye West, e discute sul rapporto complicato tra Nas e suo padre, il musicista jazz Olu Dara, affrontando il suo stile di vita lussurioso e itinerante durante la giovent\u00f9 di Nas. Gabriel Alvarez di \"Complex\" elogia il brano, che per lui \u00e8 \u00abun onesto omaggio al suo vecchio.\u00bb\nUna traccia nascosta senza titolo segue \"Poppa Was a Playa\" e Nas rappa dalla prospettiva del suo s\u00e9 prenatale. Originariamente era stato registrato per \"I Am...\" con i titoli provvisori di \"Fetus\" e \"Belly Button Window\". Il brano si apre con solenni assoli di chitarra e il suono di un liquido gorgogliante prima di essere sovrapposto a una base e a un riff di pianoforte, quindi Nas apre la traccia con una breve introduzione. In \"Book of Rhymes: The Poetics of Hip Hop\" (2009), l'autore Adam Bradley descrive la narrazione lirica della storia della nascita dell'MC come \u00abuna delle migliori narrazioni del rap.\u00bb\nRicezione.\n\"The Lost Tapes\" \u00e8 stato pubblicato da Ill Will e Columbia e distribuito attraverso la Sony Music. Inizialmente \u00e8 stato pubblicato il 23 settembre in Regno Unito e il 24 settembre negli Stati Uniti, il 9 ottobre in Giappone, dove sono state aggiunte tre canzoni bonus, e il 20 gennaio 2003 in Australia. Pur ricevendo poca promozione da parte delle etichette discografiche, \"The Lost Tapes\" esordisce al decimo posto nella Billboard 200 e vende oltre 70.000 copie fisiche nella prima settimana negli Stati Uniti, restando per otto settimane nella classifica. Arriva anche al terzo posto tra gli album R&amp;B/Hip-Hop. Nel luglio del 2008, la raccolta ha venduto 340.000 copie fisiche negli Stati Uniti secondo Nielsen SoundScan.\n\"The Lost Tapes\" \u00e8 stato accolto con un ampio consenso da parte della critica. \"Metacritic\" gli assegna un punteggio di 81/100 basato su 12 recensioni. Craig Seymour di \"Entertainment Weekly\" afferma che \u00able riflessioni crude, ma speranzose di Nas hanno fatto di \"Lost Tapes\" una vera scoperta.\u00bb Joe Caramanica di \"Rolling Stone\" l'ha definito \u00abil vero \"Stillmatic\"\u00bb scrivendo che \u00abmostrava gli omaggi di Nas per una narrazione molto fitta e dettagli estremamente precisi.\u00bb In \"The A.V. Club\", Nathan Rabin lo considera un capolavoro le cui tracce assortite sono coerenti con qualsiasi album in studio ufficiale di Nas, riaffermando la sua reputazione come \u00abeminente poeta della musica rap per la disperazione urbana.\u00bb Ken Capobianco del \"The Boston Globe\" ha detto che le canzoni rimaste hanno dimostrato il motivo per il quale Nas aveva cos\u00ec tante promesse all'inizio della sua carriera, mentre Chris Ryan di \"Spin\" ha visto il disco come una versione hip hop di \"The Basement Tapes\" di Bob Dylan \u2013 \u00abun documento crudo [che] dimostra ancora che Nas lo aveva fin dall'inizio.\u00bb Il critico Marc L. Hill di \"PopMatters\" lo ha definito \u00abarrangiato magistralmente\u00bb e \u00abaggiunta necessaria alla collezione di ogni appassionato hip hop.\u00bb In \"The Village Voice\", Christgau \u00e8 rimasto particolarmente colpito dalle quattro canzoni autobiografiche che chiudono l'album, preferendole alle altre tracce che riteneva fossero nient'altro che prese in giro. In una recensione meno entusiastica, Brett Berliner di \"Stylus Magazine\" scrive che, per quanto buone fossero le canzoni, \u00abnon potevano fare un vero album [...] [ma] un superbo mixtape\u00bb, mentre Rashaun Hall di \"Billboard\" credeva che la produzione di alcuni brani suonasse obsoleta.\nIn una recensione retrospettiva, John Bush di AllMusic ha raccomandato \"The Lost Tapes\" agli \u00abappassionati di hip hop che vogliono ascoltare alcune grandi rime senza funzioni aggiunte\u00bb, paragonando alcune tracce \u2013 \"Doo Rags\", \"No Idea's Original\" e \"Black Zombie\" \u2013 a quelle presenti in \"Illmatic\". Jesal Padania di RapReviews considera il prodotto un capolavoro, dichiarando che \u00abquesto \u00e8 stato un breve e limpido shock di un lirismo fantastico e molti, ufficiosamente, lo considerano il cugino pi\u00f9 vicino che potremmo mai ottenere a \"Illmatic II\".\u00bb Ryan Dombal di \"Pichtfok\" lo considera uno dei \u00abmigliori momenti\u00bb di Nas. Henry Adaso di About.com lo ha definito \u00abdegno di nota per la sua superiorit\u00e0 rispetto alla met\u00e0 del catalogo di Nas.\u00bb In \"The Rolling Stone Album Guide\" (2004), Chris Ryan recensisce l'album in maniera meno entusiastica, pur affermando che ci sono \u00abalcuni classici come il nostalgico \"Doo Rags\" che non possono essere persi.\u00bb Nella suo numero del 2007, \"XXL\" includeva \"The Lost Tapes\" nella sua lista di album con lo status di \u00abclassico\u00bb (ovvero col voto massimo di \u00abXXL\u00bb). Nel 2012, \"Complex\" ha incluso \"The Lost Tapes\" nella sua lista di \u00ab25 album rap del decennio passato che meritano lo status di classico.\u00bb\nSeguito cancellato.\nUna raccolta successiva, \"The Lost Tapes II\", \u00e8 originariamente programmata per essere pubblicata il 16 dicembre del 2003 e include registrazioni inedite, remix e tracce freestyle. Tuttavia, la sua uscita \u00e8 ritardata, e nel 2006, Nas firma con la Def Jam Recordings.\nNell'intervista del giugno 2010 per Hot 97.5 KVEG, Nas parla del seguito di \"The Lost Tapes\" e dichiara di avere abbastanza canzoni per fare un \"Lost Tapes 2\" e \"3\" subito. A settembre, annuncia l'uscita di \"The Lost Tapes 2\" per il 14 dicembre. Nonostante ci\u00f2, l'uscita \u00e8 ulteriormente ritardata per vie ufficiali dalla Def Jam; Nas accusa la label di gestire male i suoi progetti e il suo budget in un'e-mail inviata ai dirigenti dell'etichetta. I resoconti del ritardo dei progetti hanno portato i fan a creare una petizione online a dicembre per chiedere alla Def Jam di pubblicare l'album. Dopo aver perso tempo per il ritardo dei progetti, Nas inizia a registrare per un nuovo album in studio e accantona i piani per \"The Lost Tapes 2\". In un'intervista per MTV News nel maggio del 2011, Nas spiega i motivi che l'hanno portato, alla fine, ad abbondare definitivamente il progetto per \"The Lost Tapes 2\".\nFormazione.\nCrediti adattati secondo le note di copertina dell'album."}
{"id": "822379", "revid": "34119", "url": "https://it.wikipedia.org/wiki?curid=822379", "title": "Eritroblastosi", "text": ""}
{"id": "822381", "revid": "1305772", "url": "https://it.wikipedia.org/wiki?curid=822381", "title": "Fear of a Blank Planet", "text": "Fear of a Blank Planet \u00e8 il nono album in studio del gruppo musicale britannico Porcupine Tree, pubblicato il 16 aprile 2007 dalla Roadrunner Records in Europa e otto giorni pi\u00f9 tardi dalla Atlantic Records negli Stati Uniti d'America.\nDescrizione.\nL'album presenta sei brani i cui testi, interamente curati dal frontman Steven Wilson, trattano argomenti relativi agli aspetti della vita contemporanea, come la comunicazione di MTV, il sesso, la droga e i videogiochi, con conseguenti fughe in mondi alternativi.\nDal punto di vista musicale, \"Fear of a Blank Planet\" non si discosta molto dal precedente \"Deadwing\" e presenta un rock progressivo influenzato da elementi heavy metal, pop e psichedelici, mostrando una cura particolare per gli arrangiamenti e le melodie.\nPromozione.\nLe sei tracce del disco sono state suonate in anteprima durante una serie di concerti promozionali nell'ultima parte del tour \"Arriving Somewhere...\" tra settembre e novembre del 2006.\nL'album \u00e8 stato commercializzato in edizione standard e speciale, quest'ultima contenente un DVD-Audio con il missaggio 5.1 dell'album. Il 3 ottobre 2007 \u00e8 stata pubblicata l'edizione doppio vinile dalla Tonefloat Records, che presenta un ordine differente della lista tracce a causa della presenza di tutti e quattro brani dell'EP \"Nil Recurring\", uscito a settembre. Nel 2016 la Kscope ha pubblicato un'edizione rimasterizzata su vinile, contenente la lista tracce originale del CD.\nTracce.\nTesti e musiche di Steven Wilson, eccetto dove indicato.\nFormazione.\nCrediti tratti dall'edizione CD."}
{"id": "822390", "revid": "73843", "url": "https://it.wikipedia.org/wiki?curid=822390", "title": "Pollice (dito)", "text": "Il pollice \u00e8 un dito della mano, il pi\u00f9 laterale, detto anche primo dito. \nAnatomia.\nIl pollice \u00e8 ruotato di 90\u00b0 sull'asse coronale rispetto alle altre dita, ed \u00e8 fornito soltanto di due falangi, chiamate falange prossimale e falange distale o ungueale, che sono ossa lunghe. Manca, rispetto alle altre dita, della falange intermedia. \nLa falange prossimale \u00e8 articolata col primo metacarpo e questi con l'osso trapezio. Articolati con la testa, cio\u00e8 la parte pi\u00f9 distale, del metacarpo, vi sono due sesamoidi.\nCome le altre dita, il pollice non possiede muscoli, ma i tendini di ventri muscolari che si trovano nell'avambraccio e nella mano. Tali tendini scorrono, con particolare riferimento ai flessori, in pulegge, anulari e crociate.\nLa muscolatura \u00e8 costituita da ventri situati nell'avambraccio, regione estensoria (muscoli innervati dal nervo radiale):\ne regione flessoria:\nda ventri situati nella mano, regione dorsale:\na sede palmare quelli che costituiscono l'eminenza tenar, che in realt\u00e0 hanno origine dal polso, in ordine dal superficiale al pi\u00f9 profondo:\nVi \u00e8 quindi l'adduttore del pollice (nervo ulnare), coi suoi due capi, trasverso (ad origine metacarpale) e obliquo (ad origine carpo-metacarpale).\nLa sensibilit\u00e0 del pollice \u00e8 di pertinenza dei nervi radiale e mediano.\nPatologia.\nSindromi.\nEsistono alcune sindromi da compressioni nervose tipiche di particolari mestieri o giochi svolti per via del continuo movimento anomalo del pollice, dove il ramo del nervo ulnare e radiale vengono eccessivamente sollecitati:\nI segni e i sintomi di tali sindromi sono intorpidimento, parestesie e cambiamento della sensibilit\u00e0 del dito (pu\u00f2 venire aumentata o diminuita).\nMalformazioni.\nEsistono alcune rare malformazioni congenite, l'aplasia (assenza) di uno o di entrambi pollici oppure il pollice pu\u00f2 presentare 3 falangi, e in tal caso pu\u00f2 anche non essere opponibile. Fra le pi\u00f9 comuni malformazioni invece vi \u00e8 la duplicazione, una doppia presenza, del pollice.\nFratture.\nPer quanto riguarda il pollice la parte pi\u00f9 soggetta a fratture \u00e8 il metacarpo, dove si osservano le lesioni di Rolando (che si ravvisa pi\u00f9 comunemente quando la frattura interessa anche il tendine dell'abduttore lungo del pollice, comportando una visione a \"Y\") o di Bennett.\nEsami.\nNell'esame obiettivo si valuta la mobilit\u00e0 del pollice (flesso-estensione, abduzione-adduzione, opposizione, ritenuta la pi\u00f9 importante). Per valutare la forza del muscolo adduttore si utilizza il segno di Froment.\nPollice opponibile.\nIl pollice umano (come quello di molti primati, e di pochi altri animali) ha una caratteristica particolare: esso, infatti, ha un maggior grado di libert\u00e0 nei movimenti, essendo ruotato di 90\u00b0 rispetto alle altre dita. Questa particolarit\u00e0 consente alle specie che ne sono dotate di afferrare gli oggetti con gli arti con molta pi\u00f9 libert\u00e0 e facilit\u00e0 rispetto a chi non ne \u00e8 provvisto, che si trova molto pi\u00f9 in difficolt\u00e0, spesso addirittura impossibilitato, a compiere questi gesti.\nAnimali con un pollice opponibile.\nMolti animali hanno in qualche misura un pollice o altro dito opponibile. Si dice che una specie animale sia dotata di pollice opponibile quando il pollice \u00e8 in grado di piegarsi in maniera tale da riuscire a toccare tutte le altre dita della mano."}
{"id": "822392", "revid": "1226", "url": "https://it.wikipedia.org/wiki?curid=822392", "title": "Godzilla vs. the Sea Monster", "text": ""}
{"id": "822395", "revid": "51127", "url": "https://it.wikipedia.org/wiki?curid=822395", "title": "Net Center", "text": ""}
{"id": "822397", "revid": "287204", "url": "https://it.wikipedia.org/wiki?curid=822397", "title": "Guns N\u2019 Roses", "text": ""}
{"id": "822402", "revid": "2074539", "url": "https://it.wikipedia.org/wiki?curid=822402", "title": "Mendeed", "text": "I Mendeed sono stati un gruppo metalcore di Dumbarton in Scozia.\nBiografia.\nI membri si sono conosciuti tutti in et\u00e0 adolescenziale e hanno cominciato suonando nu-metal, ma con il primo EP \"Killing Something Beautiful\" svolta verso il metalcore che stava guadagnando popolarit\u00e0 che conterr\u00e0 anche influenze power metal.\nNel dicembre 2003 il gruppo firma un contratto con la Rising Records per la distribuzione in Gran Bretagna. La prima release per la nuova etichetta \u00e8 il mini CD \"From Shadows Came Darkness\" del settembre 2004 prodotto da Mark Daghom, che li porter\u00e0 a fare da spalla al gruppo power metal dei Dragonforce in due differenti tour. Nel dicembre dello stesso anno, il video di \"Ignite the Flames\" viene aggiunto alla playlist dei programmi di MTV2 Headbangers Ball e 120 Minutes.\nDue anni dopo esce \"This War Will Last Forever\" e firmano un contratto per la Nuclear Blast che ristampa l'album con una nuova copertina e lo distribuisce in tutto il mondo. Sono anche apparsi nel CD di Kerrang per festeggiare i 20 anni di \"Master of Puppets\" con la cover di \"The Thing That Should Not Be\". Dopo un tour di spalla a Napalm Death e Born from Pain nel settembre 2006 hanno pubblicato l'album \"The Dead Live By Love\".\nIl 4 settembre 2007 attraverso MySpace il chitarrista Steven Nixon ha annunciato lo scioglimento della band a causa di problemi con il manager."}
{"id": "822408", "revid": "76069", "url": "https://it.wikipedia.org/wiki?curid=822408", "title": "Son of Godzilla", "text": ""}
{"id": "822412", "revid": "67712", "url": "https://it.wikipedia.org/wiki?curid=822412", "title": "Leggi delle dodici tavole", "text": ""}
{"id": "822418", "revid": "12290", "url": "https://it.wikipedia.org/wiki?curid=822418", "title": "Il male nella rete", "text": ""}
{"id": "822419", "revid": "599013", "url": "https://it.wikipedia.org/wiki?curid=822419", "title": "Giuseppe Gualandi", "text": "Biografia.\nAttivo dai primi anni del XX secolo agli anni quaranta dello stesso secolo, \u00e8 noto soprattutto per avere progettato diversi edifici, soprattutto chiese, in stile neogotico.\nSuo padre, Francesco Gualandi, fu uno dei principali esponenti del neogotico italiano.\nCostru\u00ec a partire dal 1894 la chiesa del Sacro Cuore del Suffragio a Roma, nel rione Prati, completata nel 1917, su stimolo del prete cattolico francese padre Victor Jou\u00ebt.\nIde\u00f2 e progett\u00f2 la chiesa dei Salesiani di Santa Maria Ausiliatrice che sorse a Rimini nel 1912.\nProgett\u00f2 anche la chiesa parrocchiale di Sezzadio e il seminario interdiocesano della Regione Flaminia a Bologna, che fu aperto e inaugurato nel mese di dicembre del 1919. Sempre nel 1919 prese le redini di uno dei principali progetti del padre, il santuario dell'Addolorata di Castelpetroso, per portarlo a compimento.\nAd Ostra Vetere (AN) ristruttur\u00f2 in stile neogotico la secentesca collegiata di Santa Maria di Piazza: la cupola e la cuspide del campanile, culminanti sull'abitato, sono state tra le prime strutture in cemento armato delle Marche.\nSanta Maria delle Tombe, a Zola Predosa, \u00e8 un'altra chiesa in stile neogotico dell'ingegnere Gualandi: fu terminata nel 1925, mentre la vecchia chiesa, in autentico stile romanico, ridotta a laboratorio per cementisti fu demolita nel 1960 per far posto alla nuova canonica.\nLo stesso Gualandi, nel 1939, realizza la chiesa di San Lorenzo in Strada a Riccione."}
{"id": "822421", "revid": "709565", "url": "https://it.wikipedia.org/wiki?curid=822421", "title": "Humbug", "text": "Humbug, il cui vero nome \u00e8 Buck Mitty, \u00e8 un personaggio dei fumetti creato da David Michelinie (testi) e Marc Silvestri (disegni) nel 1986, pubblicato dalla Marvel Comics. In passato si scontr\u00f2 con l'Uomo Ragno ma adesso \u00e8 un supereroe.\nBiografia del personaggio.\nBuck Mitty era un professore d'entomologia all\"'Empire State Universit\u00e0\" quando si ritrov\u00f2 al verde e costru\u00ec un'armatura, che sfruttava delle raffiche acustiche, per commettere delle rapine.\nVenne sconfitto facilmente dall'Uomo Ragno due volte: prima Peter us\u00f2 il suo potere contro di lui, poi minacci\u00f2 di uccidere i suoi scarafaggi.\nUn collega di Mitty ingaggi\u00f2 Deadpool per ucciderlo. Il mercenario si sbarazz\u00f2 di lui facilmente, gli vers\u00f2 del miele addosso e lo fece aggredire da formiche rosse.\nCivil War.\nDurante Civil War, Buck si unisce agli Eroi in vendita.\nPoteri e abilit\u00e0.\nHumbug ha inventato un'apparecchiatura che gli permette di emettere raffiche sonore attraverso l'amplificazione dei rumori emessi dagli insetti."}
{"id": "822422", "revid": "1632387", "url": "https://it.wikipedia.org/wiki?curid=822422", "title": "Double Live Assassins", "text": "Double Live Assassins \u00e8 il secondo album live della band W.A.S.P., pubblicato nel 1998 e registrato durante le esibizioni live del tour dell'album \"Kill Fuck Die\". \u00c8 stato prodotto come doppio cd."}
{"id": "822424", "revid": "92723", "url": "https://it.wikipedia.org/wiki?curid=822424", "title": "Hakha", "text": "Hakha (in birmano: \u101f\u102c\u1038\u1001\u102c\u1038\u200c\u1019\u1039\u101b\u102f\u102d\u1037; MLCTS: ha: hka: mrui.; precedentemente chiamata Haka) \u00e8 la capitale dello Stato Chin in Birmania (Myanmar).\nIl nome indigeno della citt\u00e0 era Halkha. Situata a 22\u00b065' di latitudine nord e a 93\u00b062' di latitudine est, la citt\u00e0 \u00e8 a circa 200\u00a0m di altezza sopra il livello del mare. Il clima \u00e8 monsonico quindi con umide, calde e piovose estati e inverni secchi e miti con temperature al minimo di 27 \u00b0C. La popolazione \u00e8 formata da Chin e Bamar."}
{"id": "822425", "revid": "6923", "url": "https://it.wikipedia.org/wiki?curid=822425", "title": "Tesla (azienda)", "text": "Tesla, Inc. (precedentemente Tesla Motors) \u00e8 un'azienda statunitense specializzata nella produzione di auto elettriche, pannelli fotovoltaici e sistemi di stoccaggio energetico. \u00c8 chiamata cos\u00ec in onore del noto inventore Nikola Tesla.\nL'obiettivo dell'azienda \u00e8 quello di \"accelerare la transizione del mondo all'utilizzo di fonti di energia rinnovabili\". Questo include la produzione di veicoli elettrici ad alte prestazioni orientati al mercato di massa. Fondata nel 2003 a San Carlos in California da Martin Eberhard e Marc Tarpenning, la societ\u00e0 \u00e8 cresciuta in organico fino a comprendere molti esperti mondiali di informatica e sistemi di calcolo, nel campo elettrico e dell'ingegneria elettrica ed elettronica.\nIl CEO Elon Musk ha detto che immagina Tesla come una societ\u00e0 tecnologica e una casa automobilistica indipendente, il cui fine \u00e8 quello di offrire auto elettriche a prezzi accessibili al consumatore medio per promuovere l'utilizzo di fonti rinnovabili e non inquinanti.\nIl 19 agosto 2015, secondo una classifica di \"Forbes\", Tesla era l'azienda pi\u00f9 innovativa al mondo. A novembre 2018 i veicoli Tesla in circolazione hanno toccato il traguardo di unit\u00e0, percorrendo 10 miliardi di miglia. Il 9 marzo 2020 ha raggiunto il traguardo di 1 milione di auto elettriche prodotte, prima fra tutte le case automobilistiche. Il 25 ottobre 2021 Tesla raggiunge una capitalizzazione azionaria di 1000 miliardi di dollari dopo un maxi ordine di 100.000 Tesla Model 3 da parte di Hertz, la prima volta per una casa automobilistica.\nStoria.\nLa societ\u00e0 fu fondata il 1\u00ba luglio 2003 da Martin Eberhard e Marc Tarpenning. I fondatori decisero di avviare questa attivit\u00e0 dopo che General Motors aveva richiamato e distrutto le sue auto elettriche EV1 nel 2003. Nel 2004 Elon Musk entr\u00f2 a far parte della societ\u00e0 come investitore principale. La prima auto prodotta dall'azienda fu la Roadster, un veicolo completamente elettrico, basato sul pianale della Lotus Elise. La scocca e gran parte dei componenti erano prodotti dalla Lotus Cars nello stabilimento di Hethel in Inghilterra e spediti nella fabbrica Tesla in California per l\u2019assemblaggio finale. L'autonomia della Roadster \u00e8 di ed \u00e8 stata la prima automobile di produzione a utilizzare batterie con celle agli ioni di litio. Tra il 2008 e il 2012, Tesla ne ha vendute circa in tutto il mondo. In occasione del 5\u00ba anniversario dell'azienda, Elon Musk fu nominato CEO.\nIl 26 marzo 2009 fu presentata la Model S, la prima berlina completamente elettrica. Verso la fine dell'anno l'azienda si trasfer\u00ec da San Carlos all'attuale \"headquarter\" di Palo Alto. Nel 2012 iniziarono le consegne della Model S e il 9 febbraio 2012 fu presentato un nuovo modello, la Model X, che sarebbe stato il primo SUV a trazione elettrica. Nello stesso periodo inizi\u00f2 la costruzione della rete dei Supercharger, partendo dalla California. Il 2013 fu un anno molto difficile per Tesla in quanto il bilancio era molto negativo, al punto che Elon Musk fu intenzionato a vendere la sua azienda a Google.\nNel 2014 con l'intenzione di abbassare il costo delle proprie batterie, Tesla inizi\u00f2 la costruzione della Giga Nevada, un enorme stabilimento situato nei pressi di Reno, nello stato del Nevada, in cui realizzare le batterie e i motori per le auto elettriche e i sistemi di accumulo di energia da fonti rinnovabili denominati Powerwall, Powerpack e Megapack. Il 12 giugno Tesla rese pubblici i propri brevetti, cercando cos\u00ec di stimolare chiunque a progredire nello sviluppo dei veicoli elettrici. Nel 2015 Tesla acquist\u00f2 l'azienda Riviera Tool con sede nel Michigan, specializzata in stampi per l'industria automobilistica. Nel settembre dello stesso anno iniziarono le consegne della Model X. Le vendite globali di Model S hanno raggiunto le unit\u00e0 nel dicembre 2015.\nIl 31 marzo 2016 fu presentato un nuovo modello, la berlina Model 3, di cui Tesla ricevette gi\u00e0 prenotazioni nella sola settimana successiva. Il 1\u00ba agosto Tesla acquist\u00f2 per 2,6 miliardi di dollari l'azienda SolarCity, specializzata nella produzione di moduli fotovoltaici e accumulo di energia da fonte solare. Nel novembre del 2016, Elon Musk dichiar\u00f2 di aver acquisito la societ\u00e0 tedesca Grohmann Automation, che opera in sistemi di produzione automatizzata.\nNel 2017 super\u00f2 per la prima volta Ford e General Motors in capitalizzazione azionaria diventando l'azienda automobilistica statunitense di maggior valore. Il 16 novembre furono presentati il trattore stradale Semi e la nuova Roadster 2.0\".\" Nello stesso mese Tesla compr\u00f2 l'azienda Perbix Machine Company, con sede in Minnesota. L'azienda produce apparecchiature di produzione industriale automatizzate.\nIl 15 maggio 2019 Tesla acquist\u00f2 l'azienda produttrice di ultracondensatori Maxwell Technologies di San Diego, per 218 milioni di dollari. Ad ottobre 2019 Tesla acquis\u00ec la startup americana DeepScale, specializzata in sistemi di intelligenza artificiale. Sempre ad ottobre Elon Musk conferm\u00f2 l'acquisto di Hibar Systems, societ\u00e0 canadese che allestisce impianti da destinare alla produzione di batterie per auto elettriche. Il 21 novembre 2019 \u00e8 stato svelato un pick-up prodotto da Tesla, denominato Cybertruck.\nFinanza.\nGli investimenti iniziali provennero da Elon Musk, cofondatore di PayPal, che divenne presidente di commissione della Tesla, gestendo le prime sfide dell'azienda e guidando in seguito insieme a partner della VantagePoint Capital Partners.\nIn seguito, nel 2009, si aggiunsero ulteriori finanziamenti da parte di Daimler nella misura di 50 milioni di dollari in cambio del 10% del capitale sociale. Nel giugno dello stesso anno Tesla riceve un importante finanziamento dal Governo degli Stati Uniti pari a 500 milioni di dollari. Tesla viene quotata alla Borsa di New York il 29 giugno 2010, raccogliendo ulteriori finanziamenti per oltre 200 milioni di dollari.\nDal rapporto di fine anno presentato alla Securities and Exchange Commission, risulta che Tesla possiede attualmente oltre 43.000 BTC, circa 2 miliardi di dollari al 31 dicembre 2021, il ch\u00e9 la rende la seconda grande societ\u00e0 con pi\u00f9 Bitcoin dopo MicroStrategy di Michael Saylor che possiede circa 125.000 BTC.\nVeicoli prodotti.\nRoadster.\nIl primo (e per alcuni anni unico) veicolo prodotto dalla Tesla \u00e8 una roadster basata sulla Lotus Elise. Con una produzione di circa esemplari venduti in 31 paesi, questo modello ha permesso all'azienda di rivoluzionare il concetto di auto elettrica, prima concepita come qualcosa di lento e poco applicabile all'industria automobilistica. L'auto ha un'autonomia di 340\u00a0km, accelera da 0 a 100\u00a0km/h in 3,7 secondi e raggiunge i 201\u00a0km/h. I prototipi furono presentati al pubblico nel luglio 2006. La domanda \u00e8 stata alta per le prime \"Signature One Hundred\" (le prime cento ad essere prodotte), tanto che furono prenotate tutte in meno di tre settimane. La produzione \u00e8 stata avviata ufficialmente il 18 marzo 2008 ed \u00e8 stata interrotta nel gennaio 2012. Come descritto nel Master Plan One, la produzione di un modello dal prezzo elevato ( dollari) era necessaria per poter avviare lo sviluppo di una berlina pi\u00f9 economica e per un bacino di utenza maggiore, la Model S.\nPer la produzione della Roadster, l'11 luglio 2005 Tesla firm\u00f2 con la Lotus un contratto per la produzione di \"alianti\", cio\u00e8 vetture interamente realizzate da Lotus ma sprovviste del gruppo propulsore, che veniva invece montato da Tesla. La Roadster utilizza un motore a corrente alternata discendente direttamente dal design originale del 1882 di Nikola Tesla.\nModel S.\nIl secondo veicolo prodotto \u00e8 una berlina, denominata Model S. Dopo numerosi ritardi nella progettazione e nella produzione la sua distribuzione ha inizio nel Nordamerica a partire dal 2012, mentre in Europa e Asia avvengono dal 2013. Le vendite globali sorpassarono quota nel dicembre 2015; la Model S aveva dunque eguagliato la Chevrolet Volt, che era anche pi\u00f9 economica. Nell'aprile 2016 la Model S \u00e8 stata sottoposta ad un restyling che ha principalmente riguardato la parte frontale.\nModel X.\nNel 2012 venne presentato il terzo veicolo sviluppato dall'azienda americana, il quale porta il nome di Model X, un SUV di grandi dimensioni, la cui caratteristica principale \u00e8 data dalle porte posteriori denominate \"Falcon Wings\" ad apertura verticale, che permettono di essere aperte con un ostacolo distante dalla vettura fino a 30 centimetri. La Model X venne sviluppata sulla piattaforma della Model S. \u00c8 possibile configurare la macchina con 5, 6 o 7 posti passeggeri.\nLa produzione \u00e8 stata riprogrammata pi\u00f9 volte, dal 2013 alla fine del 2014, al secondo trimestre del 2015, al terzo trimestre del 2015. Nell'agosto 2015, i gruppi di utenti stimavano circa preordini, rispetto ai registrati per la Model S. Le consegne della Model X \"Signature\" sono iniziate il 29 settembre 2015. Le vendite sono state pari a unit\u00e0 nel primo trimestre del 2016, salendo a 4.638 nel secondo trimestre del 2016. Le consegne globali sono state pari a 25.312 unit\u00e0 nel 2016. Gli Stati Uniti sono il mercato principale con 18.240 unit\u00e0 consegnate fino a dicembre 2016.\nA settembre 2016 la Model X si \u00e8 classificata come l'auto pi\u00f9 venduta in Norvegia, in termini assoluti. In precedenza, la Model S era stata l'auto pi\u00f9 venduta per quattro volte.\nModel 3.\nLa Model 3 (originariamente stilizzata come \"\u2630\") \u00e8 il quarto modello Tesla. Originariamente la vettura si sarebbe dovuta chiamare \"Model E\", ma dopo una causa da parte di Ford che detiene il marchio \"Model E\", il 16 luglio 2014 Musk annunci\u00f2 che l'auto si sarebbe chiamata Model 3. Si tratta di una berlina con portellone posteriore, presentata ufficialmente il 31 marzo 2016. I preordini della vettura iniziarono il 31 marzo con un deposito rimborsabile di 1000 dollari. Il 7 aprile, una settimana dopo la presentazione, Tesla registr\u00f2 oltre prenotazioni, rappresentanti vendite stimate in oltre 14 miliardi di dollari. A luglio 2017, le prenotazioni salirono a quota .\nLa Model 3 \u00e8 una delle prime auto moderne ad avere un cruscotto quasi totalmente libero da strumenti e comandi di qualsiasi tipo, che presenta come unico elemento un display tattile da 15\u201d montato al centro, in posizione orizzontale, dal quale si controllano tutti i comandi e le funzioni del veicolo. La versione base \"Standard Range Plus\" con batteria da 50 kWh offre un'autonomia di , mentre la \"Long Range\" e la \"Performance\", con batteria da , hanno autonomie rispettivamente di 614 e . Le prime 30 unit\u00e0 sono state consegnate durante un evento speciale il 28 luglio 2017.\nModel Y.\nIl 14 marzo 2019 Tesla ha presentato il suo nuovo crossover chiamato Model Y. Elon Musk avrebbe desiderato che le lettere identificative dei quattro modelli in commercio formassero la parola \"SEXY\", che poi venne cambiata in \"S3XY\" dopo che non fu possibile usare il nome \"Model E\" per la Model 3. La Model Y sar\u00e0 disponibile in configurazione a 5 o 7 posti, con prezzi da a euro; dal 2021 sar\u00e0 inoltre disponibile una versione pi\u00f9 economica, da dollari.. Le consegne sono iniziate il 13 marzo 2020.\nModelli in fase di sviluppo.\nSemi.\nIl Semi \u00e8 un trattore stradale, menzionato per la prima volta nel Master Plan 2016. La produzione inizier\u00e0 nel 2021.\nL'annuncio ufficiale del veicolo \u00e8 stato fatto con una conferenza stampa il 16 novembre 2017. Musk ha confermato che l'autonomia sarebbe di e che il tempo da zero a 100\u00a0km/h sarebbe di 5 secondi contro i 15 di un camion simile con motore Diesel. Il Semi sar\u00e0 alimentato da quattro motori elettrici, gli stessi utilizzati per la Model 3, e includer\u00e0 un ampio set di sensori per consentirgli di rimanere nella propria corsia, a una distanza di sicurezza da altri veicoli, e pi\u00f9 tardi, quando software e condizioni normative lo consentiranno, di avere un funzionamento autonomo sulle autostrade. Musk ha inoltre annunciato che la societ\u00e0 sar\u00e0 coinvolta nell'installazione di una rete globale a energia solare di stazioni di ricarica denominata \"Tesla\" \"Megacharger,\" per rendere il Semi pi\u00f9 attraente per i potenziali clienti che ne faranno un uso a lungo raggio. Una carica di 30 minuti fornirebbe 650 chilometri di autonomia. I primi prototipi di Semi su strada pubblica sono stati avvistati in California durante l'agosto 2019.\nA novembre 2019 i principali preordini del Semi sono stati confermati da UPS, PepsiCo, DHL, Walmart, Anheuser-Busch, Sysco, J.B. Hunt, JK Moving, Loblaw, Fercam, Frito-Lay e Albertsons.\nRoadster 2.0.\nAttraverso una rivelazione a sorpresa alla fine dell'evento che ha introdotto il Semi, il 16 novembre 2017, Tesla ha presentato la Roadster 2.0.\nMusk ha detto che il nuovo modello avr\u00e0 un'autonomia di oltre grazie al pacco batterie da e coprir\u00e0 lo in 2,1 secondi; la velocit\u00e0 massima sar\u00e0 di oltre . Il veicolo avr\u00e0 tre motori elettrici che consentiranno la trazione integrale e la coppia vettoriale durante la marcia in curva. La Roadster si pu\u00f2 prenotare con un acconto di dollari, oppure dollari (pari al valore totale dell'auto) per la versione \"Founder Series\".\nCybertruck.\nIl 21 novembre 2019 \u00e8 stato presentato un pick-up, denominato Cybertruck, dal design futuristico con richiami al film Blade Runner del 1982.\nCyberquad.\nNella parte finale della presentazione del Cybertruck, si \u00e8 intravisto un quad, denominato Cyberquad. Non ci sono notizie riguardo ad una sua produzione in serie.\nPartner.\nLotus.\nTesla ha avuto relazioni significative con la Lotus. Un concorso di design fu tenuto per l'aspetto finale della Tesla Roadster, allora chiamata \"Dark Star\", e fu vinto appunto dallo studio di progettazione della Lotus. Come risultato la Tesla Roadster \u00e8 basata sul design della Lotus Elise, e ne include addirittura alcune componenti.\nPanasonic.\nIl 7 gennaio 2010 Tesla e Panasonic hanno stretto un accordo per ricerca, sviluppo e produzione di batterie agli ioni di litio ad uso automobilistico. Il sito costruito a questo scopo \u00e8 la Giga Nevada.\nPanasonic inoltre collabora con Tesla nella Giga New York di Buffalo, nello stato di New York, per quel che riguarda i moduli fotovoltaici \"Solar Roof\" per le abitazioni.\nToyota.\nIl 20 maggio 2010, Tesla e Toyota hanno annunciato un partenariato per lavorare sullo sviluppo di veicoli elettrici, che includeva gli investimenti condizionali di Toyota per 50 milioni di dollari in Tesla e di Tesla per 42 milioni di dollari di acquisto di una parte dell'ex fabbrica NUMMI. Per l'azienda giapponese, Tesla ha fornito powertrain e batteria del RAV4 EV di seconda generazione, prodotto dal 2012 al 2014 per il mercato USA.\nDaimler AG.\nTesla ha iniziato a collaborare con Daimler AG nel 2007 fornendo i componenti per il powertrain di alcuni modelli Mercedes-Benz:\nFreightliner.\nTesla ha fornito nel 2010 le batterie per i van elettrici dell'americana Freightliner.\nElectrify America.\nTesla fornisce i Powerpack ad Electrify America, di propriet\u00e0 del Gruppo Volkswagen. L'azienda opera nello sviluppo della mobilit\u00e0 elettrica negli USA, con un network di stazioni di ricarica per veicoli elettrici.\nLiberty Mutual Insurance Company.\nAd ottobre 2017 \u00e8 partito il piano di assicurazioni \"InsureMyTesla\" particolarmente vantaggioso per i veicoli della Casa americana, in collaborazione con Liberty Mutual Insurance Company.\nAirbnb.\nAd agosto 2015 Tesla e Airbnb hanno raggiunto un accordo per fornire i caricatori Tesla in alcune abitazioni in affitto. Il servizio \u00e8 stato offerto gratuitamente.\nSiti di costruzione.\nTesla Factory.\nTesla ha acquisito nel 2010 la ex fabbrica NUMMI a Fremont, in California, in cui Toyota produceva la Corolla e la Tacoma, fino all'aprile del 2010. Si tratta di uno dei pi\u00f9 grandi, avanzati ed ecologici siti di produzione automobilistica al mondo, in grado di produrre oltre mezzo milione di veicoli all'anno, pari a circa l'1% della produzione automobilistica mondiale. Qui Tesla produceva tutti i suoi veicoli prima dell'apertura della giga factory cinese ed, in futuro, tedesca.\nGiga Nevada.\nIl 29 luglio 2016 Tesla ha inaugurato la sua prima \"Gigafactory\" nella Storey County, vicino a Reno, in Nevada, in cui intende produrre batterie per almeno auto all'anno entro il 2020. La fabbrica sar\u00e0 costata tra i 4 e i 5 miliardi di dollari una volta ultimata. Questo impianto produce anche i motori elettrici per le auto Tesla e le batterie per la casa Powerwall, oltre ai Powerpack, batterie ad uso industriale.\nGiga New York.\nCostruita tra il 2014 ed il 2017 a Buffalo, nello stato di New York. Qui opera SolarCity, azienda che produce moduli fotovoltaici, acquistata da Tesla nel 2016. In questo stabilimento viene prodotto il \"Solar Roof\", un sistema di celle fotovoltaiche integrate nelle tegole per costruzioni civili.\nGiga Shanghai.\nIl 7 gennaio 2019, durante una conferenza a Shanghai, Elon Musk annuncia che nella citt\u00e0 cinese costruir\u00e0 lo stabilimento di produzione per la Model 3, oltre alle batterie e ai motori elettrici. A novembre 2019 Tesla ha presentato le prime unit\u00e0 di Model 3 prodotte in Cina.\nGiga Berlin.\nIl 12 novembre 2019, durante il ritiro del premio Volante d'oro 2019, Elon Musk dichiara che la fabbrica europea di Tesla sorger\u00e0 nei pressi della citt\u00e0 di Gr\u00fcnheide, non distante da Berlino, in Germania. In questo stabilimento saranno prodotte la Model 3, la Model Y, oltre ai motori elettrici e le batterie ad esse dedicati. Sorgeranno anche un centro di design e uno di ingegneria.\nTesla \"Supercharger\" e \"Destination Charging\".\nTesla Supercharger \u00e8 un network di stazioni di ricarica a pagamento, con prezzo di circa 30 centesimi per kWh, costituite da una serie di colonnine con potenza elettrica massima di 250 kW, riservate ai possessori di auto Tesla, che permettono di caricare i veicoli dell'azienda americana fino all'80% in circa 20 minuti. Allo scopo di premiare i primi clienti, la ricarica presso i Supercharger \u00e8 stata resa gratuita e illimitata per le auto acquistate entro la fine del 2016. Dall'agosto del 2019, l'offerta \u00e8 stata riattivata per Model S e Model X. A luglio 2020 \u00e8 stata raggiunta la quota di stazioni di ricarica rapida nel mondo, per un totale di circa colonnine.\nPer quanto riguarda il territorio italiano, la prima stazione Supercharger \u00e8 stata attivata nel 2014 presso l'Autogrill \"Dorno\" sull'autostrada A7 Milano-Genova; nel mese di dicembre 2020 la rete conta 36 stazioni, per un totale di 318 colonnine di ricarica, e sono previsti Supercharger in tutta Italia nei prossimi anni.\nIl network \"Destination Charging\" prevede invece l'installazione di caricatori da muro Tesla fino a 22 kw presso alberghi, ristoranti e altre strutture commerciali, dove \u00e8 ipotizzabile una sosta di durata maggiore. Soggiornando presso un albergo affiliato per esempio, l'utente Tesla pu\u00f2 ripartire il giorno successivo con la batteria completamente carica.\nAccumulatori di carica elettrica fissi.\nI risultati e le tecnologie di Tesla impiegati per le vetture elettriche vengono condivisi nella Giga Nevada per produrre i Powerwall (gruppi di accumulo di energia ad uso domestico), i Powerpack e i Megapack (in ambito di reti elettriche su aree estese). Progettati per accumulare energia nei periodi in cui la domanda \u00e8 bassa e per essere utilizzata quando il prelievo dalla rete di produzione sarebbe pi\u00f9 costoso, insufficiente o mancante a causa di blackout. Alcuni di questi sistemi sono stati costruiti a Mira Loma nella California meridionale ed a Hornsdale nell'Australia Meridionale).\nFilosofia Open Source.\nDal 2014, l'azienda ha applicato la filosofia Open Source ai suoi brevetti, rendendoli utilizzabili da chiunque. \u00c8 stata la prima azienda ad aver adottato questa filosofia in ambito brevettuale applicato all'automobilismo. In seguito, altre aziende hanno adottato questa soluzione, come Toyota con i suoi brevetti sull'idrogeno.\nControversie.\nTesla \u00e8 stata coinvolta in una disputa legale con la Fisker Automotive per presunte violazioni in merito alla progettazione della Fisker Karma."}
{"id": "822428", "revid": "287204", "url": "https://it.wikipedia.org/wiki?curid=822428", "title": "Cleveland Rebels", "text": "I Cleveland Rebels furono una squadra della BAA con base a Cleveland.\nStoria della franchigia.\nI Rebels furono una delle franchigie che inaugurarono la prima stagione della BAA. La squadra ottenne 30 vittorie e 30 sconfitte e fu eliminata nel primo turno dei play-off perdendo 2-1 con i New York Knicks nella sua unica stagione prima di fallire."}
{"id": "822431", "revid": "44638", "url": "https://it.wikipedia.org/wiki?curid=822431", "title": "Nazionale di pallacanestro brasiliana", "text": ""}
{"id": "822434", "revid": "287204", "url": "https://it.wikipedia.org/wiki?curid=822434", "title": "Assegno di congrua", "text": "Lassegno di congrua ha rappresentato un'erogazione mensile effettuata dallo Stato italiano ai parroci, a guisa di stipendio. Istituito dopo l'Unit\u00e0 d'Italia, \u00e8 rimasto in vigore fino al 1986.\nStoria.\nLa congrua era originariamente la parte dei proventi di un beneficio ecclesiastico che spettava al chierico effettivamente incaricato del servizio associato al beneficio e necessaria al suo sostentamento. A seguito dell'incameramento forzoso dei beni della Chiesa disposto con le leggi eversive dell'asse ecclesiastico (1866-67), il concetto di congrua pass\u00f2 ad indicare gli assegni che per legge civile venivano corrisposti al clero dallo Stato, dai comuni e da altri enti pubblici. In questo modo da una parte lo Stato intendeva amministrare i beni ecclesiastici in modo pi\u00f9 razionale, dall'altra attraverso l'erogazione degli emolumenti imponeva un controllo sulla Chiesa, secondo le dottrine del giurisdizionalismo (la teoria giurisdizionalistica considerava il sovrano quale proprietario sostanziale anche di tutti i beni ecclesiastici).\nIl legislatore italiano stabil\u00ec in linea di principio che lo Stato non avrebbe sussidiato alcun culto. Alle spese di culto dovevano provvedere appositi enti, forniti di entrate provenienti esclusivamente da beni ecclesiastici. La legge ne individu\u00f2 tre: il Fondo per il culto; il Fondo speciale di beneficenza e religione della citt\u00e0 di Roma; l'Economato dei benefici vacanti. Tuttavia, siccome la vendita dei beni ecclesiastici non gener\u00f2 i profitti attesi, il principio fu abbandonato e lo Stato dovette integrare il Fondo per il culto, l'ente che corrispondeva al clero pi\u00f9 povero determinati assegni, detti \"supplementi di congrua\".\nIn Italia fino al 1932 la spesa grav\u00f2 sul bilancio del Ministero della Giustizia e degli Affari di Culto. Il beneficio era considerato diritto personalissimo dell'investito ed aveva natura di assegno alimentare, intrasmissibile agli eredi, i quali avevano per\u00f2 diritto alla percezione delle annualit\u00e0 di congrua maturate e non riscosse dal parroco.\nDal 1\u00ba luglio 1932, in seguito all'entrata in vigore del regio decreto 20 luglio 1932, n. 884, la competenza delle attribuzioni in materia di affari di culto pass\u00f2 al Ministero dell'Interno. I pagamenti venivano effettuati su ruoli di spesa fissa, come avviene ancor oggi per i dipendenti statali, a cura degli uffici provinciali del tesoro.\nGli importi erogati non erano molto elevati, tanto che spesso venivano stanziate in bilancio delle somme \"una tantum\" d'integrazione. Per esempio ad un parroco - dal 1925 fino al 1944 - veniva liquidata la somma annua di 3.500 lire. Negli anni cinquanta l'importo annuo era di poco superiore alle duecentomila lire e nel 1986, ultimo anno di pagamento della Congrua da parte delle direzioni territoriali dell'economia e delle finanze, gli importi variavano tra gli otto e i dieci milioni di lire annue.\nDal 31 dicembre 1986 - data di entrata in vigore dell'art. 21 della legge 20 maggio 1985, n. 222 - l'assegno di congrua \u00e8 stato sostituito, per effetto delle modifiche al concordato del 1984, con il sistema dell'otto per mille, pagato direttamente alla Conferenza Episcopale Italiana dall'erario, quale quota del gettito fiscale annuo."}
{"id": "822435", "revid": "767487", "url": "https://it.wikipedia.org/wiki?curid=822435", "title": "Jimmy Eat World", "text": "Jimmy Eat World \u00e8 un gruppo musicale alternative rock-emo formatosi a Mesa, Arizona, nel 1993.\nStoria del gruppo.\nNascita e origine del nome.\nI Jimmy Eat World nascono nel 1993 a Mesa, in Arizona, da un'idea del cantante e chitarrista Jim Adkins e del batterista Zach Lind, amici sin dai tempi dell'asilo. Ai due si aggiungono poi il chitarrista Tom Linton e il bassista Mitch Porter.\nIl nome Jimmy Eat World non si riferisce per\u00f2 al cantante Jim Adkins, anzi, la storia dietro al nome \u00e8 alquanto bizzarra. I fratelli minori di Tom Linton infatti, Ed e Jimmy, litigavano costantemente durante la loro infanzia. Jimmy, che era pi\u00f9 forte e robusto, era solito vincere; cos\u00ec all'et\u00e0 di otto anni, per vendicarsi, Ed fece un disegno a pastelli con Jimmy nell'atto di fagocitare l'intero mondo nella sua enorme bocca, con accanto il fumetto (sgrammaticato) \"Jimmy eat world\".\n\"Jimmy Eat World\".\nNei primi anni di attivit\u00e0 il gruppo cerca di emulare lo stile delle loro influenze punk, riuscendo cos\u00ec a registrare e pubblicare tre singoli ed un cd, \"Jimmy Eat World\", con l'etichetta locale Wooden Blue Records. Del cd escono soltanto duemila copie: proprio per questo l'album \u00e8 tuttora un pezzo da collezione.\n\"Static Prevails\".\nSpronati da gruppi come Fugazi e Sunny Day Real Estate, i Jimmy Eat World cominciano a sperimentare un sottogenere dello scenario musicale hardcore punk chiamato emocore. Cominciando a presentarsi nella scena indie con nuove canzoni e concerti i Jimmy Eat World vengono cos\u00ec a contatto con band musicalmente simili come i Christie Front Drive, i Sense Field, e i Seven Storey Mountain.\nNel 1995 il presidente dell'etichetta discografica, Gary Gersh, fa firmare alla band emergente un contratto con la Capitol Records. Proprio in questo periodo il bassista Mitch Porter esce dal gruppo e viene sostituito da un amico di Linton, Rick Burch.\nDopo una breve ricerca, i Jimmy Eat World riescono a trovare un produttore, Mark Trombino, il batterista dei Drive Like Jehu e possono cos\u00ec registrare il loro primo vero album di debutto, \"Static Prevails\".\n\"Static Prevails\" riflette molto da vicino il sound dello scenario emocore di allora, un compromesso tra influenze punk e momenti pi\u00f9 tranquilli ed introspettivi. Il disco e la relativa tourn\u00e9e riscuotono un successo sicuramente non trascurabile negli Stati Uniti. Tuttavia la Capitol, non vedendo altrettante prospettive di successo oltreoceano, mette da parte l'idea di un lancio internazionale dell'album.\nD'altro canto, molto lontano dallo spingere il gruppo nella macchina promozionale delle major, Gersh preferisce optare per un approccio pi\u00f9 discreto, permettendo alla band di farsi conoscere sempre di pi\u00f9 nel contesto musicale indie.\nNegli anni seguenti i Jimmy Eat World fanno quindi uscire diversi singoli con etichette indipendenti, tra i quali singoli con i Christie Front Drive, i Jejune, i Sense Field, e i Mineral. Cos\u00ec, mentre la maggior parte dei gruppi delle major venivano snobbati e catalogati come \"sell-outs\", i Jimmy Eat World si trovavano in una posizione favorevole in cui avevano il supporto della major e contemporaneamente l'appoggio della comunit\u00e0 indie.\n\"Clarity\".\nNel 1998 i Jimmy Eat World tornano in studio per registrare il loro secondo album, \"Clarity\", avvalendosi ancora della collaborazione di Mark Trombino. Nello stesso periodo tuttavia, Gary Gersh esce dal direttivo della Capitol Records; quando la band, a met\u00e0 anno, consegna l'album finito si ritrova a dover affrontare i gusti e le decisioni dei nuovi manager che mettono da parte il nuovo album per concentrarsi su artisti pi\u00f9 popolari tra il grande pubblico. Per poter promuovere ci\u00f2 che era gi\u00e0 stato registrato, la band scende cos\u00ec a compromessi con la Capitol, che decide di far pubblicare ai Jimmy Eat World un EP con un'etichetta indie, la Fueled by Ramen. L'EP contiene soltanto due canzoni tratte da \"Clarity\" e tre b-side.\nLa band invia poi l'EP a diverse stazioni radiofoniche alternative (tra le quali la KROQ di Los Angeles) con la speranza che vengano trasmesse alcune delle canzoni. Contrariamente alle aspettative, diverse stazioni radiofoniche mettono in rotazione il singolo di lancio \"Lucky Denver Mint\". Vista la risonanza positiva la Capitol Records decide cos\u00ec di programmare l'uscita dell'intero album \"Clarity\" per il febbraio del 1999.\nIl tour che segue l'uscita di \"Clarity\" permette ai Jimmy Eat World di suonare per un pubblico sempre pi\u00f9 ampio. Se fino a poche settimane prima si parlava di cinquanta o cento persone, ora si parla di un pubblico di cinquecento o mille persone e di spazi sempre pi\u00f9 ampi, tra cui il South by Southwest festival di Austin in Texas. La band riceve sempre pi\u00f9 attenzione da parte dell'etichetta, che fa girare un video per \"Lucky denver mint\", canzone inclusa anche nella colonna sonora del film Mai stata baciata. Il singolo esce invece soltanto molto tempo dopo il grande successo riscosso in radio.\nLa band si occupa inoltre a proprie spese del lancio europeo di \"Clarity\", che vende molto soprattutto in Germania e permette cos\u00ec ai Jimmy Eat World di organizzare in poco tempo un tour europeo di cinque settimane.\nNonostante il successo guadagnato, l'entusiasmo dell'etichetta discografica svanisce in fretta ed i programmi riguardanti l'uscita del singolo \"Blister\" vanno a monte: prima della fine dell'anno il contratto con la Capitol Records viene sciolto.\n\"Bleed American\".\nConoscendo molto bene la scena indie ed essendo da essa allo stesso modo supportati, dopo tutto i Jimmy Eat World vedono nello scioglimento del contratto con la Capitol un'opportunit\u00e0. La band raccoglie i singoli gi\u00e0 pubblicati in un cd chiamato semplicemente \"Singles\", cd che esce sotto un'etichetta indipendente, la Big Wheel Recreation. Il cd vende bene, cos\u00ec da poter permettere alla band di finanziare le registrazioni per il loro successivo album, album per il quale i Jimmy Eat World hanno completa libert\u00e0 di decisione, senza influenze da parte della casa discografica.\nLavorando per la terza volta con Mark Trombino, i Jimmy Eat World registrano l'album \"Bleed American\". Aiutati da Gary Gersh e la sua nuova attivit\u00e0 (la GAS Entertainment), cercano una nuova casa discografica, firmando infine un contratto con la DreamWorks.\nL'album finito esce nel luglio del 2001. Con l'uscita di \"Bleed American\" e il successo del secondo singolo \"The Middle\" i Jimmy Eat World si ritrovano al centro dell'attenzione della musica emo.\nA questo proposito c'\u00e8 da aggiungere che per tutta la durata degli anni novanta la musica emo era vista come un movimento underground che si tirava quasi completamente fuori dal controllo delle major. Cos\u00ec, mentre \"Clarity\" era visto come la quintessenza di un album emo, \"Bleed American\" si allontanava da quel sound, avvicinandosi sempre pi\u00f9 al genere mainstream rock.\nSe infatti canzoni come la title track sono sicuramente di influenza emo, altre come \"A Praise Chorus\", \"The Middle\" e \"The Authority Song\" certamente non lo sono. Tuttavia ci si continua a riferire ai Jimmy Eat World come un \"gruppo emo\", non senza essere per\u00f2 consapevoli che oramai il termine si riferisce ad un genere di musica diverso da quello che era stato negli anni novanta. Le major cominciano cos\u00ec a firmare contratti con gruppi e pubblicare cd che appartengono a questa nuova versione del genere musicale.\n\"Bleed American\", con pi\u00f9 di un milione di copie vendute, \u00e8 tuttora considerato il pi\u00f9 grande successo della band, assieme ai singoli \"The Middle\" e \"Sweetness\" che sono stati ai vertici delle classifiche.\nSuccessivamente, a seguito degli attacchi terroristici dell'11 settembre 2001, la band decide di far uscire una nuova edizione dell'album, intitolato questa volta semplicemente \"Jimmy Eat World\", per evitare che il titolo \"Bleed American\" potesse dare luogo ad un'errata interpretazione.\n\"Futures\".\nDopo il lungo tour mondiale di \"Bleed American\", ad inizio 2004 la band si riunisce con Mark Trombino per lavorare al quinto album. I risultati tuttavia non risultano soddisfacenti e la band, seppur a malincuore, decide di concludere la collaborazione con Trombino. I Jimmy Eat World decidono cos\u00ec di iniziare a lavorare con il produttore Gil Norton, gi\u00e0 conosciuto per aver prodotto Pixies e Foo Fighters.\n\"Futures\" esce nell'ottobre del 2004 assieme al singolo \"Pain\" riscuotendo un immediato successo sia negli Stati Uniti, raggiungendo il sesto posto nelle classifiche e vendendo cinquecentomila copie, sia in Europa, aiutato dai singoli \"Work\" e la title track \"Futures\".\nProprio in questo periodo la DreamWorks viene assorbita dalla Interscope Records.\nDopo essere stati in tourn\u00e9e autonomamente e con i Taking Back Sunday, la band firma un contratto per un tour estivo e invernale nel 2005 con i Green Day.\nA settembre 2005 esce l'EP \"Stay on My Side Tonight\", contenente i demo in versione riarrangiata registrati con Mark Trombino che non erano stati usati per l'album.\n\"Chase This Light\".\nDopo aver concluso il tour con i Green Day, i Jimmy Eat World si riuniscono a Tempe, in Arizona per iniziare a lavorare al loro sesto album, prodotto da Butch Vig (Nirvana, Smashing Pumpkins, Sonic Youth). La canzone \"Carry You\" deriva dal side project di Jim Adkins, \"Go Big Casino\" (altre canzoni di Go Big Casino contenute negli album dei Jimmy Eat World sono \"Hear You Me\", \"My Sundown\" e \"12.23.95\").\nL'album, dal titolo \"Chase this Light\", risulta pi\u00f9 melodico e dai toni meno cupi rispetto a \"Futures\", ed esce negli Stati Uniti il 16 ottobre 2007. Per l'occasione del nuovo disco viene creato appositamente un nuovo sito internet, dedicato unicamente all'album chasethislight.net.\n\"Invented\".\nIl 13 giugno 2008 la band annuncia di aver iniziato a lavorare per il prossimo album.\nDopo aver concluso il tour commemorativo per il decimo anniversario di Clarity, nel Marzo 2009 il frontman Jim Adkins comunica di averne iniziato il mixaggio.\nIl 7 giugno 2010 ne viene completata la produzione.\nL'album, dal nome \"Invented\", esce il 28 settembre 2010.\nProdotto da Mark Trombino (con cui la band aveva collaborato in \"Static Prevails\", \"Clarity\" e \"Bleed American\"), contiene 12 tracce (13, con \"Anais\" nella Japanese Edition).\nDall'album vengono estratti 3 singoli: \"My best theory\", \"Coffee and cigarettes\" e \"Higher Devotion\".\nPer la prima volta dopo Clarity l'album contiene una traccia con Tom Linton alla voce, dal titolo \"Action Needs An Audience\".\n\"Damage\".\nDopo diversi tour, la band riprende il lavoro nell'autunno 2011. Il 5 settembre 2012 inizia la registrazione del nuovo album, prodotto da Alan Johainnes. Il 5 ottobre la band comunica di averne concluso il mixaggio, e che l'ottavo album sar\u00e0 pubblicato nella primavera del 2013, rivelando inoltre che esso non conterr\u00e0 vocali femminili come nei precedenti lavori.\nNell'aprile 2013 \u00e8 annunciata la data di uscita del nuovo album, dal nome \"Damage\", che sar\u00e0 pubblicato l'11 giugno 2013.\nDell'album vengono anticipati un singolo dal nome \"I will steal you back\" e la title track \"Damage\" rispettivamente il 10 aprile e il 20 aprile (in occasione del Record Store Day)."}
{"id": "822436", "revid": "1632387", "url": "https://it.wikipedia.org/wiki?curid=822436", "title": "The Sting (W.A.S.P.)", "text": "The Sting \u00e8 il terzo album live della band heavy metal W.A.S.P.. Esso \u00e8 stato pubblicato nel 2000 dalla Castle Records. Il sottotitolo \u00e8 \"Live at the Key Club, L.A.\"."}
{"id": "822440", "revid": "106016", "url": "https://it.wikipedia.org/wiki?curid=822440", "title": "La batteria, il contrabbasso, ecc.", "text": ""}
{"id": "822447", "revid": "15756", "url": "https://it.wikipedia.org/wiki?curid=822447", "title": "Villa delle Peschiere", "text": "La villa Pallavicino delle Peschiere \u00e8 situata a Genova in via San Bartolomeo degli Armeni 5, nella zona di Manin, in un luogo che, nel momento in cui la villa fu edificata, si trovava all'esterno delle mura. Costruita intorno al 1560 per il patrizio genovese Tobia Pallavicino come villa suburbana, nel Seicento fu inclusa all'interno della cerchia delle Mura Nuove e, in seguito all'espansione ottocentesca, oggi si trova nel centro della citt\u00e0.\nStoria.\nLa villa fu costruita intorno al 1560 dal ricco patrizio genovese Tobia Pallavicino, commerciante in allume, come soggiorno suburbano in posizione elevata sulla citt\u00e0, in una zona che - nel Cinquecento - si trovava all'esterno delle mura. Nello stesso periodo della costruzione della villa, Tobia Pallavicino commissionava anche il suo palazzo di citt\u00e0 nella costruenda Strada Nuova, oggi via Garibaldi, meglio conosciuto come Palazzo Carrega Cataldi.\nI disegni della villa sono attribuiti a Galeazzo Alessi, a cominciare da Raffaele Soprani, sebbene gi\u00e0 questi avesse manifestato alcuni dubbi sulla paternit\u00e0 progettuale, in particolare riguardo ad \"alcune riforme e alcune aggiunte\" di cui presume l'intervento di Giovanni Battista Castello detto il Bergamasco, l'architetto del coevo palazzo di citt\u00e0.\nLa villa sub\u00ec qualche adattamento a carattere utilitario e un generale restauro prima del 1846. Il vasto parco fu tagliato dall'apertura di via Peschiera nella seconda met\u00e0 dell'Ottocento.\nTra gli ospiti di Villa delle Peschiere vi fu Charles Dickens, che lasci\u00f2 testimonianza scritta del paesaggio di Genova e della spianata dell'Acquasola dal parco della villa.\nDescrizione.\nArchitettura.\nVilla delle Peschiere segna una maturazione rispetto a villa Giustiniani Cambiaso (Albaro), la prima opera sicura dell'Alessi a Genova. Il progetto alessiano di Villa delle Peschiere risolve il rapporto con il giardino per mezzo di due ingressi di uguale importanza da entrambi il lati, realizzando un'organica continuit\u00e0 nello sviluppo dei vani centrali e nel rapporto con la scala. La facciata sud \u00e8 pi\u00f9 riccamente decorata, con una composizione geometrica e un sontuoso impianto decorativo a lesene ioniche e corinzie, con cornicione e balaustra. Gli ordini architettonici furono proiettati nel paesaggio del parco, con una serie di terrazzamenti scenografici e una serie di serliane che accompagna il visitatore in un crescendo trionfale, dal basso verso l'alto, dalla citt\u00e0 alla villa.\nDecorazione.\nI motivi a stucco delle logge e il bagno esagonale, alquanto di moda nelle ville genovesi dell'epoca, furono realizzati da Marcello Sparzo, allievo del Castello. La ricca decorazione pittorica al piano nobile, quasi completamente conservata, \u00e8 attribuita al Semino, con alcuni interventi di Luca Cambiaso, al quale si attribuisce il ciclo pittorico a tema mitologico di alcune sale laterali.\nIl parco.\nIl giardino, di cui rimane memoria nei disegni di Martin-Pierre Gauthier, \u00e8 oggi tagliato nella parte bassa da via Peschiera. Originariamente, il parco era ricco di apparati scenografici ed effetti prospettici, che modellavano l'immagine del giardino a terrazze digradanti, e di cui rimangono ancora il prospetto a serliana e la grotta artificiale, decorata con mosaici polimaterici e con cariatidi negli stipiti. Intorno alla villa, rimane ancora una zona pianeggante a giardino, che conserva in mezzo alla vasca una statua di Gian Giacomo Vansoldo."}
{"id": "822448", "revid": "1382266", "url": "https://it.wikipedia.org/wiki?curid=822448", "title": "Sinteticit\u00e0", "text": "L'indice di sinteticit\u00e0 di una lingua \u00e8 un coefficiente che descrive, per la lingua in questione, il grado di concentrazione di funzioni morfologiche all'interno di una parola.\nNello studio dei comportamenti delle morfologie delle lingue umane l'indice di sinteticit\u00e0 di una lingua si definisce in pratica come il numero medio di morfemi per parola all'interno di una frase standard. Per ogni tipologia linguistica \u00e8 stato calcolato l'indice di sinteticit\u00e0 medio caratteristico, come si evince dalla seguente tabella:\nSi tenga conto che i valori della tabella forniscono indicazioni generiche. Inoltre, una stessa lingua pu\u00f2 avere in diverse aree della sua morfologia comportamenti differenti: ad esempio, le lingue neolatine sono flessive nel verbo, sono semi-analitiche nel nome, si comportano per lo pi\u00f9 da lingue polisintetiche nei fenomeni di univerbazione fra particelle pronominali e verbi.\nEsempi di lingue sintetiche sono il greco antico e il latino."}
{"id": "822450", "revid": "161374", "url": "https://it.wikipedia.org/wiki?curid=822450", "title": "Confedera\u00e7ao Brasileira de Basketball", "text": ""}
{"id": "822451", "revid": "104485", "url": "https://it.wikipedia.org/wiki?curid=822451", "title": "Barbara Hepworth", "text": "Il suoi lavori sono esemplificativi del Modernismo e in particolare della scultura moderna. \u00c8 stata una delle poche artiste della sua generazione a raggiungere la fama internazionale.\nBiografia.\nHepworth nacque a Wakefield, West Yorkshire; suo padre, Herbert Hepworth, sarebbe diventato un ispettore della contea assessore. Avvi\u00f2 gli studi artistici presso la Leeds School of Art, frequentando successivamente, dal 1921 al 1924, il Royal College of Art, per il quale ottenne una borsa di studio finanziata dalla contea. Presso quest'ultimo istituto conobbe e frequent\u00f2 lo scultore Henry Moore e i pittori Raymond Coxon ed Edna Ginesi. Nel 1924 visit\u00f2 l'Italia con lo scultore John Skeaping, che spos\u00f2 a Firenze il 13 maggio 1925; la coppia si trasfer\u00ec a Roma dove lavorarono nella scultura per due anni, per poi ritornare in Inghilterra, a Londra, nel novembre del 1925.\nGrazie alla pubblicit\u00e0 dello scultore Richard Bedford, uno dei curatori del Victoria and Albert Museum, conosciuto a Roma, il noto collezionista George Eumorfopoulos visit\u00f2 l\"atelier\" dei due artisti, acquistando due opere della Hepworths. La coppia si trasfer\u00ec ad Hampstead nel 1928 entrando a far parte del nuovo movimento artistico denominato \"direct carving\" (letteralmente \"intaglio diretto\"), di cui facevano parte anche Henry Moore e Richard Bedford. Nel 1928 e nel 1930 Hepworth e il marito Skeaping partecipano a importanti mostre collettive, associandosi ai gruppi artistici London Group e 7 &amp; 5 Society.\nNel frattempo, nel 1929 la coppia ebbe un figlio, Paul. Il matrimonio tuttavia si andava guastando e, quando nel 1931 la Hepworth conobbe il pittore Ben Nicholson, inizi\u00f2 con lui una relazione. Il divorzio con Skeaping avvenne nel 1933 e l'anno dopo la donna ebbe con Nicholson tre gemelli. La neo formatasi coppia inizi\u00f2 a sperimentare l'astrattismo, avviando contatti con l\"avant-garde\" francese e con gli artisti Hans Arp, Constantin Br\u00e2ncu\u0219i, Mondrian, Braque e Picasso, visitando i loro studi parigini. Nel 1937 Hepworth e Nicholson si sposarono. Lo scoppio della guerra interruppe i contatti tra gli artisti europei e i movimenti utopistici \"internazionalisti\". La Hepworth si trasfer\u00ec con il marito a St Ives, dividendo con un'altra coppia l'abitazione: la mancanza di adeguati spazi spinse l'artista a dedicarsi alla pittura e alla scultura di opere di piccola dimensione.\nA St Ives la Hepworth e il marito avviarono contatti con molti artisti del luogo, fondando, nel 1949, il gruppo di astrattisti Penwith Society of Arts.\nFu nominata dama comandante dell'Ordine dell'Impero Britannico nel 1965, dieci anni prima di morire a settantadue anni nell'incendio del suo studio in Cornovaglia, a St Ives. Lo studio e la sua casa ora costituiscono il Museo Barbara Hepworth.\nOpere.\nUno dei suoi lavori pi\u00f9 prestigiosi fu \"Forma Unica\" (\"Single Form\", 1961-1964), un memoriale per il Segretario generale delle Nazioni Unite Dag Hammarskj\u00f6ld, nel palazzo dell'ONU a New York."}
{"id": "822457", "revid": "1372005", "url": "https://it.wikipedia.org/wiki?curid=822457", "title": "Ranulfo II di Poitiers", "text": "Origine.\nFiglio del conte di Poitiers e duca d'Aquitania, Ranulfo I (ca. 815-866) e di Blichilde del Maine che secondo il monaco parigino Abbone, era una figlia del conte Rorgone I del Maine, mentre secondo altri cronisti era s\u00ec la figlia del conte del Maine, Rorgone I e di Blichilde ma era altres\u00ec la vedova del suo antagonista e pretendente al titolo di conte di Poitiers, Bernardo II di Poitiers, come riporta il canonico di Reims, Flodoardo. Secondo Ademaro di Chabannes, Rainulfo I era figlio del conte d'Alvernia, Gerardo I (ca. 800-841) e della badessa dell'abbazia di Saint-Jean di Laon, Hildegarda, figlia di Ludovico il Pio e di Ermengarda. Quindi, sempre secondo Ademaro di Chabannes ed il Chronico Richardi Pictavensis, era il nipote del conte d'Alvernia, Guglielmo I, fratello di Gerardo I.\nBiografia.\nNell'866, dopo la morte di suo padre Ranulfo I (secondo l\"'Adonis Continuatio Prima, Auctore Anonymo\" combattendo contro i Normanni, colpito da una freccia, nel corso della battaglia di Brissarthe, in cui mor\u00ec anche il conte di Parigi Roberto il Forte, il 15 settembre), mentre il titolo di duca di Aquitania rimase vacante, secondo lo storico francese Alfred Richard, Ranulfo fu privato del titolo di conte di Poitiers. La contea fu aggregata al regno di Aquitania, che fu assegnato al figlio di Carlo il Calvo, il futuro re di Francia, Luigi il Balbo e sempre secondo il Richard, Ranulfo ed i suoi fratelli furono condotti alla corte del re d'Aquitania.Bernardo di Gotia allora occup\u00f2 la contea di Poitiers e la govern\u00f2, pur non avendone il titolo.\nVerso l'867 Ranulfo II spos\u00f2 Ermengarda(?-890), di cui non si conoscono gli ascendenti. Secondo lo storico francese Alfred Richard, la moglie di Ranulfo non si chiamava Adda, ma Ermengarda, perch\u00e9 in un documento della chiesa (\u00c9glise Saint-Hilaire le Grand) di sant'Ilario di Poitiers, datato 878, inerente ad una donazione fatta alla chiesa stessa, il nome del conte Ranulfo (Ramnulfus comes) \u00e8 seguito dal nome di Ermengarda (secondo il Richard, certamente la moglie).\nSempre secondo Alfred Richard, la firma che Ranulfo II pose sul documento di donazione sopra citato dimostra che, nell'878, Ranulfo II era entrato in possesso del titolo di suo padre, era stato riconosciuto conte di Poitiers. Alla morte del re dei Franchi occidentali e re d'Aquitania, Luigi il Balbo, Ranulfo II, sempre secondo il Richard si schier\u00f2 con la vedova, Adelaide del Friuli e si prese cura del figlio Carlo, nato postumo, che divenne poi il re dei Franchi occidentali, Carlo il Semplice.\nNell'887, quando Carlo il Grosso fu esautorato, secondo il Richard tento di contrapporre il suo protetto, l'ancor giovane, Carlo il Semplice a Oddone, conte di Parigi, mentre per il titolo di imperatore fu sostenitore di Guido da Spoleto. Poi, nell'888, dopo la morte di Carlo il Grosso, Oddone fu eletto re dei Franchi occidentali, mentre Ranulfo fu nominato duca di Aquitania dai grandi di Aquitania nell'assemblea di Bourges.\nRanulfo continu\u00f2 a proteggere il giovane Carlo il Semplice, terzo figlio di Luigi il Balbo, che, nel frattempo, essendo morti i fratellastri, Luigi e Carlomanno, era stato riconosciuto legittimo erede al trono dei Franchi occidentali, e, nell'889, riusc\u00ec a tener testa ad una campagna militare del re di Francia Oddone, con cui poi trov\u00f2 un accordo.\nSecondo il Chronicon Santi Maxentii Pictavinis mor\u00ec nell'890, mentre secondo il cronista Reginone mor\u00ec, nel corso dell'892. In Aquitania, in quell'anno avevano preso corpo sentimenti avversi a Ranulfo che in quello stesso anno trov\u00f2 la morte coi suoi due fratelli, Gosberto ed Ebles. sempre secondo Reginone Ranulfo ed i suoi fratelli, morirono combattendo; a Ranulfo successe il figlio illegittimo Ebalus il Bastardo, sia in Aquitania che nella contea di Poitiers.\nDiscendenza.\nRanulfo ed Ermengarda ebbero un figlio:\ne da un'amante di cui non si conoscono n\u00e9 il nome n\u00e9 gli ascendenti Ranulfo II ebbe un figlio naturale:"}
{"id": "822458", "revid": "687809", "url": "https://it.wikipedia.org/wiki?curid=822458", "title": "Concattedrale di San Secondiano", "text": "La concattedrale di San Secondiano \u00e8 il principale luogo di culto di Chiusi, in provincia di Siena, concattedrale della diocesi di Montepulciano-Chiusi-Pienza.\nStoria.\nLa concattedrale, risalente al VI secolo e trasformata nel XII, ha subito massicci restauri all'epoca del vescovo Giuseppe Pannilini, dal 1775 al 1822. Successivamente fu radicalmente ristrutturata negli anni 1887-1894 sotto la direzione di Giuseppe Partini. Questi ultimi lavori portarono tra l'altro al rifacimento della facciata, preceduta da un protiro dorico che si distingue per l'impostazione architettonica che unisce caratteri paleocristiani romani a motivi bizantino-ravennati.\nGli scavi eseguiti negli anni settanta nella zona del presbiterio hanno fatto emergere un edificio sottostante all'attuale, sorto sui resti di una costruzione pi\u00f9 antica. Si tratta di una basilica a tre navate con pilastri quadrangolari, le pareti ad intonaco dipinto e il pavimento a mosaico databile tra la fine del IV secolo e l'inizio del V. La concattedrale fu poi riedificata alla met\u00e0 del VI secolo, recuperando in parte gli elementi architettonici dell'antica basilica.\nDescrizione.\nL'esterno della concattedrale si caratterizza per il suo campanile isolato, costruito nel 1585 trasformando una torre di difesa. Sotto la torre, a circa 12 metri di profondit\u00e0, si trova una piscina romana del I secolo a.C. costituita da due ambienti con volta a botte.\nL'interno \u00e8 di forma basilicale con tre grandi navate divise da diciotto diverse colonne recuperate da costruzioni pi\u00f9 antiche, forse romane. Le colonne, in marmo e travertino con capitelli in diversi stili, ricordano la primitiva edificazione paleocristiana cui segu\u00ec la ristrutturazione rinascimentale e poi quella ottocentesca. Sulla terza colonna di sinistra \u00e8 inciso il nome del vescovo Florentino, permettendo di datare l'edificio al 558-560. Al di sopra delle arcate si aprono otto grandi finestroni per parte.\nLe navate furono riaperte durante i lavori eseguiti tra il 1884 e il 1894. Le pareti della navata centrale, parte della controfacciata e l'abside sono stati dipinti a finto mosaico in stile ravennate e romano dal senese Arturo Viligiardi alla fine dell'Ottocento. Secondo un complesso programma iconografico, nella navata centrale sono raffigurati a sinistra e a destra due teorie di sante e di santi martiri sepolti nelle catacombe clusine o legati alla vicenda storica di Santa Mustiola. Il dipinto dell'abside, ispirato ai mosaici della basilica di Santa Maria Maggiore a Roma, \u00e8 datato 1892, quello a destra raffigura la \"Martire Orsola\" (1894), mentre quello a sinistra raffigura \"Santa Caterina d'Alessandria\".\nA sinistra ed a destra della porta d'ingresso centrale sono due epigrafi fatte scolpire da Sinebuto, successore del vescovo Montano (731-740). Entrando, subito a destra si trova una edicola dipinta da Arturo Viligiardi, sostenuta da due colonne di fattura romana che provengono dalla distrutta chiesa di Santa Mustiola e gi\u00e0 appartenenti al ciborio eretto dal duca Gregorio nel 728 circa. All'interno \u00e8 una vasca monolitica in marmo che forma il fonte battesimale sormontato dalla statua di \"San Giovanni Battista\". Nella navata sinistra \u00e8 la tomba di santa Mustiola, formata da un'urna in pietra in cui furono posti nel 1474 i resti della santa, insieme all'antica urna fittile, dopo che il corpo stesso fu esumato dal sepolcro del V secolo posto dietro l'altare maggiore della distrutta chiesa di Santa Mustiola. Le due colonne e le pietre in travertino del cenotafio sono materiale di reimpiego provenienti da Santa Mustiola.\nNel 1785 fu eretto il nuovo altare maggiore che doveva ospitare l'urna di Santa Mustiola, altare poi trasferito negli anni settanta in sagrestia per consentire gli scavi nel presbiterio. Dell'originario altare restano probabilmente i due frammentari elementi architettonici in pietra conservati ai lati del portale maggiore. Nel presbiterio si trova il coro in legno intagliato del 1660. La cappella del Santissimo Sacramento, che si apre nella navata sinistra, fu costruita nel 1801; vi si trova la pala con l\"Adorazione del Bambino tra i santi Secondiano e Girolamo\", del senese Bernardino Fungai (primi anni del XV secolo).\nLa cappella della Madonna si apre nella navata destra. Fu in origine dedicata a santa Caterina da Siena e fatta costruire dal vescovo Alfonso Petrucci, che sotto il pavimento volle la sua sepoltura. L'affresco sull'altare \u00e8 opera di Arturo Viligiardi e raffigura \"Santa Caterina che impara miracolosamente a leggere\" (1893).\nSulla cantoria in controfacciata si trova l'organo a canne, costruito da Giosu\u00e8 Agati nel 1814 e successivamente pi\u00f9 volte modificato; a trasmissione integralmente meccanica, dispone di 24 registri ed \u00e8 racchiuso all'interno di una cassa lignea di semplice fattura geometrica, con mostra composta da canne di principale disposte in un'unica cuspide con ali laterali."}
{"id": "822460", "revid": "36426", "url": "https://it.wikipedia.org/wiki?curid=822460", "title": "Paleocristiani", "text": ""}
{"id": "822462", "revid": "287204", "url": "https://it.wikipedia.org/wiki?curid=822462", "title": "Waterloo Hawks", "text": "I Waterloo Hawks furono una squadra della National Basketball League e della NBA con sede a Waterloo (Iowa).\nStoria della franchigia.\nI Waterloo Hawks furono fondati nel 1947 partecipando alla Professional Basketball League of America.\nNel 1948-49 disputarono la stagione nella National Basketball League\nNel 1949 la National Basketball League si fuse con la BAA formando la NBA; gli Hawks furono quindi un membro fondatore della NBA. Nel 1949-50, la loro prima ed unica partecipazione alla NBA, collezionarono 19 vittorie e 43 sconfitte terminando quinti su sei squadre nella Western Division.\nNel 1950-51 gli Hawks si spostarono nella National Professional Basketball League."}
{"id": "822464", "revid": "15756", "url": "https://it.wikipedia.org/wiki?curid=822464", "title": "Concattedrale dei Santi Alberto e Marziale", "text": "La concattedrale dei Santi Alberto e Marziale, costruita su una preesistente chiesa di San Salvatore, elevata poi a pieve e quindi a collegiata, \u00e8 il principale luogo di culto cattolico di Colle Val d'Elsa; dal 1986 \u00e8 concattedrale dell'arcidiocesi di Siena-Colle di Val d'Elsa-Montalcino.\nStoria.\nLe prime notizie circa la presenza di una \"cappella S. Salvatoris de Colle veteri\" si hanno fin dall'inizio del XII secolo visto che tale cappella venne confermata il 27 novembre 1115 da parte di papa Pasquale II a Teuzzone Arciprete di Colle e Pievano d'Elsa. Altri documenti redatti tra il 1188 e il 1191 nominano Alberto da Chiatina quale Arciprete \"pro plebe S. Salvatoris de Colle, et S. Johannis et Faustini de Elsa\" e testimoniano la traslazione della sede plebana da Elsa nel castello di Colle presso la cappella da essa dipendente.\nL'Alberto qui citato divenne in seguito il santo patrono di Colle ma durante il suo plebanato si distinse per il notevole attivismo che port\u00f2 la chiesa del castello di Colle prima ad affiancare e poi a sostituire nel ruolo l'antica pieve a Elsa. Durante il suo lungo plebanato sicuramente dette avvio a dei lavori di ristrutturazione che dettero un maggio prestigio all'edificio che oltre ad essere stata elevato a pieve aveva al suo interno una vasta comunit\u00e0 di canonici che vivevano secondo la regola di San Pietro; a testimonianza di questi lavori c'\u00e8, murata durante i lavori della cattedrale seicentesca, una lapide che ricorda che all'edificazione della pieve partecip\u00f2 il \"magister Bonamico\", attivo anche nella pieve di Mensano.\nIl pievano e arciprete Alberto mor\u00ec il 17 agosto 1202 ma i suoi successori mantennero intatto il prestigio della carica che ricoprivano sia all'interno della diocesi di Volterra sia nella vita del comune di Colle. Tra i successori di Alberto sono da ricordare: Bellino che il 15 giugno 1204 ricevette un privilegio di conferma da papa Innocenzo III; Visconte che il 23 gennaio 1220 fu uno dei delegati del comune di Belforte nella causa che lo vedeva opposto al comune di Volterra e Zanghello che nel 1224 viet\u00f2 a frate Paolo dell'ordine dei minori il diritto a predicare a Colle.\nIl capitolo della pieve viene citato per la prima volta il 18 settembre 1242 ma doveva essere preesistente e aveva un notevole prestigio visto che il canonico Simone venne nominato legato pontificio l'11 febbraio 1237. L'importanza della pieve all'interno della diocesi volterrana \u00e8 confermata dall'esenzione di tutte le sue 28 chiese suffraganee dal pagamento delle decime tra il 1275 e il 1303 e dalla nomina dell'arciprete Salinguerra quale sottocollettore per quelle del 1278-1279. Nello stesso periodo il complesso plebano era composto dalla chiesa, dalla casa canonica, dall\"'hospitio Panfollie\" cos\u00ec denominato in onore di Filippo Panfolia canonico della pieve ed eletto giudice il 9 aprile 1278 e dal chiostro della pieve nel quale venivano stipulati atti notarili.\nTra gli arcipreti del XIV secolo sono da segnalare Ruggero al quale successa Albizo di Scolajo dei Tancredi che l'8 settembre 1326 venne nominato anche capitano di Colle dando cos\u00ec inizio ad una specie di signoria ecclesiastica sul castello che non fu priva di fatti scandalosi e finita il 10 marzo 1330 con la sua esecuzione capitale. Una raffigurazione della pieve di Colle com'era in questo periodo \u00e8 visibile in una miniatura del Biadaiolo Tempiano-Laurenziano dove viene ritratto il castello di Colle con i suoi principali edifici tra cui una chiesa con impianto basilicale e campanile a vela; va detto che potrebbe trattarsi di una raffigurazione schematica, visto che il fronte della chiesa assomiglia molto a quello della chiesa di Sant'Agostino.\nDi fronte alla facciata della pieve di San Salvatore a partire dal 14 febbraio 1334 venne costruito il campanile che ancora il 10 agosto 1355 risultava privo delle campane. Nel XIV secolo Colle Val d'Elsa entr\u00f2 a far parte della repubblica di Firenze ma ci\u00f2 non fece diminuire l'importanza della pieve e grazie anche alle sue notevoli rendite (nel 1356 ammontavano a 140 lire esentasse) i suoi sacerdoti andarono a ricoprire ruoli di notevole importanza nella curia fiorentina come ad esempio Niccol\u00f2 di Benino di Neldo Ridofini che nel 1350 fu eletto canonico della Cattedrale di Firenze; nonostante l'influenza che ebbero presso la curia fiorentina i pievani colligiani non riuscirono a realizzare il loro maggior desiderio: essere autonomi dalla diocesi di Volterra.\nAll'interno della pieve vennero fatti diversi interventi tra il Trecento e il Quattrocento: il 26 luglio 1371 venne accordato il permesso ad acquistare un organo; nel 1384 la Societ\u00e0 di San Giovanni Battista costru\u00ec una sua cappella; con il testamento del 14 ottobre 1417 tale Lumisio fu Giacomo de' Tolosendi finanzi\u00f2 la costruzione di un altare dedicato a san Pietro e una tavola dipinta; nel 1465 venne costruito un nuovo fonte battesimale in marmo; nel 1472 la sacrestia and\u00f2 distrutta a causa di un incendio ma due anni dopo era gi\u00e0 stata ricostruita.\nIl 5 giugno 1592 la pieve (collegiata dal 1520) di Colle venne eretta a cattedrale. Subito dopo si resero necessari dei lavori adeguamento al nuovo status. Nel 1602 le autorit\u00e0 colligiane decisero di abbattere la vecchia pieve per sostituirla, nello stesso luogo, con un nuovo edificio, adeguato alla nuova dignit\u00e0 di chiesa cattedrale del vescovo. Usimbardo Usimbardi, primo vescovo della nuova diocesi, affid\u00f2 all'architetto Fausto Rughesi di Montepulciano il progetto del nuovo Duomo; i lavori iniziarono il 17 aprile 1603 sotto la guida dell'ingegnere fiorentino Gherardo Mechini. La vecchia torre campanaria venne abbattuta nel 1623 e ricostruita subito dopo su disegno dell'architetto colligiano Renieri, anche se non venne mai completata. Il secondo vescovo Cosimo della Gherardesca dot\u00f2 il nuovo edificio degli arredi necessari per l'esercizio del culto. La facciata rimasta per lungo tempo grezza fu completata nel 1833 su disegno dell'architetto senese Agostino Fantastici.\nIl 21 novembre 1940 con il Regio Decreto n.1746 venne dichiarata monumento nazionale.\nNel 1986, con la soppressione della diocesi, diventa concattedrale dell'Arcidiocesi di Siena-Colle di Val d'Elsa-Montalcino.\nArchitettura e patrimonio artistico.\nL'antica pieve.\nMassima testimonianza della antica pieve dei Santi Giovanni Battista, Faustino e Giovita, detta anche pieve di S. Alberto, sono i resti della facciata, larga 18 metri, visibili sul fianco sinistro della nuova cattedrale.\nLa chiesa aveva una struttura basilicale, probabilmente a tre navate, realizzata con conci di arenaria disposti a corsi orizzontali e paralleli. Le pietre qui usate sono perfettamente squadrate grazie all'uso di strumenti allora in uso nell'area pisana, e pisano \u00e8 infatti Bonamico, qui attivo. Dell'antica facciata resta integra solo la parte inferiore, il cui prospetto \u00e8 scandito da sei colonne che sorreggono sette archi ciechi; nella seconda e nella sesta, visibilmente pi\u00f9 ampie delle altre, si aprivano i portali, ora tamponati, che avevano stipiti monolitici e archivolti a tutto sesto e ghiera avvolgente di stile tipicamente pisano (particolare interessante: l'arco poggia su due dadi, come nel duomo di Pisa e questo \u00e8 l'unico caso riscontrabile in Val d'Elsa).\nLe colonne in facciata hanno fusti monolitici e poggiano su basi ad anello ed hanno capitelli a due ordini sovrapposti di foglie acquatiche e palmette. Il secondo ordine della facciata era scandito da due lesene in tre ampie specchiature.\nIl resto dell'originario edificio \u00e8 visibile nella tavoletta della Biccherna del 1479 che raffigura l'assedio di Colle Val d'Elsa e l'ingresso del Duca di Calabria. In esso si intravede il fianco meridionale dell'edificio con claristorio a feritoie e ampie monofore. Dell'interno rimangono i due sostegni polilobati oggi inglobati nella chiesa di Borgatello che sono simili a quelli posti nelle chiese altomedievali della zona come nella abbazia a Isola.\nLa concattedrale.\nEsterno.\nLa sobria facciata neoclassica \u00e8 opera di Agostino Fantastici; essenziale nelle linee, \u00e8 articolata da materiali diversi che ne sottolineano il disegno. Il paramento murario, prevalentemente in laterizio, \u00e8 interrotto da due risaliti in arenaria su cui si aprono i portali laterali, e da cornici in travertino, che corrono alla base della facciata e all'altezza del secondo ordine; il timpano triangolare presenta una cornice dentellata.\nInterno.\nL'edificio presenta una pianta a croce latina con tre navate divise in quattro campate da pilastri a sezione rettangolare con lesene aggettanti su cui si imposta una doppia cornice a membrature, che corre lungo la navata centrale e il transetto, chiuso lateralmente da due ampie cappelle.\nL'area presbiteriale, completata dal coro nella porzione absidale, \u00e8 sovrastata da un tamburo privo di cupola, sostenuto da quattro pennacchi. La navata centrale e i bracci del transetto presentano una volta a botte; sulle navate laterali, coperte da volte a crociera, si aprono otto cappelle a pianta rettangolare con volta a botte.\nAll'interno nella prima cappella di destra troviamo tele di Giovan Paolo Melchiorri sia all'altare che nei muri laterali; nella seconda cappella di destra l'altare \u00e8 opera di Vincenzo Dandini e i dipinti sono stati realizzati nel 1673 da Deifebo Burbarini; nella quarta di destra il dipinto all'altare \u00e8 di Rutilio Manetti mentre gli affreschi e i restanti dipinti sono di Astolfo Petrazzi. Nel transetto di destra si trova il fonte battesimale datato 1465 e la tela raffigurante la \"Nativit\u00e0\" opera del Poppi datata 1567. Dal transetto di destra si accede alla \"cappella del Sacro Chiodo\", chiusa da una cancellata in ferro battuto realizzata nel XVII secolo, e qui \u00e8 posto il marmoreo \"tabernacolo\" opera di Mino da Fiesole nel quale si conserva uno dei chiodi serviti per la crocifissione di Cristo. Qui \u00e8 collocato anche un elegante leggio in bronzo, opera di Pietro Tacca del 1629.\nAll'altare maggiore \u00e8 collocato il \"Crocifisso\" in bronzo fuso anch'esso opera di Pietro Tacca su modello del Giambologna. Nella collocazione originaria sono ancora gli stalli lignei del coro, realizzati nel 1628 da Silvestro Ceramelli.\nNel transetto di sinistra si trova la tela raffigurante l\"'Ultima Cena\" realizzata nel 1636 da Ottavio Vannini e nel battistero vi sono due tele di Cosimo Gamberucci entrambe del 1619. Nella quarta cappella di sinistra tele di Filippo Tarchiani; nella terza all'altare opera di Niccol\u00f2 Tornili e ai lati dipinti di Giovanni Rosi fatti tra il 1662 e il 1663; nella seconda cappella di sinistra affreschi di Giuseppe Nicola Nasini del 1690.\nA met\u00e0 della navata centrale si trova il pulpito in marmo con bassorilievi risalenti al XIV secolo e al 1465.\nOrgani a canne.\nSulla cantoria lungo la parete destra del presbiterio, si trova l'organo a canne della concattedrale. Lo strumento venne costruito nel 1555 da Onofrio Zeffirini da Cortona per l'antica pieve ed in seguito trasportato nella nuova chiesa. Oggetto di vari interventi nei secoli XVII e XVIII, fu restaurato da Benedetto Tronci una prima volta nel 1780 e una seconda nel 1786; in tale occasione, l'organo assunse le caratteristiche attuali. Lo strumento \u00e8 a trasmissione integralmente meccanica, con unica tastiera di 47 note con prima ottava scavezza e pedaliera a leggio scavezza di 8 note.\nA pavimento nell'abside si trova un secondo organo a canne, costruito nel 1935 dalla ditta Balbiani Vegezzi-Bossi (modello \"Balilla\") e dotato di 5 registri su unico manuale e pedale."}
{"id": "822466", "revid": "97773971", "url": "https://it.wikipedia.org/wiki?curid=822466", "title": "Madeleine Bourdouxhe", "text": "Biografia.\nMadeleine Bourdouxhe pass\u00f2 l'infanzia e l'adolescenza a Liegi per poi trasferirsi a Bruxelles, dove intraprese gli studi di filosofia all'Universit\u00e0 libera. Conobbe successivamente il matematico Jacques Muller, che sposer\u00e0 nel 1927.\nLa vena letteraria emerse con la stesura, nel 1935, di \"Vacances\", primo romanzo che rimase per\u00f2 inedito. Scrisse e pubblic\u00f2 nel 1937 \"La femme de Gilles\", tradotto in italiano in \"La donna di Gilles\", tuttora considerato il suo capolavoro. La casa editrice Gallimard, che pubblic\u00f2 l'opera prima della scrittrice poco pi\u00f9 che trentenne, lo fece su consiglio entusiasta di Jean Paulhan, direttore della Nouvelle Revue Fran\u00e7aise. Venne accolta in maniera entusiasta dal pubblico francese perch\u00e9 \u00e8 proprio in Francia che la Bourdouxhe si spinse per cercare editori per i suoi scritti. Lo scoppio della seconda guerra mondiale e il controllo dei nazisti sulle case editrici la costrinsero, da attiva antinazista, a rinunciare alla pubblicazione dei suoi lavori, preferendo di gran lunga l'attivit\u00e0 di novelliere che la porta a pubblicare su quotidiani e riviste e a vincere premi letterari in Canada per gli scrittori di lingua francese.\nNel 1943 pubblic\u00f2 infatti con le \u00c9ditions Libris di Bruxelles il romanzo \"\u00c0 la recherche de Marie\": l'autrice prese inizialmente contatti con la Gallimard per la pubblicazione, ma poi ritir\u00f2 lo scritto perch\u00e9 sostenne che questa fosse controllata dai nazisti. L'anno successivo pubblic\u00f2 \"Sous le pont Mirabeau\" con le \u00c9ditions Lumi\u00e8re.\nNonostante la produzione apparentemente minima (in realt\u00e0 partecip\u00f2 a svariati concorsi letterari con opere poi rimaste inedite), la Bourdouxhe divenne segretaria a vita della Libera Accademia del Belgio nel 1964.\nSolo altri due lavori furono pubblicati: \"Sept Nouvelles\" nel 1985 e \"Wagram 17-42: Marie attend Marie\" nel 1989, entrambe dalla \u00c9ditions Tierce-Litt\u00e9rales di Parigi.\nMadeleine Bourdouxhe non leg\u00f2 mai il proprio nome a nessun movimento letterario o rivista, n\u00e9 tent\u00f2 affannosamente di procurarsi un posto in prima fila tra gli scrittori di rilievo del Novecento. Attiva nella Resistenza contro i nazisti, visse quasi ai margini della societ\u00e0 come i protagonisti dei suoi stessi libri, ritagliandosi uno spazio di poco rilievo sulla scena internazionale ma lavorando incessantemente alla scrittura, che non fu mai per lei un secondo lavoro o un ripiego ma una vocazione vera e propria.\nFu grande amica di Jean-Paul Sartre e di Simone de Beauvoir, che la cit\u00f2 nel romanzo \"Secondo sesso\" (1949) esaltando l'analisi dei sessi che si evince dalla lettura de \"La femme de Gilles\".\nNon esiste una bibliografia esaustiva e completa su Madeleine Bourdouxhe. La letteratura femminile l'ha da poco riscoperta e apprezzata anche grazie alla pellicola del 2004 di Fr\u00e9d\u00e9ric Fonteyne tratta dal suo romanzo principale: anche il film si intitola \"La donna di Gilles\".\n\"La donna di Gilles\".\nIl romanzo ha un intreccio semplice. Sullo sfondo di una Liegi operaia (il nome della citt\u00e0 non viene per\u00f2 mai citato nel romanzo) \u00c9lisa \u00e8 la moglie di un operaio, Gilles, innamorato segretamente della sorella di lei, l'affascinante Victorine. Il \"m\u00e9nage \u00e0 trois\" viene scoperto da \u00c9lisa che, fermamente innamorata del marito, invece di punirlo o di chiedergli spiegazioni asseconda il suo amore per la sorella, sperando in un rinsavimento che porti l'uomo a riscoprirla e ad amarla come una volta. Ma la passione di Gilles degenera ed \u00c9lisa si ritrova a doversi far forza per tentare a tutti i costi di non odiare il suo uomo e sua sorella, spingendosi anzi a confortarlo, sostenerlo, diventare sua confidente nei tradimenti che subisce. L'amore totale la acceca e la distrugge. Alla fine, quando il pericolo di Victorine \u00e8 distante e Gilles sembra riaccostarsi al focolare domestico, \u00c9lisa \u00e8 stremata. Ha svuotato s\u00e9 stessa per il suo uomo. Tutto intorno a lei perde di significato e di valore. "}
{"id": "822470", "revid": "28406", "url": "https://it.wikipedia.org/wiki?curid=822470", "title": "Costantino XII", "text": ""}
{"id": "822472", "revid": "1543377", "url": "https://it.wikipedia.org/wiki?curid=822472", "title": "Heap overflow", "text": "Heap overflow, o heap overrun, \u00e8 il nome usato per indicare un buffer overflow che avviene nell'area dati della heap. A differenza che nello stack, dove la memoria viene allocata staticamente, nella heap essa viene allocata in modo dinamico dalle applicazioni a run-time e tipicamente contiene dati dei programmi utente.\nGli heap overflow vengono solitamente usati dai cracker per abusare di programmi contenenti alcune vulnerabilit\u00e0 dovute ad insufficiente validazione degli input, calcolo sbagliato della memoria da allocare o superamento del limite massimo di memoria allocabile. L'attacco avviene come segue: se un'applicazione copia dei dati senza preventivamente controllare se trovano posto nella variabile di destinazione, il cracker pu\u00f2 fornire al programma un insieme di dati troppo grande per essere gestito correttamente, andando cos\u00ec a sovrascrivere i metadati (cio\u00e8 le informazioni di gestione) della heap, prossimi alla destinazione dell'insieme di dati. In questo modo, l'attaccante pu\u00f2 sovrascrivere una locazione arbitraria di memoria, con una piccola quantit\u00e0 di dati. Nella maggior parte degli ambienti, questo pu\u00f2 fornire all'attaccante il controllo dell'esecuzione del programma.\nLa vulnerabilit\u00e0 Microsoft JPEG GDI+ MS04-028 \u00e8 un esempio del pericolo che uno heap overflow pu\u00f2 rappresentare per un utente informatico. In sintesi, questa vulnerabilit\u00e0 permetteva, durante la visualizzazione di una immagine JPEG ed attraverso un buffer overrun, l'esecuzione di codice malevolo in remoto che, se eseguito nello spazio di un utente con privilegi di amministratore, permetteva all'attaccante di prendere il controllo dell'intero sistema.\nLa metodologia di attacco solitamente varia a seconda delle diverse implementazioni delle funzioni di allocazione dinamica della memoria.\nRilevare e prevenire gli heap overflow.\nEsistono applicazioni in grado di rilevare gli heap overflow dopo che sono avvenuti, abortire quindi l'applicazione e registrare l'evento nei log di sistema. Esistono inoltre applicazioni in grado di prevenire gli heap overflow e ridurre la probabilit\u00e0 che uno heap overflow possa avere effetti su un programma in esecuzione"}
{"id": "822473", "revid": "1494169", "url": "https://it.wikipedia.org/wiki?curid=822473", "title": "Ancora tu", "text": ""}
{"id": "822474", "revid": "1568601", "url": "https://it.wikipedia.org/wiki?curid=822474", "title": "Ornica (torrente)", "text": "Il torrente Ornica \u00e8 un corso d'acqua della provincia di Bergamo. \nNasce al Passo di Salmurano, nelle Alpi Orobie e confluisce dopo 7\u00a0km da sinistra nel torrente Stabina all'altezza del bivio per Ornica, in Val Brembana. Percorre la Valle Salmurano ed \u00e8 interamente compreso nel territorio comunale di Ornica."}
{"id": "822475", "revid": "3115", "url": "https://it.wikipedia.org/wiki?curid=822475", "title": "Jablonov\u00e9 (\u017dilina)", "text": "Jablonov\u00e9 (in ungherese \"Alm\u00e1sfalu\", in tedesco \"Jablonau\") \u00e8 un comune della Slovacchia facente parte del distretto di Byt\u010da, nella regione di \u017dilina.\nStoria.\nIl villaggio venne citato per la prima volta nel 1265 come possedimento dei signori di Su\u013eov, per poi passare ai nobili locali Mars\u00f3 (Mar\u0161ovsk\u00fd)."}
{"id": "822477", "revid": "125382529", "url": "https://it.wikipedia.org/wiki?curid=822477", "title": "Duomo di Grosseto", "text": "La cattedrale di San Lorenzo \u00e8 il luogo di culto cattolico pi\u00f9 importante della citt\u00e0 di Grosseto, chiesa madre dell'omonima diocesi.\nStoria.\nUn primo edificio di culto, la pieve di Santa Maria, venne edificato nel sito in cui oggi sorge il Duomo. In seguito, il complesso venne riedificato tra il 1294 e il 1302, dall'architetto senese Sozzo di Rustichino, per poi subire ulteriori rifacimenti di gusto rinascimentale e barocco ed essere infine rimaneggiata in stile neomedievale tra il 1840 e il 1865.\nDescrizione.\nEsterno.\nLa facciata attuale venne eseguita tra il 1840 e il 1845 sulla scorta del gusto di matrice romantica per la bicromia bianco-rossa (marmo rosso di Caldana) e per le forme goticheggianti. Rivolta ad ovest, presenta la parte bassa, con tre portali, coronata da una loggia di archetti praticabile e percorsa da una cornice marcapiano. La parte alta centrale, coronata da un timpano, \u00e8 occupata da un ampio rosone. Conserva le sculture gotiche della prima fase costruttiva, tra cui gran parte delle sculture del rosone e i simboli dei quattro evangelisti posti sulla cornice marcapiano (tra i quali tuttavia, il simbolo dell'angelo venne rimpiazzato da una figura di santo barbuto della stessa epoca, ma che in origine doveva essere collocata in una nicchia). La facciata d'origine venne probabilmente completata tra il 1338 e il 1340, contemporaneamente al portale sul lato meridionale. Ai restauri cinquecenteschi si deve l'inserzione di due piccole lanterne alla sommit\u00e0 dei lati e di due piccoli obelischi alle estremit\u00e0 del timpano.\nIl lato destro meridionale, che prospetta su Piazza Dante, fu probabilmente progettato sempre da Sozzo Rustichini, che fece realizzare le due finestre gotiche a bifora. La decorazione scultorea del portale laterale e delle finestre e la statua di san Lorenzo tra di esse furono opera della bottega di Agostino di Giovanni e del figlio di questi, Giovanni d'Agostino, tra il 1320 e il 1340. La parte superiore del portale, con il bassorilievo della Vergine nella lunetta e le due statue che lo fiancheggiano, si deve ad un intervento del 1897 dello scultore Leopoldo Maccari. Tutto il fianco destro dell'edificio, pi\u00f9 che restaurato, fu parzialmente \"inventato\" integrando per\u00f2 le preesistenze medievali, su progetto del fiorentino Giuseppe Castellucci o del senese Giuseppe Partini. Nella fascia superiore \u00e8 stata realizzata dall'artista Arnaldo Mazzanti una grande meridiana ad affresco realizzata nel 1983. Sull'angolo destro della facciata \u00e8 collocata la colonna dei bandi, sormontata da un capitello corinzio composito, storicamente utilizzata per l'affissione dei bandi pubblici.\nIl campanile fu innalzato sul fianco sinistro settentrionale solo nel 1402, mentre la scala interna venne realizzata nel 1611. Nel 1911 venne rimaneggiato, trasformando le finestre ad arco in bifore e trifore, e rialzato. Vi sono murati frammenti scultorei della originale decorazione gotica della chiesa.\nInterno.\nAll'interno la cattedrale presenta una pianta a croce latina, a tre navate suddivise da pilastri e coperte da volte a crociera su sei pilastri cruciformi per lato e con abside semicircolare nella quale si aprono tre absidi minori, assumendo una pianta trilobata. La planimetria dell'edificio, a croce latina, si deve probabilmente al rinnovamento eseguito nel 1540 dall'architetto senese Anton Maria Lari, aggiornato stilisticamente, dopo le modificazioni barocche, tra il 1858 e il 1865.\nL'aspetto attuale della navata centrale \u00e8 frutto dei rimaneggiamenti cinquecenteschi e ottocenteschi. Tra il 1592 e il 1662 fu realizzata la copertura a volta precedentemente costituita da un tetto a capriata lignea. I restauri ottocenteschi, ad opera dell'architetto Fabio Nuti, videro la realizzazione di una bassa cupola all'incrocio del transetto, decorata da dipinti neoclassici e la realizzazione del rivestimento in pietra a fasce contrastanti dei pilastri e degli archi. Furono inoltre eliminati gli altari barocchi che si trovavano lungo le pareti delle navate laterali.\nL'abside sul fondo era stata rimaneggiata nel XV secolo in forma poligonale, aprendovi un coro e due cappelle radiali e dopo i restauri cinquecenteschi era restata incompleta. Nel XVII secolo venne sistemata nell'attuale forma semicircolare, con accesso alla nuova sacrestia. Nell'abside si trova una tela di Ventura Salimbeni rappresentante i \"Santi Carlo Borromeo e Lorenzo adoranti il Nome di Ges\u00f9\".\nNel 1649 venne realizzato l'altare maggiore, rivestito in marmi colorati, progettato da Tommaso Redi, il quale venne completato dal ciborio nel 1692, ad opera di Giovanni Antonio e Francesco Mazzuoli. Sulla fronte \u00e8 stato collocato il paliotto in argento e rame dorato, eseguito nel 1782 dal senese Giacomo Bonechi per l'altare della Madonna delle Grazie.\nNella cappella della Madonna delle Grazie, nel braccio sinistro del transetto, \u00e8 ospitato il dipinto raffigurante la \"Vergine Assunta con angeli\", realizzato intorno al 1470 dal pittore Matteo di Giovanni, probabilmente parte centrale di un'originale tavola pi\u00f9 ampia. Al dipinto, molto venerato, venne aggiunta nel 1759 la corona della Vergine. In origine la tavola era collocata in una cappella della zona absidale, al di sopra di un altare della stessa epoca, opera di Antonio Ghini. In seguito ai restauri cinquecenteschi venne spostato sulla parete della navata sinistra, e nel 1709 nella attuale cappella, su un nuovo altare, eseguito da Giovanni Antonio Mazzuoli su progetto del fiorentino Giovan Battista Foggini, che integrava la sola edicola dell'opera quattrocentesca. Nei restauri ottocenteschi il nuovo altare venne smontato e perse gran parte delle decorazioni scultoree.\nNel braccio destro del transetto si trova la cappella del Crocifisso, costruita alla met\u00e0 dell'Ottocento. Ospita un pregevole \"Crocifisso\" ligneo della seconda met\u00e0 del XV secolo, forse attribuibile al Vecchietta. In origine anche quest'opera era collocata in una cappella dell'area absidale. L'altare fu eseguito ad imitazione di quello della Madonna delle Grazie nel 1857, dallo scultore Domenico Iardella di Lucca.\nSulla controfacciata, al di sopra del portale centrale, si conserva una lunetta scolpita con il Cristo in una mandorla sorretta da angeli, e i due leoni stilofori, attribuiti alla bottega Giovanni d'Agostino. Le vetrate delle finestre sono opera di Girolamo di Benvenuto (intorno al 1470). Nella navata centrale \u00e8 un'acquasantiera riccamente decorata, che assembla un fusto datato al 1506 dall'iscrizione del donatore, Gerolamo Vantaggioli, e una vasca decorata da ghirllande e putti all'esterno e da una ricca fauna acquatica all'interno, forse attribuibile alla bottega di Antonio Federighi. Nella navata sinistra \u00e8 ospitato il \"fonte battesimale\", opera di Antonio Ghini (autore anche dell'altare della \"Madonna delle Grazie\", 1470-1474). Nell'antisacrestia \u00e8 un ciborio marmoreo del 1500, proveniente da Castiglione della Pescaia.\nNella cattedrale si trova l'organo a canne Mascioni \"opus 775\", costruito nel 1959; originariamente su due manuali, nel corso di un importante intervento di restauro operato dalla ditta costruttrice nel 2004, i registri sono stati redistribuiti su tre manuali. Il materiale fonico si articola in tre corpi, due su cantorie contrapposte ai lati del coro e uno entro nicchia sopraelevata nella cappella alla destra del presbiterio."}
{"id": "822478", "revid": "339392", "url": "https://it.wikipedia.org/wiki?curid=822478", "title": "Autostrada A3 Salerno-Reggio Calabria", "text": ""}
{"id": "822479", "revid": "26891", "url": "https://it.wikipedia.org/wiki?curid=822479", "title": "Batiscafo Trieste", "text": ""}
{"id": "822481", "revid": "36426", "url": "https://it.wikipedia.org/wiki?curid=822481", "title": "Tetto a capriata", "text": ""}
{"id": "822486", "revid": "767487", "url": "https://it.wikipedia.org/wiki?curid=822486", "title": "Hvozdnica", "text": "Hvozdnica (in ungherese \"F\u0171r\u00e9szfalu\", in tedesco \"Hwoznitz\") \u00e8 un comune della Slovacchia facente parte del distretto di Byt\u010da, nella regione di \u017dilina.\nStoria.\nCitato per la prima volta nel 1250 con il nome di \"Hoznucha\", fu possedimento della citt\u00e0 di Pova\u017esk\u00e1 Bystrica."}
{"id": "822488", "revid": "287204", "url": "https://it.wikipedia.org/wiki?curid=822488", "title": "Iolanda Balas", "text": ""}
{"id": "822494", "revid": "461628", "url": "https://it.wikipedia.org/wiki?curid=822494", "title": "Duomo di Montalcino", "text": "La concattedrale del Santissimo Salvatore \u00e8 il principale luogo di culto cattolico di Montalcino; dal 1986 \u00e8 concattedrale dell'arcidiocesi di Siena-Colle di Val d'Elsa-Montalcino.\nStoria.\nIl primo luogo di culto di Montalcino, intitolato al Santissimo Salvatore, fu l'omonima pieve romanica, risalente all'XI secolo; essa fu elevata a cattedrale della diocesi di Montalcino quando quest'ultima venne fondata il 13 agosto 1462 per volere di papa Pio II.\nL'antica chiesa venne demolita a partire dal 1817 e integralmente ricostruita in stile neoclassico, su disegno dell'architetto senese Agostino Fantastici. Il 24 aprile 1834 la nuova cattedrale, nelle forme attuali, fu aperta al culto e solennemente dedicata dal vescovo ilcinese Giovanni Bindi Sergardi. \nLa chiesa venne restaurata per volere del vescovo Alfredo del Tomba nel 1934; nel 1986, con la soppressione della diocesi di Montalcino, \u00e8 divenuta concattedrale dell'arcidiocesi di Siena-Colle di Val d'Elsa-Montalcino.\nDescrizione.\nEsterno.\nLa concattedrale del Santissimo Salvatore si trova nel nucleo pi\u00f9 antico dell'abitato di Montalcino, prospiciente l'omonima piazza.\nL'esterno \u00e8 caratterizzato dalla facciata, preceduta da un alto pronao, privo di timpano; al centro dell'alto cornicione marmoreo, sorretto da sei colonne ioniche in mattoni con capitelli in marmo, \u00e8 riportata la seguente iscrizione in lingua latina:\nAl di sotto del portico, si aprono i tre portali di accesso alla chiesa, dei quali il centrale \u00e8 pi\u00f9 ampio rispetto a quelli laterali; inoltre, nella parte alta del prospetto, che termina con un semplice timpano triangolare, vi \u00e8 una finestra a lunetta chiusa da una vetrata policroma raffigurante \"Cristo benedicente\" (fine del XIX secolo).\nAlla sinistra della facciata, leggermente discostato dall'edificio, si eleva la torre campanaria, preesistente rispetto all'edificio attuale e risalente al XVIII secolo, quando venne costruito di fianco all'antica cattedrale romanica.\nInterno.\nL'interno della concattedrale \u00e8 integralmente in stile neoclassico; esso \u00e8 caratterizzato dalla presenza di un doppio transetto: il primo, quello orientale, \u00e8 posto a ridosso della parete di controfacciata, e su di esso si aprono i tre portali; il secondo, invece, si trova nella sua posizione consueta, tra l'abside e l'aula. Ciascuna delle due pareti terminali del transetto orientale ospita un altare: quello di destra \u00e8 dedicato all'Immacolata Concezione ed ospita la pala di Francesco Vanni \"Immacolata Concezione con Ges\u00f9 e Dio Padre\" (1588); quello di sinistra \u00e8 sormontato anch'esso da dipinto del Vanni, \"San Giovanni Battista nel deserto\", risalente agli anni ottanta del XVI secolo.\nL'aula \u00e8 divisa in tre navate da due alti colonnati ionici con quattro colonne ciascuno: la navata centrale \u00e8 coperta con volta a botte in parte cassettonata, mentre quelle laterali hanno soffitto piano; inoltre, nella parte terminale della navata maggiore, entro due nicchie, vi sono le statue in gesso di \"San Michele arcangelo\" (parete di sinistra) e di \"San Giovanni evangelista\" (a destra), realizzate da Antonio Rossi nel 1842.\nA met\u00e0 di ogni navata laterale, si apre una cappella a pianta poligonale, con altare in stucco al centro della cui ancona vi \u00e8 la statua del santo dedicatario; la cappella di sinistra \u00e8 dedicata a San Giuseppe, mentre quella di destra alla Madonna. All'inizio della navatella di sinistra, un arco immette nel battistero, all'interno del quale vi sono al centro il grande fonte battesimale in travertino, realizzato nel 1933 da Egesto Bellini, e sulla parete di sinistra alcuni frammenti dell'antica lunetta del portale centrale romanico, raffiguranti \"Cristo nella mandorla fra due angeli con turibolo\" (XI secolo).\nSull'altare della cappella del Suffragio, alla quale si accede dalla sacrestia, si trova il dipinto, derivato dal Beccafumi, con \"San Michele Arcangelo che scaccia gli angeli ribelli dal Paradiso\", di scuola senese dell'ultimo quarto del secolo XVI. Nella sagrestia nella parete di fondo si trova attualmente il dipinto di Francesco Nasini raffigurante la \"Madonna Assunta tra angeli con i Santi Ippolito vescovo e Cipriano martire\" (1647), commissionato da Ippolito Senesi per l'altare dei Santi Antonio e Ippolito, successivamente demolito.\nIl presbiterio, chiuso sulla parte anteriore da una balaustra marmorea, si articola sotto la crociera del transetto occidentale; al centro vi \u00e8 il monumentale \"altare maggiore\", realizzato tra il 1828 e il 1832 su disegno di Agostino Fantastici il quale, in corso d'opera, semplific\u00f2 il manufatto. Al centro della composizione, al di sopra della mensa, vi \u00e8 il tabernacolo, inserito al centro della facciata di un ideale tempio ionico con timpano triangolare sorretto da quattro colonne e decorato con un bassorilievo raffigurante l\"Agnello di Dio\". Pi\u00f9 in alto, vi sono quattro elementi decorativi, disposti a coppia alle estremit\u00e0 dell'altare: in basso due angeli reggicandelabro, in alto due candelabri a pi\u00f9 luci. Al centro, vi sono due angeli che sorreggono la croce di Cristo Risorto. Alla sinistra dell'altare, trova luogo la cattedra lignea del vescovo, realizzata tra il XVI e il XVII secolo. Nell'abside semicircolare, che si apre alle spalle dell'altare maggiore ed \u00e8 illuminata da una finestra a lunetta, vi \u00e8 sono gli stalli lignei ottocenteschi del coro, riservati ai canonici.\nOrgano a canne.\nSulla cantoria nel braccio sinistro del transetto occidentale, si trova l'organo a canne Nicomede Agati \"opus 453\", costruito nel 1858.\nLo strumento \u00e8 a trasmissione integralmente meccanica sospesa ed \u00e8 situato entro una nicchia con cassa in muratura al centro della quale vi \u00e8 la mostra, composta da 35 canne di principale disposte in cuspide unica con ali laterali, con bocche \"a mitria\" ad andamento contrario rispetto a quello della sommit\u00e0 delle canne.\nLa consolle \u00e8 a finestra e dispone di un'unica tastiera di 56 note con prima ottava cromatica estesa non originale (divisione bassi/soprani a \"Fa\"/\"Fa#\"), e pedaliera dritta non originale di 18 note, costantemente unita al manuale. I registri sono azionati da manette a scorrimento laterale poste su due file alla destra della tastiera."}
{"id": "822495", "revid": "767487", "url": "https://it.wikipedia.org/wiki?curid=822495", "title": "Kol\u00e1rovice", "text": "Kol\u00e1rovice (in ungherese \"Kolar\u00f3c\", in tedesco \"Heinrichsdorf\") \u00e8 un comune della Slovacchia facente parte del distretto di Byt\u010da, nella regione di \u017dilina.\nStoria.\nLa cittadina \u00e8 citata per la prima volta nel 1312 (con il nome di \"Henrici Villa\") quando venne fondata dal cavaliere di origine germanica Heinrich che qui condusse dei coloni. Nel 1469 pass\u00f2 ai Signori di Hri\u010dov e poi alla citt\u00e0 di Byt\u010da."}
{"id": "822497", "revid": "481666", "url": "https://it.wikipedia.org/wiki?curid=822497", "title": "La canzone del sole", "text": ""}
{"id": "822498", "revid": "767487", "url": "https://it.wikipedia.org/wiki?curid=822498", "title": "Kote\u0161ov\u00e1", "text": "Kote\u0161ov\u00e1 (in ungherese \"Kotess\u00f3\", in tedesco \"Koteschau\") \u00e8 un comune della Slovacchia facente parte del distretto di Byt\u010da, nella regione di \u017dilina.\nStoria.\nSorta nel 1943 per l'unione dei comuni di Mal\u00e1 Kote\u0161ov\u00e1 e Ve\u013ek\u00e1 Kote\u0161ov\u00e1, \u00e8 citata per la prima volta nel 1234 con il nome di \"Hotesou\" quale possedimento del vescovato di Nitra. Appartenne poi alle varie famiglie di feudatari locali: Kutassy / Kote\u0161ovsk\u00fd, Kudelka, Prileszyi / Prilesk\u00fd, Koh\u00e1csy / Koch\u00e1\u010d e Hrab\u00f3 / Hrabovsk\u00fd. Successivamente pass\u00f2 ai Signori di Hri\u010dov e poi alla citt\u00e0 di Byt\u010da."}
{"id": "822500", "revid": "110157", "url": "https://it.wikipedia.org/wiki?curid=822500", "title": "Parina", "text": "Il torrente Parina \u00e8 un corso d'acqua della provincia di Bergamo. Nasce tra il Pizzo Arera e la Cima Valmora, nelle Alpi Orobie e confluisce dopo 16\u00a0km da sinistra nel Brembo all'altezza di Camerata Cornello, in Val Brembana. Percorre la Val Parina ed \u00e8 compreso nel territorio comunale di Oltre il Colle, Serina, Dossena e Lenna. Per gran parte del suo corso il torrente scorre in un orrido."}
{"id": "822501", "revid": "287204", "url": "https://it.wikipedia.org/wiki?curid=822501", "title": "National Professional Basketball League", "text": "La National Professional Basketball League fu una lega di pallacanestro negli Stati Uniti d'America attiva solamente nella stagione 1950-1951. Una lega con lo stesso nome fu riproposta nel biennio 2007\u20132008.\nAlla fine della stagione, non vennero disputati i play-off. Gli Sheboygan Red Skins e i Waterloo Hawks, primi rispettivamente in Eastern e Western Division, reclamarono il titolo che per\u00f2 non venne assegnato ad alcuna squadra.\nSquadre.\nEastern Division \nWestern Division\nDurante il campionato quattro squadre si ritirarono: Grand Rapids Hornets, Kansas City Hi-Spots, Louisville Alumnites e St. Paul Lights. Sempre a stagione in corso, i Denver Refiners si trasferirono invece a Evansville.\nAnderson, Denver, Sheboygan e Waterloo avevano preso parte in passato alla National Basketball Association."}
{"id": "822503", "revid": "35804", "url": "https://it.wikipedia.org/wiki?curid=822503", "title": "Trieste (disambigua)", "text": ""}
{"id": "822506", "revid": "767487", "url": "https://it.wikipedia.org/wiki?curid=822506", "title": "Craig Armstrong", "text": "Biografia.\nCraig Armstrong nasce come musicista classico, avendo studiato composizione, pianoforte e violino alla Royal Academy of Music. Negli anni ottanta, dopo essersi diplomato, compone numerosi pezzi per orchestra, ma lascia ben presto questo campo per dedicarsi di pi\u00f9 all'elettronica (vince in questo periodo un premio per questo tipo di musica) pur mantenendo una discreta carriera in un paio di gruppi pop scozzesi.\nNegli anni novanta si dedica a colonne sonore per film, televisione e teatro. Nel 1996 \u00e8 stato acclamato dalla critica per la colonna sonora di \"Romeo + Giulietta\" e nel 2001 ha vinto un Golden Globe per la migliore colonna sonora originale per il film \"Moulin Rouge!\".\nHa realizzato numerose orchestrazioni per artisti pop tra cui Madonna, Pet Shop Boys, U2 e Massive Attack con cui ha scritto Weather Storm.\nUna delle sue composizioni pi\u00f9 note, \"Escape\", tratta dalla colonna sonora del film \"Plunkett &amp; Macleane\", \u00e8 stata utilizzata nel programma BBC \"Top Gear\" e in diversi spot.\nLe sue fatiche pi\u00f9 recenti annoverano le colonne sonore per film come \"Love Actually - L'amore davvero\", \"Ray\" (che gli ha fatto vincere un Grammy Award) e \"World Trade Center\" di Oliver Stone.\nDiscografia parziale.\nDiscografia con Winona.\n2007 - \"Without You\""}
{"id": "822507", "revid": "266224", "url": "https://it.wikipedia.org/wiki?curid=822507", "title": "La collina dei ciliegi", "text": ""}
{"id": "822508", "revid": "773636", "url": "https://it.wikipedia.org/wiki?curid=822508", "title": "Duomo di Montepulciano", "text": "La cattedrale di Santa Maria Assunta \u00e8 il principale luogo di culto cattolico di Montepulciano, in provincia di Siena, e appartiene alla diocesi di Montepulciano-Chiusi-Pienza.\nStoria.\nLa cattedrale, edificata tra il 1586 e il 1680 su progetto dell'orvietano Ippolito Scalza, sorse in luogo dell'antica pieve di Santa Maria, i cui diritti plebani, acquisiti intorno all'anno 1000, derivavano da un'antica chiesa posta fuori delle mura castellane, dove \u00e8 oggi la chiesa di San Biagio. La chiesa venne solennemente consacrata il 19 giugno 1712 da Francesco Maria Arrighi, vescovo di Montepulciano.\nDescrizione.\nEsterno.\nL'unica struttura superstite dell'antica pieve \u00e8 la massiccia torre campanaria in conci di travertino e laterizi, costruita nel terzo quarto del Quattrocento da Iacomo e Checco di Meo da Settignano. La parte apicale, denotata dalle slanciate bifore campanarie, non venne mai ultimata. Incompiuta \u00e8 anche la facciata, a salienti, mentre i fianchi, terminati da un rivestimento a mattoni e conci di travertino, sono movimentati da paraste tuscaniche tra cui si inseriscono archi a tutto sesto.\nInterno.\nAll'interno l'ordito architettonico, di chiara ascendenza fiorentina, risulta austero ed elegante per la nitidezza delle superfici ad intonaco che si alternano ai paramenti murari in conci di pietra. La pianta \u00e8 a croce latina divisa in tre navate da possenti pilastri sorreggenti archi a tutto sesto. Nella navata centrale, nei transetti e nella scarsella absidale, rilevate trabeazioni sostengono una volta a botte; all'incrocio dei due corpi ortogonali i pennacchi angolari sostengono il tamburo (architettura) su cui si imposta la cupola. Le navate laterali sono coperte da volte a crociera; sulle pareti, in corrispondenza di ogni campata, si aprono cappelle voltate a botte. A un pilastro di destra \u00e8 addossato il pulpito sorretto da colonnine ioniche.\nOpere d'arte.\nI vasti spazi del tempio sono ornati da un ingente numero di opere d'arte. Alcune provengono dall'antica pieve e da altre chiese poliziane.\nTra queste una delle pi\u00f9 importanti \u00e8 il monumentale \"Trittico dell'Assunta\", dipinto da Taddeo di Bartolo nel 1401, che troneggia sull'altare maggiore. Il pannello centrale del trittico riporta la monumentale figura della \"Madonna Assunta attorniata da Angeli\", mentre sotto sono visibili \"I dodici apostoli che si accalcano intorno alla tomba vuota della Madonna\". Sopra l\"Assunta\" vediamo l\"Incoronazione della Vergine\". Le tre scene devono leggersi come una sequenza temporale dal basso verso l'alto con la \"Morte della Vergine\", la sua \"Assunzione\" e la sua \"Incoronazione\". I due pannelli laterali raffigurano vari \"Santi\" nell'atteggiamento di adorare la figura centrale della Madonna, mentre sui quattro pilastri che delimitano i vari pannelli scorgiamo \"dodici piccole figure di Dottori della Chiesa\" (tre per pilastro). Sopra i due pannelli laterali sono riportati l\"Angelo annunciante\" (a sinistra) e la \"Madonna Annunziata\" (a destra). La predella in basso raffigura \"Nove scene della vita di Ges\u00f9 Cristo\" mentre sopra la predella abbiamo alcune piccolissime \"scene dell'antico testamento\".\nUn altro monumento di primaria importanza \u00e8 il quattrocentesco \"Monumento funebre di Bartolomeo Aragazzi\", in marmo di Carrara, realizzato da Michelozzo tra il 1427 e il 1436. Oggi il monumento \u00e8 diviso in nove frammenti di cui sette sono murati in luoghi diversi nella chiesa: due statue ed il fregio con putti e ghirlande sono ubicate sull'altare maggiore (risalente agli inizi del XX secolo), la statua del defunto si trova in controfacciata a destra, mentre due bassorilievi raffiguranti la \"Madonna che benedice la famiglia Aragazzi\" e il \"Commiato della madre del defunto dai suoi familiari\" sono murati sulle prime colonne della navata centrale; due angeli si conservano al Victoria and Albert Museum di Londra. Il monumento venne demolito nel secondo decennio del Seicento, quando venne effettuata la trasformazione degli altari e delle cappelle; fu ritrovato sotterrato nell'abside della chiesa, occasione in cui vennero anche rubati i due angeli che oggi si conservano a Londra. L'attuale sistemazione del monumento risale dunque al 1815.\nDa ricordare anche il piccolo dipinto quattrocentesco su tavola denominato \"Madonna del Pilastro\", realizzato da Sano di Pietro; le statue lignee policromate dell\"Angelo annunziante\" e della \"Vergine annunziata\", opera di Francesco di Valdambrino; la cinquecentesca tavola con il \"Redentore\" di Bartolomeo Neroni detto il Riccio; la tela effigiante \"San Sebastiano\", opera del Seicento fiorentino; nella cappella del Santissimo Sacramento, la tela dipinta nel 1830 da Luigi Ademollo. Al centro della prima cappella laterale di sinistra, che costituisce il battistero, si trova il trecentesco fonte battesimale, attribuito a Giovanni di Agostino o a Tino di Camaino. Sulla parete retrostante, il cosiddetto \"altare dei Gigli\", terracotta invetriata policroma opera di Andrea Della Robbia; il manufatto risale al 1512 circa ed \u00e8 posto tra due statue di autore ignoto raffiguranti \"San Pietro\" (a sinistra) e \"San Giovanni Battista\" (a destra). La composizione robbiana si articola su due livelli: quello inferiore presenta le figure erette di quattro santi che, da sinistra, sono \"Santo Stefano\", \"San Bonaventura\", \"Santa Caterina da Siena\" e \"San Benedetto da Norcia\"; quello superiore, invece, corrisponde alla lunetta, con l\"Annunciazione\".\nNei locali della sacrestia e nella sala capitolare si conserva un importante nucleo di arredi sacri e di dipinti, riferibili a varie epoche.\nCappella della Madonna di San Martino.\nLa sesta cappella \u00e8 dedicata alla Madonna di S. Martino: si tratta di una pittura parietale qui trasportata nel 1617, durante la costruzione della cattedrale. Secondo la tradizione, citata anche in iscrizioni latine presenti nella cappella, presso il locale ospedale di San Martino si trovava un affresco rappresentante la Madonna con Ges\u00f9 e san Giovanni Battista fanciulli (per questo la Madonna era detta \"di san Martino\"). Il racconto prosegue dicendo che, davanti a questa immagine, giocava a pallamaglio un certo Vincenzo del Mincio che, arrabbiatosi perch\u00e9 perdeva, colp\u00ec col maglio la Vergine alla fronte, procurandole un livido visibile ancora oggi. Il fatto fu ritenuto miracoloso e il Comune ottenne dal vescovo l'autorizzazione a trasportare la sacra immagine nel duomo. L'affresco viene attribuito a qualche artista senese dei primi del Cinquecento, vicino al Beccafumi.\nOrgano a canne.\nSulla cantoria nell'abside, alle spalle dell'altare maggiore, si trova l'organo a canne, costruito tra il 1837 e il 1838 da Filippo II Tronci ed inaugurato il 3 agosto 1839. Si tratta di un pregevole strumento storico che presenta, nel panorama organario italiano ad esso contemporaneo, alcune singolarit\u00e0 pressoch\u00e9 uniche quali una notevole estensione della tastiera con suddivisione fra Bassi e Soprani secondo l'uso spagnolo, \"organetti morti\" reali e sonanti, i due registri di cornetto posti di fronte alle canne di facciata, la presenza di due registri di terza dei quali uno al pedale.\nLo strumento \u00e8 sostanzialmente integro nelle sue caratteristiche originarie, \u00e8 a trasmissione meccanica ed \u00e8 alloggiato all'interno di una cassa lignea, la cui mostra si articola all'interno di uno schema a serliana. La consolle \u00e8 a finestra ed \u00e8 costituita da un'unica tastiera di 66 note con controttava scavezza (divisione Bassi/Soprani a Do/Do#) e pedaliera a leggio di 17 note con prima ottava scavezza, costantemente unita al manuale e con il registro di Contrabbassi 16'+8' sempre inserito (il 18\u00b0 e il 19\u00b0 comandano ciascuno un \"Timpano\" a tre canne). I registri sono azionati da manette a scorrimento laterale poste su due file alla destra della tastiera."}
{"id": "822512", "revid": "266224", "url": "https://it.wikipedia.org/wiki?curid=822512", "title": "Le tre verit\u00e0", "text": ""}
{"id": "822516", "revid": "30610", "url": "https://it.wikipedia.org/wiki?curid=822516", "title": "Love actually", "text": ""}
{"id": "822519", "revid": "767487", "url": "https://it.wikipedia.org/wiki?curid=822519", "title": "Emidio Cavigioli", "text": "Caratteristiche tecniche.\nAla piccola e forte fisicamente, era un attaccante dotato di estro e fantasia.\nCarriera.\nClub.\nSi trasferisce ancora giovane a Novara dove a 15 anni esordisce in serie C con lo Sparta Novara.\nA 17 anni l'esordio in serie A. Ha giocato nello Sparta Novara, nel Novara con Silvio Piola nel 1944, quindi nel dopoguerra passa alla Pro Patria dove vince il campionato di serie B nella stagione 1946-1947, contribuendo attivamente al successo finale con 14 reti realizzate.\nDisputa otto anni di campionati di serie A e dopo la sciagura di Superga veste la gloriosa maglia numero 7 che fu di Romeo Menti nel Torino, in prestito dalla formazione bustocca. In granata tuttavia non riuscir\u00e0 ad imporsi (8 presenze in campionato ed una rete nel pareggio esterno contro l' del 27 gennaio 1952), e far\u00e0 cos\u00ec ritorno a Busto Arsizio.\nSmette ancora giovane a causa della rottura del menisco, che ai tempi comprometteva il proseguimento dell'attivit\u00e0 ad alti livelli, dopo un passaggio al in IV Serie. In carriera ha totalizzato complessivamente 65 presenze e 13 reti in Serie A e 33 presenze e 14 reti in Serie B.\nNazionale.\nNel 1948 viene convocato da Vittorio Pozzo in Nazionale per le olimpiadi del 48 a Londra dove gioca contro Stati Uniti e Danimarca realizzando una doppietta contro gli statunitensi ed un gol contro i danesi.\nDopo il ritiro.\nSposatosi nel 1952, ha vissuto fino alla morte a Busto Arsizio dove con moglie e figlio, allenatore, aveva un'attivit\u00e0 commerciale di profumeria da oltre 50 anni."}
{"id": "822520", "revid": "3115", "url": "https://it.wikipedia.org/wiki?curid=822520", "title": "Bajerovce", "text": "Bayerovce (in tedesco \"Bayerhau\", in ungherese \"Bajerv\u00e1g\u00e1s\", in ruteno \"Bajerivci\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nIl villaggio venne fondato da coloni tedeschi provenienti dalla Baviera nel 1330. Per lungo tempo, nella localit\u00e0 venne amministrata la giustizia secondo il diritto germanico. Nel 1366 il villaggio appartenne ai Signori di Torysa. Successivamente pass\u00f2 ai feudatari di Plave\u010d e poi alle famiglie nobili locali dei Palocsay, dei Berzevicsy e dei Desseffwy. Spopolato dalle guerre, il villaggio venne in parte ripopolato con coloni ruteni che tuttora vi mantengono la propria lingua."}
{"id": "822523", "revid": "773636", "url": "https://it.wikipedia.org/wiki?curid=822523", "title": "Duomo di Orbetello", "text": "La concattedrale di Santa Maria Assunta \u00e8 il principale luogo di culto di Orbetello, in provincia di Grosseto, concattedrale della diocesi di Pitigliano-Sovana-Orbetello e sede della parrocchia di San Biagio.\nStoria e descrizione.\nL'ipotesi che la chiesa sia stata innalzata sulle rovine di un tempio etrusco divenuto poi romano non ha ancora trovato una sicura conferma su dati accertati, anche se i reperti romani ritrovati in quest'area e l'alto basamento su cui si innalza, simile al podio di un tempio, sembrerebbero prove eloquenti in questo senso.\nSin dall'et\u00e0 Carolingia l'agro Orbetellano venne infeudato all'Abbazia delle Tre Fontane di Roma (805 d.C.) e con le Bolle Pontificie di Lucio III (5 aprile 1183) e Alessandro IV (22 gennaio 1255) il Duomo divenne direttamente soggetto all'Abbazia e di conseguenza alla Santa Sede.\nSi ha notizia di un ampliamento dell'edificio nel 1201 nell'ambito dell'ingrandimento generale della citt\u00e0. Sostanziali lavori di riedificazione furono effettuati tra il 1370 e il 1376; a questo intervento risale la facciata tardo gotica con portale a sesto acuto riccamente scolpito, sormontato da un'elegante fascia dentellata decorata da protomi umane; sopra si apre lo splendido rosone, delimitato da un giro di quadrilobi dove si affacciano volti maschili, e ancora sopra, entro una nicchia, il busto di \"San Benedetto da Norcia\". Non \u00e8 un caso che si trovi nella facciata il busto del fondatore dell'ordine benedettino: nel 1138 infatti Papa Innocenzo II convert\u00ec l'allora Pieve in un monastero e lo affid\u00f2 nelle mani dei benedettini riformati, i Cistercensi di Bernardo di Chiaravalle che tennero il monastero fino al 1269.\nLa rigogliosa decorazione plastica del portale consta nel profondo sguancio di colonnine abbinate a elementi a tortiglione e a rosette; i pilastrini laterali sono ornati con pampini e con uccelli; nello stipite di sinistra, tra due colonnine tortili, \u00e8 scolpito lo stemma di Orbetello, il leone che abbranca con una fiocina un pesce. Si tratta della prima raffigurazione (1376) finora nota dello stemma civico.\nNel 1411 fu elevata al titolo di Insigne Collegiata di S. Maria Assunta ed il primo Abate commendatario del Papa fu il cardinale Brando di Castiglione Olona. Nel Seicento fu ampliata, aggiungendo due navate laterali provviste di facciata, la cupola della cappella di San Biagio e inglobando la facciata tardo-gotica in un'altra di dimensioni pi\u00f9 grandi. Al 1898 risale l'edificazione della torre campanaria in stile neogotico.\nNel 1981 con la Bolla \"Sancti Vincentii et Anastasii\" Papa Giovanni Paolo II sciolse il tratto toscano dall'Abbazia delle Tre Fontane e incardin\u00f2 i paesi di Orbetello, Porto Santo Stefano e Isola del Giglio nella diocesi di Pitigliano - Sovana. Contemporaneamente il Duomo fu elevato a concattedrale e la diocesi assunse il nome di diocesi di Pitigliano-Sovana-Orbetello.\nL'interno \u00e8 a tre navate, con altari di forme classicheggianti. Nella controfacciata trova luogo la cantoria lignea, datata 1851, con al centro lo stemma di Orbetello.\nNella navata destra si apre la cappella dedicata a San Biagio, l'ambiente sacro di maggior rilievo della citt\u00e0. La cappella, costruita tra la fine del Seicento e gli inizi del Settecento secondo aggraziati stilemi tardo barocchi, custodisce la testa del santo entro il pregevole busto reliquiario in argento sbalzato e cesellato dall'orafo romano Cesare Aureli (1893).\nL'ambiente a pianta quadrata \u00e8 sormontato da una cupola spartita da quattro costoloni in vele dove si aprono finestre dalle cornici sagomate e decorate in stucco con testine angeliche e palme del martirio. Particolarmente elaborato \u00e8 l'altare a timpano spezzato con al centro in un riquadro a rilievo il busto di San Biagio. Ai lati dell'altare, due raffinati armadi a muro destinati a contenere le reliquie; nelle pareti laterali, due cornici in stucco racchiudevano le tele che insieme a quella dell'altare sono andate distrutte durante l'incendio del 1974.\nAccanto alla cappella di San Biagio, sono da notare due lastre tombali seicentesche, interessanti soprattutto da un punto di vista documentario. Nella sacrestia si conserva la venerata statua lignea policromata della \"Madonna Assunta\".\nNel presbiterio il coro ligneo (1614) esibisce raffinati intagli con testine angeliche e sobri motivi classicheggianti. Nella parete destra del presbiterio va notato un tabernacolo a muro costituito da una incorniciatura marmorea a tralci vegetali con lo stemma di Orbetello, ascrivibile ad una bottega senese della fine del Quattrocento. Il presbiterio presenta una decorazione degli inizi del XX secolo con la raffigurazione nel catino absidale della \"Madonna col Bambino in trono fra angeli sullo sfondo della laguna di Orbetello\", e i \"Quattro Evangelisti\" rappresentati nella volta. Il paliotto dell'altare maggiore \u00e8 costituito da un'interessante lastra marmorea altomedievale, ritrovata nel 1964; si tratta di un raro manufatto scolpito a rilievo con un sistema a griglia di ventiquattro formelle decorate con elementi vegetali, zoomorfi e geometrici dal significato simbolico.\nA sinistra del presbiterio si apre la cappella neoclassica del Santissimo Sacramento, che reca nella cupola il dipinto murale dell\"Assunzione della Madonna\", molto frammentario e rovinato. Negli altari del lato sinistro si segnalano due opere pittoriche settecentesche, la \"Circoncisione\", datata 1741, e i quindici quadretti su rame con i \"Misteri del Rosario\". Nell'ultima campata della navata di destra vi \u00e8 l'organo a canne, costruito dalla ditta Costamagna nel 1950, con 8 registri su due manuali e pedale.\nIl 25 settembre 2021 il Duomo ha ospitato il matrimonio della principessa Marie-Astrid del Liechtenstein, figlia del principe Nikolaus del Liechtenstein e della principessa Margaretha di Lussemburgo, con Ralph Worthington. "}
{"id": "822527", "revid": "287204", "url": "https://it.wikipedia.org/wiki?curid=822527", "title": "Campionati mondiali di canoa/kayak 1982", "text": "I 17esimi Campionati mondiali di canoa/kayak si sono svolti a Belgrado (Jugoslavia) nel 1982."}
{"id": "822529", "revid": "3115", "url": "https://it.wikipedia.org/wiki?curid=822529", "title": "Bodovce", "text": "Bodovce (in tedesco \"Bodensdorf\", in ungherese \"Bodonlaka\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nSorto nel XII secolo, nel 1427 appartenne ai nobili locali Thekuly. Dal XVI al XIX secolo fu un feudo degli Zomboryi. "}
{"id": "822530", "revid": "110157", "url": "https://it.wikipedia.org/wiki?curid=822530", "title": "Madly in Anger with the World Tour", "text": "Madly in Anger with the World Tour \u00e8 un tour del gruppo musicale statunitense Metallica, sostenuto dal 2003 al 2004 per la promozione del loro album \"St. Anger\".\nDescrizione.\nDopo la pubblicazione del disco, il gruppo apparve in alcuni festival e stadi per il Summer Sanitarium Tour 2003; furono i loro primi concerti al fianco del nuovo bassista, Robert Trujillo. Il 6 novembre 2003 aprirono un altro tour allo Yoyogi Taiikukan di Tokyo, conclusosi il 28 novembre 2004 all'HP Pavilion di San Jose, in California. Ad aprire i concerti furono i Godsmack. La nuova caratteristica di questo tour \u00e8 stata che ogni show \u00e8 stato registrato professionalmente e venduto su un sito apposito.\nDopo che il batterista Lars Ulrich si sent\u00ec male al Download Festival il 6 giugno 2004, fu sostituito da altri tra cui Dave Lombardo degli Slayer, Joey Jordison degli Slipknot e il collaboratore Flemming Larsen, tecnico della batteria.\nIl tour ebbe molta popolarit\u00e0 soprattutto in Scandinavia, dove i Metallica riproposero in vari stadi molti brani del loro repertorio.\nLa variet\u00e0 della scaletta durante il tour fu pi\u00f9 grande che usuale per la band; ci\u00f2 fu aiutato dalla riduzione delle canzoni di \"St. Anger\" durante i concerti, soprattutto in quelli dell'autunno 2004. Anche le rarit\u00e0 sono state suonate, cos\u00ec come anche molte canzoni di \"...And Justice for All\" (\"Dyers Eve\" ne \u00e8 un esempio), considerate in precedenza troppo difficili per essere suonate bene dal vivo. Gli ultimi concerti furono sostenuti nell'autunno del 2004.\nSecondo \"Pollstar\" il \"Madly in Anger with the World\" \u00e8 stato il quarto tour a pi\u00f9 alti incassi del 2004, con 60,5 milioni di dollari in vendite di biglietti ."}
{"id": "822537", "revid": "3115", "url": "https://it.wikipedia.org/wiki?curid=822537", "title": "Brezovica (Pre\u0161ov)", "text": "Brezovica (in tedesco \"Bersewitz\" o \"Bresowitz\", in ungherese \"Berzevice\", in ruteno \"Brezovicyja\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nHa dato i natali al compositore Oto Ferenczy.\nStoria.\nCitato per la prima volta nel 1317 con i nomi di Berzeuice e Brezuicz come centro pi\u00f9 importante dei feudatari della rocca di Torysa, fu la patria della locale dinastia dei Berzeviczy (lett. \u201cdi Brezovica\u201d). Nel XVI secolo il villaggio fu interessato da un popolamento di coloni ruteni che tuttora mantengono le proprie tradizioni. "}
{"id": "822540", "revid": "773636", "url": "https://it.wikipedia.org/wiki?curid=822540", "title": "Duomo di Pescia", "text": "La cattedrale di Maria Santissima Assunta in cielo e di San Giovanni Battista \u00e8 il luogo di culto cattolico principale di Pescia, chiesa madre dell'omonima diocesi e primario edificio religioso della citt\u00e0, per questo chiamato anche \"duomo\".\nStoria.\nLa chiesa, forse risalente al V-VI secolo, \u00e8 stata pi\u00f9 volte ricostruita. Ricordata per la prima volta come pieve battesimale in un documento dell'857, venne consacrata nel 1062 da papa Alessandro II, che, secondo la tradizione, prima di essere vescovo di Lucca, fu pievano di Pescia. Interamente ricostruita dopo l'incendio della citt\u00e0 nel 1281, conserva alcune testimonianze databili al XIII secolo. Risalgono a questa epoca le tracce del paramento murario sul fianco sinistro, i resti dell'ambone riadattati a leggio e il campanile, che si ritiene un'antica torre della cerchia muraria in parte modificata dall'inserimento di monofore, bifore e trifore nel 1306.\nL'attuale cupolino che lo sovrasta \u00e8 una aggiunta del 1771. Le forme attuali risalgono al 1684, quando, su progetto di Antonio Maria Ferri, si ricostru\u00ec interamente la chiesa in seguito al crollo della cupola che aveva distrutto gran parte dell'edificio medioevale. L'originario impianto a croce latina venne cos\u00ec sostituito da una struttura ad una sola navata con cappelle laterali nel presbiterio e sormontata da una cupola.\nNegli anni 2018-2019, in occasione dei 500 anni dalla fondazione della Diocesi di Pescia, il tempio \u00e8 stato sottoposto a un generale restauro conservativo, che ha interessato particolarmente la navata, la cupola e il presbiterio. Quest'ultimo \u00e8 stato oggetto di adeguamento liturgico; una commissione composta da 44 esperti, tra cui il teologo Severino Dianich, ha scelto il progetto dell'architetto Fabrizio Rossi Prodi, che ha previsto la realizzazione di un nuovo altare, di una nuova cattedra e di un ambone che unisce gli avanzi del pulpito medievale gi\u00e0 ivi custoditi a elementi moderni.\nDescrizione.\nFacciata.\nLa facciata, rimasta incompiuta sino alla fine dell'Ottocento, fu realizzata da Giuseppe Castellucci secondo moduli d'ispirazione neoclassica ed \u00e8 stata completata nel 1933 con l'inserimento del fastoso portale marmoreo. Appoggiata al campanile gotico, \u00e8 suddivisa in due fasce sovrapposte da un cornicione sorretto da lesene e semicolonne corinzie. La fascia superiore presenta, al centro, un finestrone ad arco, con balaustra, ed \u00e8 terminata dall'elaborato frontone.\nInterno.\nL'interno, con copertura a volta, \u00e8 caratterizzato da membrature in pietra che spiccano sul color crema dell'intonaco. Ai lati dell'ingresso si trovano due acquasantiere in marmo bianco (1504-1505).\nNella prima cappella a destra, la cappella Raffaelli, si conserva sull'altare la \"Vergine e santi\" di Luigi Norfini (1852). Nella cappella vicina, di patronato della famiglia Flori, \u00e8 collocato un \"San Carlo che comunica gli appestati\" di Pietro Donzelli (fine XVII secolo). Nelle nicchie, due sculture in gesso: \"San Giuseppe con il Bambino\" a destra, e \"San Girolamo\" a sinistra, attribuite a Sebastiano Piccini e Quirico Coli (fine XVII secolo).\nDi seguito, la cappella Forti conserva un pregevole dipinto settecentesco, la \"Nativit\u00e0 della Vergine\" di Giuseppe Bottani. La volta, con affresco del XIX secolo, \u00e8 ornata con marmi.\nProseguendo sulla destra, si pu\u00f2 vedere la grande cappella Turini, in stile rinascimentale. L'altare del Santissimo Sacramento possiede la tavola \"Madonna del Baldacchino\" di Pier Dandini, copia dell'originale di Raffaello che era ivi custodita sino al 1697 e che da allora entr\u00f2 a far parte della collezione del gran principe Ferdinando de' Medici.\nSul pavimento della cappella, si trova la scarna tomba di monsignor Angelo Simonetti, vescovo di Pescia fino al 1950. Al lato, si erge il mausoleo di monsignor Baldassarre Turini, datario dei pontefici Leone X e Clemente VII, opera di Pierino da Vinci (almeno l'effige e forse il genio funerario di sinistra), conclusa poi dagli scultori Antonio e Stoldo Lorenzi.\nL'altare maggiore seicentesco \u00e8 opera di Giuseppe Vacc\u00e0 e fu finanziato dal celebre cantante lirico Giovanni Francesco Grossi detto Siface, nativo di Chiesina Uzzanese. La grande tavola posta al centro dell'abside, raffigurante l\"Assunzione della Vergine\", \u00e8 di Luigi Garzi. Davanti l'altare, presso il leggio, sono stati ricollocati i frammenti di un ambone del XIII secolo. \nSul lato sinistro della chiesa, la cappella Cecchi, dedicata a san Lorenzo, \u00e8 decorata da una tela di Anton Domenico Gabbiani. A fianco, la cappella del Santissimo Rosario ha una tela di Antonio Franchi da Villa Basilica.\nL'ultima cappella, in origine sede del battistero, nel 1934, in occasione dell'800 anniversario dalla morte, fu dedicata a sant'Allucio di Campugliano. Sull'altare, furono collocate le spoglie del santo, che dal 1791 erano custodite nel vicino altare del Santissimo Rosario, e vi fu realizzato un dipinto per mano del pittore Barsotti, poi sostituita da una tela di Romano Stefanelli (1985), allievo di Pietro Annigoni. Con gli ingenti lavori di restauro che hanno interessato l'intero tempio negli anni 2018-2019, nella cappella \u00e8 stato ripristinato il battistero, ricollocandovi il fonte battesimale a pozzo, in stile fiorentino del principio del XVII secolo, e il dipinto su tela raffigurante il \"Battesimo di Ges\u00f9\" di Alessandro Bardelli, che erano stati trasferiti nell'adiacente cappella gi\u00e0 sede della Compagnia. Quest'ultima \u00e8 stata quindi riconvertita in cappella dedicata a sant'Allucio, del quale, presso l'altare, sono state collocate le spoglie mortali.\nSulla cantoria a ridosso della parete di sinistra della crociera si trova l'organo a canne, costruito da Cesare Marini nel 1700 e restaurato e ampliato da Filippo Tronci nel 1884 con il numero d'opera 1066. A trasmissione meccanica ed integro nella sua configurazione ottocentesca, dispone di 39 registri; la sua consolle \u00e8 a finestra, con un'unica tastiera e pedaliera.\nTrittico Della Robbia.\nNel transetto sinistro da dicembre 2020 \u00e8 collocata, dopo un restauro, la pala Madonna con Bambino fra i santi Jacopo e Biagio di Luca e Andrea della Robbia. Il trittico si trovava in origine nella piccola chiesa di San Biagio soppressa nel 1784che si trovava nella piazza Grande di Pescia e poi trasferita nella sacrestia episcopale dove fu ritrovata in frantumi nel 1847 e ricomposta. A seguito di un restauro patrocinato dall'Associazione Culturale \"Quelli con Pescia nel Cuore\" nel 2020 \u00e8 stato collocato nell'attuale sede.\nOpera di grande rilevanza perch\u00e8 uno fra i primi esempi della scuola robbiana di tecnica di terracotta invetriata, sec. XV."}
{"id": "822541", "revid": "767487", "url": "https://it.wikipedia.org/wiki?curid=822541", "title": "Alleanza mondiale battista", "text": "L'Alleanza mondiale battista (\"Baptist World Alliance\", BWA) \u00e8 un'alleanza mondiale di chiese battiste, fondata nel 1905 a Londra.\nRaccoglie 214 chiese per un totale di 80 milioni, nonostante la recente defezioni della Convenzione battista del Sud degli Stati Uniti, che con i suoi 20 milioni di membri battezzati \u00e8 la pi\u00f9 grande organizzazione battista del mondo. Membro italiano \u00e8 l'Unione cristiana evangelica battista d'Italia."}
{"id": "822545", "revid": "104867865", "url": "https://it.wikipedia.org/wiki?curid=822545", "title": "Zucchero invertito", "text": "Lo zucchero invertito \u00e8 una miscela di glucosio e fruttosio ottenuta dal saccarosio in seguito all'azione dell'invertasi o all'idrolisi catalizzata da acidi diluiti. \u00c8 naturalmente presente nel succo di alcuni frutti, soprattutto in quello d'uva.\nIndustrialmente si prepara trattando le soluzioni di saccarosio con acidi come l'acido solforico o l'acido cloridrico, oppure con l'utilizzo di enzimi, come l'invertasi, che agiscono senza l'aggiunta di acidi. In ambito alimentare viene convenientemente effettuata l'idrolisi utilizzando acido citrico, acido ascorbico o cremor tartaro.\nLo zucchero invertito si utilizza in sostituzione dello zucchero nella fabbricazione di confetture, marmellate, conserve, frutta sciroppata essendo pi\u00f9 dolce di circa 1/4 del saccarosio; \u00e8 utilizzato anche nella birra, nello zuccheraggio dei mosti e per mantenere l'umidit\u00e0 nel tabacco e nelle sigarette.\nLo zucchero invertito viene cos\u00ec definito in virt\u00f9 delle sue propriet\u00e0 fisiche. Il saccarosio ha un potere rotatorio specifico pari a +66,5\u00b0, il che significa che la rotazione della luce polarizzata avviene in senso orario. Se si analizza lo zucchero invertito con un polarimetro, si nota invece una rotazione in senso antiorario, quindi invertita. Il potere rotatorio specifico dello zucchero invertito \u00e8 infatti di \u201320,2\u00b0."}
{"id": "822546", "revid": "1610933", "url": "https://it.wikipedia.org/wiki?curid=822546", "title": "Cefalofo nero", "text": ""}
{"id": "822548", "revid": "921573", "url": "https://it.wikipedia.org/wiki?curid=822548", "title": "Greg Grunberg", "text": "Biografia.\nDi origine ebraica, \u00e8 noto al pubblico italiano per il ruolo di Sean in \"Felicity\" e Carter Abbey ne \"L'uomo senza ombra\" e Eric Weiss in \"Alias\", ma soprattutto per aver interpretato Matt Parkman nel telefilm \"Heroes\". \nDopo aver terminato gli studi in economia si guadagna da vivere come spalla del fratello Brad, poi segue corsi di recitazione e sceneggiatura. \nHa avuto una parte in \"Lost\", nel ruolo del pilota dell'aereo poi misteriosamente deceduto, e ha recitato nel telefilm \"Alias\" interpretando la parte di Eric Weiss, agente dei servizi segreti. \n\u00c8 sposato con Elizabeth Dawn Wershow ed ha tre figli, uno dei quali Jake \u00e8 affetto da epilessia, per questo Grunberg si \u00e8 dato alla beneficenza per i malati d'epilessia, facendo parte dei Band from TV.\n\u00c8 comparso in un episodio della seconda serie di \"Dr. House - Medical Division\".\nDoppiatori italiani.\nNelle versioni in italiano dei suoi film, Greg Grunberg \u00e8 stato doppiato da:"}
{"id": "822549", "revid": "6066", "url": "https://it.wikipedia.org/wiki?curid=822549", "title": "Lucius Aelius Stilo", "text": ""}
{"id": "822551", "revid": "121035310", "url": "https://it.wikipedia.org/wiki?curid=822551", "title": "Duomo di Piombino", "text": "L'abbazia concattedrale di sant'Antimo \u00e8 il luogo di culto cattolico pi\u00f9 importante di Piombino, concattedrale della diocesi di Massa Marittima-Piombino.\nStoria.\nFu edificata nel duecento come luogo di culto intitolato a san Michele, Fu ampliata nel 1377 per volont\u00e0 di Pietro Gambacorti, signore di Pisa.\nVenne costruita secondo le forme del tardo romanico con influssi gotici temperati e fu consacrata a San Michele, forse a ricordo del preesistente complesso prima citato. Come ricordato dalla lapide in facciata, l'architetto fu il maestro pisano Piero del Grillo.\nFu riconsacrata nel 1502 ed intitolata a sant'Agostino da papa Alessandro VI, che in occasione della sua visita a Piombino, vi tenne una cerimonia solenne.\nIl convento \u00e8 dell'ultimo quarto del XV secolo, edificato per far fronte all'ordine del Signore di Piombino, Iacopo III Appiani, il quale richiamava dentro le mura cittadine gli ordini monastici. Esso, soprastante il chiostro e perpendicolare al preesistente monastero, aveva nella sua facciata un porticato (oggi tamponato) a volute a tutto sesto.\nNel 1806, con la soppressione della chiesa di Sant'Antimo sopra i Canali, la chiesa ne eredit\u00f2 il nome e la dedica.\nNegli anni trenta del XX secolo, la chiesa sub\u00ec un corposo restauro: fu risistemata la facciata, con l'aggiunta di una discutibile tettoia a protezione del mosaico sul portale, e fu costruita la navata sinistra, grazie all'unione di due antiche cappelle.\nArchitettura e opere d'arte.\nEsterno.\nLa facciata in mattoni rossi \u00e8 sormontata da una serie di archetti pensili che spezzano la severit\u00e0 della costruzione; pi\u00f9 in basso un oculo. Il portale \u00e8 sormontato da una lunetta contenente un mosaico raffigurante l'arcangelo Michele, che risale al 1937 e fu eseguito dalla scuola di mosaico del Vaticano. La tettoia \u00e8 un manufatto pure degli anni Trenta, eretto a protezione del mosaico stesso.\nSulla facciata sono inseriti alcuni stemmi antichi e, alla sinistra del portale, una lapide che indica la data di edificazione, il committente e il costruttore Piero del Grillo.\nInterno.\nL'interno della chiesa, originariamente ad una sola navata, \u00e8 stato oggetto di molti interventi nel corso dei secoli. Sulle cui pareti sono state di recente messe in luce le decorazioni a partiti architettonici realizzate durante il decennio dei Baciocchi.\nLa navata laterale si \u00e8 ricavata negli anni Trenta unificando due antiche cappelle. L'altare, del XVII-XVIII secolo, in stile barocco, \u00e8 sormontato da candelieri portaceri del XVI secolo con in mezzo un crocifisso ligneo della stessa epoca. Il tutto \u00e8 incorniciato dall'arcone in laterizio a sesto acuto che delimita la cappella maggiore e dove si aprono anche due nicchie che oggi ospitano statue di santi moderne.\nAll'inizio della navata sinistra si trova un fonte battesimale marmoreo in stile tardogotico di Andrea Guardi (1470), con stemmi degli Appiani; a questo artista si devono anche le due acquasantiere, una di esse eretta su un cippo etrusco del V secolo a.C. con tracce di rilievi con scene di caccia, e i due monumenti sulla controfacciata: a Emanuele e Fiammetta, figli di Jacopo IV Appiani (a sinistra) e il monumento con edicola a Jacopo (o Gherardo) Appiani (a destra).\nTra le pitture alle pareti spiccano una \"Trinit\u00e0 e santi\" di Francesco Vanni e la \"Morte di San Giuseppe\" di Giuseppe Baldracco.\nIl chiostro.\nIl chiostro, uno dei pi\u00f9 interessanti episodi architettonici del Principato, venne eretto intorno al 1470 da Andrea Guardi (scultore e architetto dei Signori di Piombino) ed \u00e8 un classico esempio di chiostro rinascimentale toscano; di grande eleganza, \u00e8 quadrangolare e leggere arcate poggiano su esili le colonne marmoree, sormontate da capitelli con motivi floreali l'uno diverso dall'altro, che riprendono reinterpretandoli motivi della classicit\u00e0. Nelle colonnine d'angolo sono scolpiti gli stemmi degli Appiani e quelli di Piombino.\nVari stemmi adornano le pareti. Al centro si trova la cisterna costruita in epoca pi\u00f9 recente, si pensa nel XVII secolo.\nIl convento e il Museo diocesano.\nA completare il complesso ecclesiale del Duomo di Piombino fu eretto il convento nel XV secolo, in sostituzione del precedente, di dimensioni pi\u00f9 contenute. Originariamente, il palazzo del convento dedicato a Sant'Agostino aveva un porticato, oggi tamponato ma comunque ancora visibile nell'omonima piazza Sant'Agostino.\nDal chiostro si accede al Museo diocesano d'arte sacra Andrea Guardi."}
{"id": "822554", "revid": "767487", "url": "https://it.wikipedia.org/wiki?curid=822554", "title": "Bloodsimple", "text": "I Bloodsimple sono un gruppo metalcore/alternative metal di New York, Stati Uniti.\nBiografia.\nNati nel 2002 con il nome di Fix 8, la prima formazione era composta da Tim Williams e Mike Kennedy rispettivamente cantante e chitarrista dei Vision of Disorder, dal bassista Kyle Senders di Screw e Medication ed ex dei Piece Dogs e Chris Hamilton batterista di Medication, Downset, Crowbar e Deadbolt.\nDopo aver realizzato 3 demo in 3 anni, nel maggio 2004 il gruppo ha aperto un concerto per i Superjoint Ritual e in giugno ha firmato un contratto per la Bullygoat Records, l'etichetta di propriet\u00e0 di Chad Gray dei Mudvayne. Il debut album \"A Cruel World\" \u00e8 stato registrato a Vancouver, Canada, con il produttore Garth Richardson, per promuovere l'album la band partecipa all'Alliance of Defiance Tour in febbraio insieme a Otep, American Head Charge e Candiria, in estate va di nuovo in tour con American Head Charge e Static-X e partecipa al Masters of Brutality con Gizmachi, Byzantine e Six Feet Under. In ottobre \u00e8 la volta di un tour con Soulfly, Throwdown e Incite.\nIl 24 settembre durante il concerto al Club Voltage di Levittown di New York c'\u00e8 stata una non preannunciata riunione dei Vision of Disorder, il precedente gruppo di Williams e Kennedy. Il 2006 viene inaugurato con il supporto ai Disturbed nello J\u00e4germeister Tour e a marzo partecipano insieme ai God Forbid al tour in Gran Bretagna e Irlanda dei Trivium dal nome \"The Crusade III: Ascend Above The Ashes\". Nel frattempo il batterista Hamilton abbandona il gruppo per formare i Saint Caine insieme all'ex cantante/chitarrista dei Dropbox John Kosco, il chitarrista Joey Wilkinson e il bassista John Eville, il suo posto viene preso per alcuni concerti da Brandon Cohen anche lui ex dei Vision of Disorder.\nIn estate, dopo un tour a supporto di Stone Sour e Alice in Chains, partecipano al Download Festival a Donington Park, Gran Bretagna. Insieme al produttore Machine registrano la reinterpretazione di \"5 in 1\" dei The Doors. Il 2007 \u00e8 cominciato con l'ennesimo tour questa volta con Sevendust e Diecast partito l'8 febbraio da Fort Wayne, Stati Uniti.\nNel 2010, in contemporanea all'annuncio della formazione dei MonstrO, Kyle Sanders ha annunciato lo scioglimento dei Bloodsimple."}
{"id": "822555", "revid": "36426", "url": "https://it.wikipedia.org/wiki?curid=822555", "title": "Cattedrale di San Zeno (Pistoia)", "text": ""}
{"id": "822558", "revid": "3115", "url": "https://it.wikipedia.org/wiki?curid=822558", "title": "Brezovi\u010dka", "text": "Brezovi\u010dka (in tedesco \"Hainburg\", \"Hamburg\" o \"Hamborg\", in ungherese \"H\u00e1mbor\", in ruteno \"Hamborg\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nFondato nel 1320 da coloni tedeschi con il nome di Haynburg che vi amministravano la giustizia secondo il diritto germanico, entr\u00f2 a far parte dei domini della rocca di Torysa. Nel XVII secolo vi si insediarono coloni ruteni. "}
{"id": "822559", "revid": "6923", "url": "https://it.wikipedia.org/wiki?curid=822559", "title": "Federazione mondiale luterana", "text": "La Federazione mondiale luterana (\"Lutheran World Federation\", LWF) \u00e8 un'alleanza di chiese nazionali e regionali che aderiscono alla confessione luterana fondata nel 1947. Ha sede a Ginevra.\nForte della partecipazione di 140 chiese, rappresentanti 78 paesi, raccoglie 66 milioni di protestanti luterani. Membro italiano \u00e8 la Chiesa evangelica luterana in Italia."}
{"id": "822560", "revid": "3115", "url": "https://it.wikipedia.org/wiki?curid=822560", "title": "\u010cerven\u00e1 Voda (Slovacchia)", "text": "\u010cerven\u00e1 Voda (in ungherese \"Kisszebenmajor\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nL'abitato \u00e8 sorto nel 1956."}
{"id": "822563", "revid": "729019", "url": "https://it.wikipedia.org/wiki?curid=822563", "title": "Hekurudha Shqiptare", "text": "La Hekurudha Shqiptare (in acronimo HSH) \u00e8 l'azienda di trasporto pubblico ferroviario, fino al 2000 di propriet\u00e0 statale, e susseguentemente compagnia pubblica a capitale interamente di stato. Fa parte della Union Internationale des Chemins de Fer, dell'International Rail Transport Committee (CIT) e del South-east Europe Railways Group (SERG).\nStoria.\nLa ferrovia arriv\u00f2 in Albania molto tardi, con oltre un secolo di ritardo rispetto alla maggior parte dei paesi europei: la costruzione di una rete commerciale cominci\u00f2 solo nel 1946 con l'inaugurazione della Durazzo-Peqin aperta nel novembre dell'anno successivo, e preceduta solo da alcune linee a scartamento ridotto ad uso minerario e da alcune brevi tratte costruite tra il 1917 e il 1930 principalmente per fini militari.\nLa costruzione delle linee ebbe il suo primo spunto durante il periodo comunista, che spinse molto sulle potenzialit\u00e0 di questo mezzo di trasporto rendendolo di fatto il principale metodo per gli spostamenti, imponendo il veto al possesso delle automobili e con la limitazione per legge degli spostamenti via autobus o autocarro superiori agli 11 km.\nLa rete ferroviaria era praticamente isolata dalle altre reti europee, a cui si collegava solo attraverso una tratta merci attraverso il Montenegro con stazione di confine Hani Hotit, che permetteva il collegamento con la rete dell'URSS dove venivano mandate le materie prime e i minerali estratti sul territorio, principalmente cromo, nickel e fosfati. La trazione era principalmente a vapore, affiancata a partire dal giugno 1957 da mezzi diesel. La ferrovia si snoda su terreni aspri, con pendenze fino al 18 \u00b0/ nella tratta tra Elbasan e Prenjas aperta nel luglio 1973.\nNel 1986 venne aperto un secondo collegamento internazionale con Scutari, e con la Jugoslavia, \nVerso sud la ferrovia si estendeva fino a Valona, mentre a est sfiorava il confine con la Macedonia presso Pogradec, estendendosi fino a raggiungere i 677\u00a0km di lunghezza complessiva e impiegando oltre 9000 dipendenti. Nonostante la grande importanza strategica di questo collegamento ferroviario, la manutenzione era spesso trascurata e gli investimenti insufficienti a mantenere il sistema in condizioni operative.\nNel 1990 lo stato si trov\u00f2 di fronte ad un bivio: investire capitali enormi per riportare in funzione le linee e le apparecchiature, o dismettere il servizio ormai sostituibile dal boom del trasporto su gomma liberalizzato. \nLa prima scelta venne attentamente considerata, dato anche il fatto che l'industria estrattiva era in ginocchio avendo perso il suo principale cliente, l'impero sovietico, e quindi il traffico pesante si era sensibilmente ridotto.\nLa povert\u00e0 diffusa aveva spinto alcuni a rubare i cavi in rame delle linee e dei telefoni di emergenza, e le linee erano cos\u00ec malridotte che nel gennaio del 1992 lo stato si vide costretto a chiudere totalmente i servizi residui a tempo indefinito.\nL'operazione di rivitalizzazione venne affidata sempre nel 1992 ad un giovane ingegnere e manager, Ferdinand Xhaferri, all'epoca nemmeno trentenne, nominato direttore generale.\nXhaferri quasi dimezz\u00f2 in poco tempo il numero di dipendenti, arrivando nel 1993 a soli 5200 dipendenti. Con investimenti oculati riusc\u00ec non solo a riportare ad uno stato operativo le ferrovie entro la fine del 1992, ma anche a riguadagnare buoni standard di puntualit\u00e0.\nAffid\u00f2 ad una compagnia di consulenza indipendente, la irlandese CIE Consult uno studio obiettivo e ad ampio raggio su come ridare forza alla compagnia: il risultato fu la scelta di cambiare nettamente l'impostazione del business, trasformando la vecchia struttura di stampo industriale in una moderna rete per traffico passeggeri.\nNel 1993 il servizio arriv\u00f2 a trasportare 4.000.000 di passeggeri (un terzo rispetto ai 12 milioni del 1980, periodo di picco operativo), per 223 milioni di passeggeri x km. Un netto miglioramento rispetto ai 2,8 milioni di passeggeri e circa 180 milioni di passeggeri x km dell'anno precedente, il picco negativo. Gi\u00e0 nel 1994 la compagnia operava con successo 40 relazioni ferroviarie stabili.\nCon l'aumento del traffico passeggeri si \u00e8 assistito al netto declino del traffico merci, passato da 8 milioni di tonnellate/anno del 1980 a circa 500.000 tonnellate del 1994. Questo sacrificio \u00e8 stato necessario per riportare il servizio a standard di efficienza sufficienti sfruttando i pi\u00f9 redditizi traffici passeggeri, ma la compagnia intende riportare in efficienza anche il settore merci nel prossimo futuro.\nNel 1997, anche grazie a cospicui investimenti italiani, \u00e8 stata rafforzata la linea tra Tirana e il porto di Durazzo, portando la velocit\u00e0 massima a 80\u00a0km/h e migliorando i sistemi di comunicazione e sicurezza, portando la percorrenza dei 36\u00a0km a circa 30 minuti.\nA partire dal marzo 2005 l'accesso alla rete ferroviaria \u00e8 stato aperto anche ad altri operatori, oltre alla compagnia statale, in una liberalizzazione del mercato simile a quella applicata nell'Unione europea con la Direttiva 440/91/CEE.\nOggi le HSH mirano a diventare parte del Corridoio 8, il corridoio ferroviario europeo destinato ad attraversare i territori balcanici.\nLa flotta.\nLa societ\u00e0 gestiva nel 1995 61 locomotive diesel T669.1 di produzione ceca da 1.350 cavalli, pi\u00f9 altre 10 locomotive di manovra di cui una sola funzionante. A queste si affiancavano 117 carrozze, delle quali 63 acquisite dalle Ferrovie dello Stato italiane di tipo UIC-X, pi\u00f9 2100 carri per la maggior parte inutilizzabili.\nTutti i veicoli sono di seconda mano, ottenuti dalle Deutsche Bahn, dalle Ferrovie dello Stato italiane, dalla \u00d6BB o dalla PKP.\nLe tratte.\nLa rete si compone di 447\u00a0km di linee principali e 230\u00a0km di linee secondarie, con scartamento normale da 1.435\u00a0mm interamente a singolo binario e senza tratte elettrificate.\nLa precedenza dei treni \u00e8 possibile solo in alcuni punti in cui esiste un raddoppio con scambi o in una delle stazioni principali.\nLe tratte sono armate con binari di tipo S-49 e P-43, rispettivamente da 49.43\u00a0kg/m e 44.61\u00a0kg/m, pi\u00f9 alcune tratte pi\u00f9 vecchie con armamento da 38\u00a0kg/m (binari medio-leggeri, quindi). Le rotaie sono assemblate con elementi corti, da 12 o 24 metri di lunghezza, con traversine in principalmente in legno o, in misura minore, cemento.\nIl raggio minimo di curvatura \u00e8 di 500 metri per le linee principali, 300 per quelle montane, e le pendenze massime oscillano tra il 9 e il 18 \u00b0/.\nLa velocit\u00e0 massima consentita \u00e8 di 80\u00a0km/h ma una buona parte delle linee sono ancora classificate per 60\u00a0km/h. Il carico per asse ammesso \u00e8 di 20-24 tonnellate per asse (a seconda del tipo di armamento) e il limite per metro lineare \u00e8 di 8 tonnellate.\nRisultati economici.\nNonostante la transizione verso una economia di mercato, al 1995 gli introiti non coprivano pi\u00f9 del 30% dei costi. I rimanenti costi venivano coperti da finanziamenti statali a fondo perduto o da sovvenzioni da parte di enti locali."}
{"id": "822564", "revid": "773636", "url": "https://it.wikipedia.org/wiki?curid=822564", "title": "Duomo di Pitigliano", "text": "La cattedrale dei Santi Pietro e Paolo \u00e8 il principale luogo di culto di Pitigliano, in provincia di Grosseto, sede vescovile della diocesi di Pitigliano-Sovana-Orbetello.\nStoria.\nLa prima menzione della pieve in Pitigliano risale al 1061. Nel 1276 furono poi ricordate tre pievi, quelle di San Giovanni, Santa Maria (poi con dedicazione a San Rocco) e San Pietro. Quest'ultima divenne in seguito collegiata con il capitolo dei Canonici e fu dedicata ai santi Pietro e Paolo. Venne ripetutamente ristrutturata, in particolare nel 1509 per volont\u00e0 di Niccol\u00f2 III Orsini, conte di Pitigliano, e nel corso del XVIII secolo. Quando il vescovo di Sovana venne a risiedere stabilmente a Pitigliano, l'antica collegiata divenne cattedrale, nel 1845, anche grazie all'interessamento in tal senso del vescovo Francesco Maria Barzellotti.\nDescrizione.\nFacciata.\nLa facciata si presenta tripartita da quattro grandi lesene. Ai lati del cinquecentesco portale in travertino, sormontato da stucchi settecenteschi raffiguranti \"Cherubini che sorreggono la croce,\" si trovano due nicchie anch'esse decorate da stucchi. La nicchia destra ospita la statua in travertino raffigurante \"San Paolo\", mentre la nicchia sinistra \"San Pietro\", i due santi titolari della cattedrale.\nIl secondo ordine della facciata \u00e8 costituito da tre finestre con cornici in stucco, ed in particolare quella della finestra centrale \u00e8 di pregevole fattura. Il terzo ordine si conclude con il timpano dove \u00e8 collocato il bassorilievo in marmo di Carrara raffigurante la \"Maria Assunta con i santi Rocco e Francesco\".\nCampanile.\nSul lato sinistro della cattedrale si trova la torre campanaria utilizzata originariamente per attivit\u00e0 civili e militari. La struttura all'inizio prevedeva solo due ordini (come attesta lo stemma comunale della citt\u00e0 di Pitigliano) ai quali in epoca medicea ne fu aggiunto un terzo affidando alla torre il ruolo di campanile come attestano le campane fuse nel 1726.\nInterno.\nLa struttura architettonica interna della cattedrale \u00e8 quella datagli dall'intervento del 1509. L'aspetto della chiesa \u00e8 quello conferitogli nel XVIII secolo quando furono aggiunte le cappelle laterali, la \"macchina\" barocca dell'altare maggiore e l'insieme degli elementi architettonici e delle decorazioni. A destra della bussola d'ingresso si trova la lapide che ricorda l'intervento ordinato da Niccol\u00f2 III Orsini nel 1509.\nSul primo altare di destra si trova la grande tela del XIX secolo raffigurante \"San Paolo della Croce che predica\". L'immagine ricorda l'impegno del santo nell'evangelizzazione di questo territorio. La prima cappella di destra \u00e8 dedicata alla \"Madonna Addolorata\". Qui erano collocate due tele raffiguranti \"San Michele arcangelo\" e \"Le anime del Purgatorio\" eseguite per la cattedrale tra il 1725 e il 1728 dal pittore pitiglianese Francesco Zuccarelli conservate al Museo di Palazzo Orsini. La seconda cappella di destra, rinnovata nella prima met\u00e0 del XX secolo dal vescovo Battistelli, accoglie il santissimo Sacramento.\nNel presbiterio, ai lati dell'altare maggiore sormontato dalla \"Macchina\" barocca, due statue in stucco raffiguranti la \"Fede\", a destra, e la \"Carit\u00e0\", a sinistra. Alle spalle dell'altare la grande immagine, anch'essa realizzata in stucco, raffigurante \"San Pietro in gloria\". La volta ospita ai quattro angoli le immagini dei quattro \"Evangelisti\", mentre al centro \u00e8 l'immagine della \"Croce gloriosa\". Ai lati, in alto, sono collocate le due grandi tele realizzate tra il 1883 e il 1885 dal pittore mancianese Pietro Aldi su commissione del capitolo della cattedrale che voleva celebrare la presenza nel tesoro della preziosa reliquia del braccio di san Gregorio VII (Ildebrando di Soana). La tela di destra raffigura \"La predestinazione del giovinetto Ildebrando\", mentre quella di sinistra \"Enrico IV a Canossa\" (i bozzetti preparatori dei dipinti, che mostrano delle interessanti differenze con le tele dovute ad un'attenta ricerca storica del soggetto, si trovano nel Museo di Palazzo Orsini, dove si conserva anche il reliquario del santo).\nLa seconda cappella di sinistra \u00e8 dedicata a san Gregorio VII, la statua del quale \u00e8 collocata nella nicchia sopra l'altare. La lapide sulla sinistra ricorda l'impegno del Capitolo nella commemorazione del Santo (compatrono della diocesi insieme a san Mamiliano e san Paolo della Croce).\nNella prima cappella di sinistra sopra l'altare \u00e8 la tela raffigurante la \"Sacra Famiglia\" eseguita dalla pittrice Francesca Ciacci nella prima met\u00e0 del XX secolo. \nQui \u00e8 collocato il fonte battesimale, in legno scolpito, del XVIII secolo sul quale sono raffigurati, al centro il \"Battesimo di Ges\u00f9\", ai lati \"San Giovannino nel deserto\" e \"San Giovannino con l'agnello\". Sulla base, al centro, lo stemma di un vescovo della famiglia Medici, ai lati la torre campanaria di Pitigliano (qui con tre ordini) circondata dalle sei palle medicee. Sul primo altare a sinistra si trova la grande tela del pittore senese Francesco Vanni eseguita nel 1609 raffigurante la \"Madonna del Rosario coi santi Caterina da Siena, Domenico e Pio V\"."}
{"id": "822566", "revid": "287204", "url": "https://it.wikipedia.org/wiki?curid=822566", "title": "Quisa", "text": "La Quisa \u00e8 un torrente della provincia di Bergamo. \nLa Quisa nasce nel centro di Sorisole (nei pressi della palestra di via Papa Leone XIII) e confluisce dopo 13\u00a0km da sinistra nel Brembo a Ponte San Pietro. Lambisce i Colli di Bergamo, attraversando i comuni di Sorisole, Ponteranica, Bergamo, Alm\u00e8, Paladina, Valbrembo, Mozzo e Ponte San Pietro.\nPercorso.\nDa Sorisole la Quisa scorre verso la localit\u00e0 Petos restando a ovest dello spartiacque della Ramera con il Morla, da cui arriva a distare non pi\u00f9 di 200 metri in localit\u00e0 Fustina. A differenza del Morla, la Quisa si dirige quindi verso ovest restando a nord dei colli di Bergamo.\nDopo aver ricevuto gli affluenti di destra e i ruscelli dei roccoli da sinistra, presso il santuario di Sombreno (monte Gussa) la Quisa curva a sud, attraversa Paladina ed entra in Valbrembo, per fare quindi da confine tra Ponte San Pietro e Mozzo (Dorotina) e quindi tra il primo e Curno. Confluisce nel Brembo a sud di Ponte San Pietro, in localit\u00e0 Isolotto, a sud del taglio della Roggia Masnada."}
{"id": "822568", "revid": "1516566", "url": "https://it.wikipedia.org/wiki?curid=822568", "title": "Mazzapicchio (araldica)", "text": "In araldica il mazzapicchio, strumento utilizzato per battere il suolo, compare molto raramente. Ha la forma di un fuso allungato, con due anelli posti al quarto della lunghezza, uno in alto a destra, l'altro in basso a sinistra.\nUtilizzo come arma.\nIl mazzapicchio \u00e8 un'arma da botta creata nel medioevo. Si compone di una testa di varie fogge, la quale, era utilizzata per colpire l'avversario creandogli contusioni o fratture; una penna o becco utilizzato per agganciare il nemico e tirarlo verso di s\u00e9 impedendone la fuga; una asta appuntita e resistente pi\u00f9 o meno lunga per trapassare o finire il mal capitato, il tutto montato su un'asta che variava da 50 cm fino a 2 m."}
{"id": "822569", "revid": "36426", "url": "https://it.wikipedia.org/wiki?curid=822569", "title": "Vescovo di Sovana", "text": ""}
{"id": "822570", "revid": "436907", "url": "https://it.wikipedia.org/wiki?curid=822570", "title": "Ain't My Bitch", "text": "Ain't My Bitch \u00e8 un brano musicale del gruppo musicale statunitense Metallica, prima traccia del sesto album in studio \"Load\", pubblicato il 4 giugno 1996.\nDescrizione.\nInizialmente intitolata \"Bitch\", venne registrata per la prima volta il 6 aprile 1995. Ebbe l'attenzione dei media per il suo titolo, accusato di sessismo. James Hetfield spieg\u00f2 in seguito che la 'sgualdrina' della canzone, in realt\u00e0, \u00e8 la metafora di un problema di vita qualsiasi. Infatti il testo del brano parla di una persona a cui non importa dei problemi altrui.\nLive.\nGi\u00e0 prima della pubblicazione di \"Load\", la canzone veniva costantemente suonata nei concerti degli anni novanta, ad esempio al \"Poor Touring Me Tour\". Il chitarrista Kirk Hammett us\u00f2 una \"slide\" per l'assolo di chitarra, per la prima volta in uso da parte della band."}
{"id": "822572", "revid": "181699", "url": "https://it.wikipedia.org/wiki?curid=822572", "title": "\u010cervenica pri Sabinove", "text": "\u010cervenica pri Sabinove (in tedesco \"Tscherwenitz in der Scharosch [Etzenhau]\", in ungherese \"V\u00f6r\u00f6salma\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nCitata per la prima volta nel 1278 con il nome di Weresalma come possesso dei nobili Ab\u00f3/Abov, nel 1296 pass\u00f2 ai feudatari locali Berzeviczy. Successivamente appartenne ai nobili del luogo T\u00e1rczay, ai frati agostiniani di \u0160ari\u0161, ai Desseffwy e poi ai P\u00e9chy. Nel XIX secolo appartenne ai nobili Szirmay."}
{"id": "822573", "revid": "599013", "url": "https://it.wikipedia.org/wiki?curid=822573", "title": "Robert Acquafresca", "text": "Biografia.\nNato a Torino e cresciuto ad Alpignano, \u00e8 figlio di padre pugliese e di madre polacca.\nCaratteristiche tecniche.\nCentravanti abile nel gioco aereo.\nCarriera.\nClub.\nInizi.\nMuove i primi passi su un campo da calcio presso le giovanili della squadra locale di Alpignano, nell'allora provincia di Torino. All'et\u00e0 di dieci anni entra a far parte del settore giovanile del Torino, collezionando quattordici presenze e due gol nel Campionato Primavera 2004-2005. Nel corso dell'estate 2005 si svincola, insieme a tutti gli altri giocatori della rosa, in seguito alla mancata iscrizione in campionato della societ\u00e0 granata, con conseguente vanificazione della promozione conquistata sul campo.\nInter e Treviso.\nSuccessivamente si trasferisce a parametro zero all'Inter, che lo cede in compropriet\u00e0 al Treviso, societ\u00e0 neopromossa in Serie A. Esordisce in Serie A l'11 settembre 2005, giorno del suo diciottesimo compleanno, in Treviso- (0-1). Nella stagione 2005-2006 colleziona 8 presenze nella massima serie. Nella stagione seguente, in Serie B, conquista il posto da titolare mettendo a segno 11 reti in 35 presenze. Il 20 gennaio 2007 realizza la prima tripletta della sua carriera in Treviso-Spezia (3-0).\nCagliari.\nNell'estate del 2007 l'Inter ne riacquista l'intera propriet\u00e0, cedendolo poi in compropriet\u00e0 al Cagliari. Nella prima partita da titolare, in Cagliari- (2-1) di Coppa Italia, segna i due gol che permettono alla squadra sarda di qualificarsi agli ottavi di finale. Il 26 settembre 2007, a 20 anni, segna il suo primo gol in Serie A, in Lazio-Cagliari (3-1). In Cagliari-Milan (1-2), nella partita che segna il ritorno in panchina di Nedo Sonetti, realizza il gol che porta in vantaggio i sardi a una manciata di minuti dal fischio d'inizio. Con l'arrivo del tecnico Davide Ballardini torna a giocare con maggiore continuit\u00e0, realizzando 11 gol in 32 presenze, decisivi nel girone di ritorno che porter\u00e0 il Cagliari alla salvezza. A fine stagione l'Inter lo riscatta per 5 milioni ma lo lascia in prestito al Cagliari per un altro anno. Nella stagione 2008-2009 conferma la sua buona vena realizzativa (da segnalare i due gol entrambi decisivi per una vittoria e un pareggio contro l'Inter), contribuendo alla buona stagione del Cagliari guidato dall'esordiente Massimiliano Allegri.\nGenoa e Atalanta.\nIl 29 giugno 2009 l'Inter, proprietaria del cartellino, ufficializza di aver ceduto il giocatore a titolo definitivo al Genoa, come una delle contropartite tecniche dell'affare che ha portato ai nerazzurri Diego Milito e Thiago Motta. Due giorni dopo la stessa societ\u00e0 genovese annuncia di averlo girato in prestito all'Atalanta. Comincia la stagione da titolare, procurandosi poi un infortunio muscolare in allenamento che lo tiene lontano dai campi per un mese. Smaltito l'infortunio, rientra da titolare contro il , realizzando il primo gol in campionato con la maglia neroazzurra, trasformando il calcio di rigore da lui stesso procurato. Il 29 gennaio 2010 viene ufficializzato il suo ritorno al Genoa che a sua volta cede Hern\u00e1n Crespo al .. Segna i suoi primi gol con la maglia rossobl\u00f9 il 20 febbraio 2010 realizzando una doppietta nella partita vinta 3-0 con l'Udinese.\nIl ritorno in prestito al Cagliari.\nIl 18 agosto 2010 \u00e8 ufficializzato il suo ritorno al Cagliari in prestito con diritto di riscatto. L'11 settembre mette a segno la sua prima rete della stagione 2010-2011, nella partita Cagliari-Roma, terminata 5-1 in favore dei sardi, per poi andare a segno il 27 ottobre nel terzo turno di Coppa Italia contro il nella partita vinta 3-0. In campionato torner\u00e0 al gol solo alla diciannovesima giornata, segnando una doppietta nella vittoria esterna per 2-1 sul . La cessione di Alessandro Matri gli permette di trovare pi\u00f9 spazio, e va a segno in seguito contro Juventus (sconfitta per 3-1), Napoli (sconfitta per 2-1), Genoa (vittoria per 1-0) e Lecce (pareggio per 3-3, con una doppietta). Termina la stagione con 39 presenze (37 in campionato, 2 in Coppa Italia) e 9 gol (8 in campionato e uno in Coppa Italia). Il Cagliari non lo riscatta e torna cos\u00ec al Genoa. Con 32 reti in Serie A, \u00e8 al settimo posto nella classifica dei migliori marcatori di sempre in massima serie del Cagliari.\nBologna.\nDopo aver fatto nuovamente ritorno al Genoa dal Cagliari al termine della stagione 2010-2011, il 19 luglio 2011 il giocatore viene ceduto al a titolo temporaneo con diritto di riscatto sulla met\u00e0 del cartellino. Il 16 ottobre 2011 trova la prima rete con la maglia dei felsinei in Novara-Bologna (0-2). Il secondo goal arriva alla nona giornata nella trasferta a Verona contro il Chievo il 26 ottobre, segnando il decisivo 1-0. Il terzo goal, sempre in trasferta, a Napoli, finita 1-1, il 16 gennaio nel posticipo della diciottesima giornata regalando il momentaneo vantaggio ai rossobl\u00f9. Il quarto goal arriva nell'anticipo della ventiquattresima giornata a Milano contro l'Inter nel quale l'attaccante segna il definitivo 3-0 per il , subentrando a Marco Di Vaio (quest'ultimo autore di una doppietta nel giro di un minuto). Alla ventiseiesima giornata arriva la tanto attesa rete al Dall'Ara contro il Novara, regalando la vittoria all'85\u00ba ai felsinei e omaggiando cos\u00ec il grande cantautore bolognese Lucio Dalla scomparso pochi giorni prima (sar\u00e0 in realt\u00e0 l'ultimo gol in Serie A della sua carriera). Al termine della stagione, il Bologna decide di esercitare l'opzione di riscatto della prima met\u00e0 del cartellino dal Genoa.\nPrestito al Levante e ritorno al Bologna.\nIl 30 gennaio 2013 il Levante ufficializza il suo ingaggio in prestito dal . Il 21 giugno seguente, in seguito alla risoluzione delle compartecipazioni avvenuta a mezzo buste, il Bologna (complice la busta vuota depositata dal Genoa) acquisisce l'intera propriet\u00e0 del cartellino dell'attaccante. Nei successivi tre anni e mezzo mette insieme 56 presenze tra campionato e Coppa Italia, con 4 gol in Serie B; complessivamente con la maglia del Bologna sono 9 i gol segnati in 97 partite.\nTernana.\nIl 31 gennaio 2017, in seguito alla risoluzione contrattuale con la societ\u00e0 emiliana, passa a titolo definitivo alla .\nSion.\nIl 26 luglio 2017 il Sion annuncia l'acquisto di Robert Acquafresca, svincolato dopo la breve parentesi (senza gol) alla . Durante le due stagioni in Svizzera collezioner\u00e0 sette presenze e un solo gol in campionato.\nInattivit\u00e0 e ritiro.\nGiunto alla seconda stagione consecutiva senza ingaggio, \nNazionale.\nHa vestito le maglie di tutte le nazionali giovanili italiane, dall'Under-17 all'Under-20. Con la Nazionale Under-21 ha esordito il 1\u00ba giugno 2007 in Italia-Albania (4-0), segnando il primo gol italiano. Ha realizzato la prima doppietta in Italia-Croazia, partita fondamentale per la qualificazione agli Europei disputata il 12 ottobre 2007 allo stadio Guido Angelini di Chieti. Nell'estate del 2008 \u00e8 stato convocato nella Nazionale olimpica per le Olimpiadi di Pechino; nella prima partita della manifestazione segna contro l'Honduras. Infine, ha partecipato all'Europeo Under-21 2009, in cui ha messo a segno tre gol.\nAvendo anche il passaporto polacco (la madre \u00e8 polacca), gli era stata ventilata l'ipotesi di una sua possibile convocazione con la Polonia in vista dell'Europeo 2008, ma questa eventualit\u00e0 \u00e8 stata rifiutata da Acquafresca in virt\u00f9 della sua preferenza per gli \"azzurri\" e la speranza di poter giocare nella Nazionale maggiore; in ogni caso, la convocazione ufficiale da parte della Nazionale polacca non arriv\u00f2 mai.\nStatistiche.\nPresenze e reti nei club.\n\"Statistiche aggiornate al 22 agosto 2018\"."}
{"id": "822578", "revid": "1543377", "url": "https://it.wikipedia.org/wiki?curid=822578", "title": "Duomo di Pontremoli", "text": "La concattedrale di Santa Maria Assunta, detta duomo di Pontremoli o di Santa Maria del Popolo, \u00e8 la chiesa pi\u00f9 importante della citt\u00e0 toscana. Sorge nella piazza del Duomo, o del Vescovato, nel centro storico.\nStoria.\nLa costruzione della cattedrale fu decretata con deliberazione del Consiglio generale di Pontremoli del 7 luglio 1630 che stabiliva l'erezione di \"un tempio sontuoso, nobile e capace del popolo quanto sia possibile (\u2026) nel luogo ove \u00e8 la chiesa di Santa Maria di Piazza\".\nSu progetto fornito nel 1633 dall'architetto cremonese Alessandro Capra, i lavori furono avviati nel 1636 nell'area ricavata dalla demolizione dell'antico oratorio della Madonna del Popolo e di altri edifici contigui, e furono ultimati solo nel 1687. Riconosciuta insigne collegiata nel 1721 con una bolla di Innocenzo III, consacrata dal vescovo di Brugnato nel 1723, la chiesa fu infine eretta in cattedrale il 4 luglio 1787 con una bolla di Pio VI, al momento dell'istituzione della diocesi di Pontremoli. Nel 1988 divenne concattedrale della diocesi di Massa Carrara-Pontremoli.\nDescrizione.\nArchitettura.\nNel quadro di intenso rinnovamento che caratterizz\u00f2 l'edilizia sacra della citt\u00e0, \u00e8 questo l'esempio pi\u00f9 significativo per l'ampiezza e la piena corrispondenza ai dettami della chiesa controriformata, sanciti dal Concilio di Trento e codificati esemplarmente nelle strutture gesuitiche, di cui il Duomo di Pontremoli ripete l'impianto: unica vasta navata con cappelle laterali e breve transetto, cupola altissima e luminosa all'incrocio dei bracci. La facciata, in stile neo-rinascimentale \u00e8 recente e fu costruita nel 1881.\nGli affreschi della volta della navata e del transetto, realizzati da Francesco Natali alla fine del Seicento, furono sostituiti da stucchi alla met\u00e0 dell'Ottocento, mentre gli stucchi del presbiterio e del coro risalgono alla met\u00e0 del Settecento. Ottocentesche sono anche la cappella neoclassica del Santissimo Sacramento (1828), dell'architetto Tommaso Malaspina, e la facciata (1878-1881), realizzata, su disegno del fiorentino Vincenzo Micheli.\nIl ricco arredo pittorico della chiesa costituisce una sorta di antologia della pittura italiana del Settecento. Commissionati da \"Benefattori e Devoti alla Gran Protettrice Maria Vergine Santissima del Popolo\", giunsero dapprima gli importanti dipinti di soggetto mariano del presbiterio e del coro: la \"Nascita della Vergine\" del Ferretti, la \"Visitazione\" del Meucci, lo \"Sposalizio\" del Peroni e \"l'Annunciazione\" di Giuseppe Bottani, che dimostrano come l'attenzione dei committenti al gusto contemporaneo.\nOrgano a canne.\nL'organo a canne della concattedrale \u00e8 stato costruito nel 1961 dalla ditta organaria Balbiani-Vegezzi Bossi ed ampliato nel 1977 dalla ditta organaria Chichi. Esso \u00e8 collocato in parte sulla cantoria in controfacciata, in parte nei due coretti contrapposti a met\u00e0 della navata. Lo strumento, a trasmissione elettrica, ha tre tastiere di 61 note ciascuna ed una pedaliera concavo-radiale di 32."}
{"id": "822580", "revid": "287204", "url": "https://it.wikipedia.org/wiki?curid=822580", "title": "Rino (torrente)", "text": ""}
{"id": "822581", "revid": "36426", "url": "https://it.wikipedia.org/wiki?curid=822581", "title": "Vescovo di Brugnato", "text": ""}
{"id": "822582", "revid": "2015218", "url": "https://it.wikipedia.org/wiki?curid=822582", "title": "Thomas Schippers", "text": "Biografia.\nNato il 9 marzo 1930 nella piccola citt\u00e0 di Portage (distante qualche chilometro da Kalamazoo), nel Michigan, Thomas fu il terzo dei quattro figli di Agnes Nanninga e Peter Schippers. All'epoca suo padre possedeva un negozio di elettrodomestici.\nTommy sin da piccolo possedeva una bella voce intonata. Cominci\u00f2 a prendere lezioni di pianoforte all'et\u00e0 di quattro anni, con l'insegnante Ilah Decker. A sei anni diede il suo primo, piccolo recital e inizi\u00f2 anche a studiare l'organo con il direttore della chiesa di St. Luke in Kalamazoo. Ma non abbandonava anche il suo fermo proposito di studiare canto, passione quest'ultima che gli si affiancher\u00e0 nel corso della sua carriera di direttore. Non frequent\u00f2 alcun corso regolare di canto, tuttavia lo praticava a livello semiprofessionale parallelamente alla sua principale attivit\u00e0 di direttore, vestendo i panni di un vero e proprio baritono nel corso delle sue prove per gli allestimenti operistici in teatro e in studio.\nConsegu\u00ec la licenza liceale alla Kalamazoo Central High School, all'et\u00e0 di soli quattordici anni. In seguito vinse una borsa di studio per il Curtis Institute of Music di Philadelphia, frequent\u00f2 i corsi della Juilliard School of Music a New York e quelli dell'Universit\u00e0 di Yale, dove studi\u00f2 composizione con Paul Hindemith.\nNel 1948 ottenne il secondo premio ad un concorso per giovani direttori presso la Philadelphia Orchestra. Poco dopo, a New York, insieme ad altri musicisti suoi coetanei, fond\u00f2 la compagnia teatrale Lemonade Opera. Il nome della compagnia derivava dall'abitudine di servire limonata durante gli intervalli delle rappresentazioni. Malgrado la giovane et\u00e0 dei musicisti, e i pochi fondi di cui disponevano per allestire gli spettacoli, la compagnia si distinse per l'elevata qualit\u00e0 delle rappresentazioni.\nAccompagnando un cantante a un'audizione, ebbe modo di conoscere il compositore Gian Carlo Menotti. Insieme a Menotti, del quale diresse molte opere, avrebbe poi fondato il Festival dei Due Mondi.\nNel 1951 dirige Il console di Menotti con Patricia Neway, Cornell MacNeil e George Gaynes al Cambridge Theatre di Londra e la prima assoluta di \"Amahl and the Night Visitors\" di Menotti con Melissa Hayden e Glen Tetley per la televisione NBC.\nNel 1952 dirige \"The Old Maid and Thief\" di Menotti al New York City Center per la New York City Opera, \"The Consul\" al Grand Th\u00e9\u00e2tre di Ginevra, le prime rappresentazioni al Th\u00e9\u00e2tre des Champs-\u00c9lys\u00e9es di Parigi di \"Le consul\" con la Neway e la ripresa televisiva nell'Opera Television Theater della NBC di New York di \"Amahl and the Night Visitors\" di Menotti.\nNel 1954 dirige la prima assoluta di \"The Tender Land\" di Aaron Copland con Norman Treigle al New York City Center e la prima assoluta di The Saint of Bleecker Street con Richard Cassilly per la New York City Opera.\nAl Teatro alla Scala di Milano nel maggio 1955 dirige \"The Saint of Bleecker Street\" e in ottobre dirige due concerti con Arthur Rubinstein.\nNel 1955 fu nominato direttore stabile al Metropolitan Opera House di New York dove in dicembre debutta col Don Pasquale con Fernando Corena e Roberta Peters. Lo stesso anno vinse il \u201cTony Award\u201d e fu tra gli assegnatari del premio \u201cTen Outstanding Young Men\u201d (consegnatogli dall'allora vicepresidente Richard Nixon). Ancora al Met nel 1956 dirige Les contes d'Hoffmann, La boh\u00e8me con Daniele Barioni, nel 1957 Carmen con Richard Tucker, nel 1958 Lohengrin con Lisa Della Casa, nel 1959 Un ballo in maschera con Antonietta Stella, Tucker e Robert Merrill, nel 1960 Der fliegende Holl\u00e4nder con Leonie Rysanek e Giorgio Tozzi, La forza del destino con Leonie Rysanek, Tucker, Ettore Bastianini e Cesare Siepi e Nabucco con MacNeil, Leonie Rysanek, Rosalind Elias e Siepi, nel 1962 Ernani con Franco Corelli e Leontyne Price ed Il barbiere di Siviglia con Giulietta Simionato, nel 1963 Manon di Massenet con Anna Moffo ed Il trovatore, nel 1964 The Last Savage di Menotti con Teresa Stratas, Eugene Onegin con Leontyne Price, Der Rosenkavalier con Elisabeth Schwarzkopf e l\u2019Otello con Rajna Kabaivanska, nel 1965 La dama di picche, Don Carlo con Grace Bumbry e L'elisir d'amore con Mirella Freni, nel 1966 Antony and Cleopatra di Samuel Barber con Leontyne Price, l\u2019Elettra di Strauss con Birgit Nilsson e l\u2019Aida con Gabriella Tucci, nel 1968 Luisa Miller con Montserrat Caball\u00e9 e Sherrill Milnes, nel 1971 Die Meistersinger von N\u00fcrnberg, nel 1974 Boris Godunov e nel 1975 L'assedio di Corinto con Beverly Sills e Shirley Verrett. Il maestro diresse in tutto 341 rappresentazioni al Met.\nLa prima edizione del Festival dei Due Mondi ebbe luogo a Spoleto nell'estate del 1958. Nel 1964 dirige la prima rappresentazione nel Teatro Caio Melisso del Rosenkavalier.\nAncora alla Scala nel 1958 dirige due concerti con Maurizio Pollini, nel 1961 Medea di Cherubini con Maria Callas, la Simionato e Nicolaj Ghiaurov, nel 1962 la prima assoluta di Atlantida di Manuel de Falla con la Simionato e la Stratas, nel 1969 L'assedio di Corinto con Marilyn Horne e la Sills e nel 1976 sei concerti ed Il barbiere di Siviglia con Enzo Dara, Frederica von Stade e Hermann Prey.\nNel 1963 dirige Die Meistersinger von N\u00fcrnberg con Wolfgang Windgassen ed Anja Silja al Bayreuther Festspiele.\nSebbene notoriamente omosessuale, il giorno 17 aprile 1965 Thomas Schippers spos\u00f2 nella chiesa cattolica di Corpus Christi a Manhattan Elaine Lane Phipps, detta \"Nonie\", una giovane, bella e colta ereditiera dalle ricchezze immense (le due principali imprese della sua famiglia erano la Carnegie Steel e la Grace Shipping Line). Negli anni antecedenti il matrimonio, la cronaca rosa riportava la notizia di una relazione tra il maestro e l'attrice statunitense Lauren Bacall, notizia smentita poi dallo stesso Schippers, che dichiar\u00f2 che fra loro vi era solo un rapporto di amicizia.\nNel settembre 1966, al Lincoln Center di New York, Schippers inaugur\u00f2 la nuova sede del Metropolitan dirigendo Antony and Cleopatra di Samuel Barber.\nAl Teatro La Fenice di Venezia nel 1967 dirige un concerto, nel 1968 due concerti nella Sala dello Scrutinio del Palazzo Ducale, nel 1970 un concerto e nel 1972 il Requiem di Verdi con Katia Ricciarelli e la Traviata con la Sills.\nNel Teatro Comunale di Firenze nel 1968 dirige la ripresa del Trovatore con la Caball\u00e9, Tucker ed Ivo Vinco e nel 1976 la ripresa della Traviata con Alfredo Kraus.\nAl Royal Opera House, Covent Garden di Londra nel 1968 dirige l\u2019Elettra di Strauss con Amy Shuard.\nNel 1970 assunse la direzione stabile dell'Orchestra Sinfonica di Cincinnati che mantenne fino al 1977. Grazie all'agiatezza economica raggiunta negli anni precedenti, decise di devolvere lo stipendio interamente al fondo pensione dell'orchestra. Nel 1972 diresse la prima esecuzione assoluta nella Music Hall di Cincinnati della Sinfonia n. 4 per orchestra d'archi di Scott Huston.\nIl 6 gennaio 1973 Nonie mor\u00ec di cancro. Schippers non si sarebbe mai pi\u00f9 risposato.\nNel 1976 fu nominato direttore dell'Orchestra dell'Accademia Nazionale di Santa Cecilia. Schippers, tuttavia, non assunse mai l'incarico. Nella primavera dello stesso anno, anzi, fu costretto a disdire molti dei suoi impegni, perch\u00e9 gravemente malato.\nMor\u00ec di cancro ai polmoni il 16 dicembre 1977, nella sua casa di Park Avenue a Manhattan. Per suo desiderio fu cremato il giorno seguente. Le sue ceneri sono tumulate in piazza Duomo a Spoleto, in un muro che si affaccia sulla piazza dove Schippers diresse numerosi concerti di chiusura del Festival dei Due Mondi e che il pubblico chiamava \"la sua piazza\" .\nCelebrazioni.\nNel dicembre 2007, per il trentennale della morte, si \u00e8 tenuto nella citt\u00e0 di Spoleto il \"Memorial Thomas Schippers - 30 years later\" , con il patrocinio, tra gli altri, della Presidenza del Consiglio dei ministri, del Ministero per i beni culturali e ambientali e dell'Ambasciata degli Stati Uniti d'America. Il memorial ha previsto concerti celebrativi e una mostra monografica dedicata al maestro allestita presso il \"Teatro Nuovo \"Gian Carlo Menotti\"\" di Spoleto."}
{"id": "822584", "revid": "514736", "url": "https://it.wikipedia.org/wiki?curid=822584", "title": "Letterio D'Arrigo Ramondini", "text": "Biografia.\nNato il 15 novembre 1849 a Itala da nobile famiglia, nel 1872 venne ordinato sacerdote dall'arcivescovo Luigi Natoli e mandato a Itala come collaboratore dell'arciprete. Dopo sei anni venne nominato Canonico Teologo del Capitolo Protometropolitano della Cattedrale di Messina e nel 1891 port\u00f2 a compimento, a sue spese, la costruzione della chiesa del Sacro Cuore di Ges\u00f9 agli Arcipeschieri. Dopo la morte nel 1897 del cardinale Giuseppe Guarino, venne eletto vicario capitolare, e quindi nominato da papa Leone XIII 105\u00ba arcivescovo metropolita ed archimandrita di Messina.\nRimasto illeso al disastroso terremoto del 28 dicembre 1908, ebbe come vicario generale san Luigi Orione.\nMor\u00ec a Messina il 18 dicembre 1922. Inizialmente fu sepolto nella tomba di famiglia al Cimitero monumentale di Messina, e nel 1933, per iniziativa lodevole di mons. Angelo Paino, suo successore, che ne difese la memoria, fu traslato nella Cattedrale ormai ricostruita, di fronte alla cattedra vescovile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "822585", "revid": "36426", "url": "https://it.wikipedia.org/wiki?curid=822585", "title": "Diocesi di Pontremoli", "text": ""}
{"id": "822586", "revid": "1573940", "url": "https://it.wikipedia.org/wiki?curid=822586", "title": "Jan Sch\u00e4fer", "text": "Ha fatto parte dell'equipaggio tedesco del K4\u00a01000\u00a0m alle Olimpiadi Sydney 2000, vincendo una medaglia d'argento."}
{"id": "822587", "revid": "110157", "url": "https://it.wikipedia.org/wiki?curid=822587", "title": "Alleanza mondiale delle Chiese riformate", "text": "L'Alleanza mondiale delle Chiese riformate (World Alliance of Reformed Churches, WARC) \u00e8 un'alleanza mondiale che raccoglie le chiese cristiane nate dall'ispirazione calvinista, siano esse propriamente riformate, presbiteriane o congregazionaliste. Ha sede a Ginevra.\nFondata nel 1970 dall'unione delle alleanze internazionali presbiteriana e congregazionalista, \u00e8 composta da 218 chiese rappresentanti di 107 paesi e di circa 75 milioni di fedeli. Membro italiano \u00e8 la Chiesa evangelica valdese, che, dopo la riforma protestante nel XVI secolo, ha assorbito la teologia calvinista ed \u00e8 diventata il ramo italiano delle chiese riformate."}
{"id": "822588", "revid": "827882", "url": "https://it.wikipedia.org/wiki?curid=822588", "title": "Rino", "text": ""}
{"id": "822592", "revid": "3115", "url": "https://it.wikipedia.org/wiki?curid=822592", "title": "Daletice", "text": "Daletice (in tedesco \"Delletschitz\", in ungherese \"Del\u00e9te\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nLa localit\u00e0 \u00e8 citata la prima volta nel 1320 con il nome di Deletha come importante sede parrocchiale. Appartenne poi ai Mersey nobili di Svinia. Nel XVII secolo pass\u00f2 alle famiglie Szinyei e Meltzer."}
{"id": "822593", "revid": "287204", "url": "https://it.wikipedia.org/wiki?curid=822593", "title": "La citt\u00e0 dorme", "text": "La citt\u00e0 dorme \u00e8 un romanzo poliziesco di Robert Crais, stampato nel 1992 dalla Arnoldo Mondadori Editore nella collana Il Giallo Mondadori con il numero n. 2302 ed il titolo \"L'angelo di New York\" (\"Lullaby Town\").\nTrama.\nRitrovare gente scomparsa \u00e8 la specialit\u00e0 di Elvis Cole, che ama definirsi il miglior detective al mondo. Il regista di fama mondiale Peter Alan Nelsen ingaggia proprio la coppia Cole/Pike per cercare la sua famiglia, la sua ex moglie e il suo bambino, abbandonati ormai dieci anni fa per inseguire il successo. Un caso come un altro per i detective di Los Angeles, non fosse per un misterioso intrigo che induce la giovane donna, ex moglie del famoso regista, a negare la propria identit\u00e0. Ad Elvis Cole ed al suo particolare socio Joe Pike il compito di svelare il mistero nelle periferie di una New York in cui la parola \"Italia\" \u00e8 associata solamente alla parola \"Mafia\", mentre per la parola \"Paura\" si prospetta la rima con \"Padrino\"..."}
{"id": "822594", "revid": "92723", "url": "https://it.wikipedia.org/wiki?curid=822594", "title": "Cattedrale di Santa Maria Assunta e di San Genesio", "text": "La cattedrale di Santa Maria Assunta e di San Genesio \u00e8 il principale luogo di culto cattolico di San Miniato, chiesa madre della diocesi omonima.\nLa chiesa, divenuta cattedrale nel 1622 quando San Miniato fu elevata a sede diocesana, si trova sulla piazza conosciuta come \"Prato del Duomo\", l'area dell'antica cittadella, che \u00e8 sovrastata dalla rocca e dalla torre di Federico II. \u00c8 il nucleo pi\u00f9 antico della citt\u00e0, che vede riuniti il Duomo, il Palazzo vescovile e il Palazzo dei vicari imperiali.\nStoria.\nLa chiesa era sorta nel secolo XII, forse su una cappella pi\u00f9 antica. Intitolata a Santa Maria, viene citata per la prima volta nel 1195 in una bolla del papa Celestino III, che ne ricorda la dipendenza dalla pieve di San Genesio di Vico Wallari.\nQuando nel 1248 fu distrutto il borgo di fondazione longobarda che si estendeva ai piedi di San Miniato, Santa Maria acquis\u00ec il fonte battesimale e il titolo di San Genesio. In quell'epoca l'edificio fu ristrutturano, decorando la facciata con bacini ceramici, come nella migliore architettura pisana. Nel 1274 lo scultore comacino Giroldo da Arogno vi realizza il bassorilievo dell\"Annunciazione\".\nQuando nel 1369 San Miniato entr\u00f2 a far parte dei domini fiorentini, la risistemazione dell'area della rocca incluse la chiesa che divenne cos\u00ec inaccessibile ai fedeli. Solo nel 1489, con lo stabilizzarsi della situazione politica, il vicario fiorentino restitu\u00ec la chiesa al clero locale. Fu quindi riaperta dopo un ampliamento che incluse la torre campanaria, una possente costruzione a pianta quadrata, nota come la Torre di Matilde.\nNel 1860 fu restaurato profondamente.\nLa strage del 1944.\nIl 22 luglio 1944 un proiettile d'artiglieria statunitense penetr\u00f2 nella Chiesa attraverso il semirosone del braccio meridionale del transetto che and\u00f2 a esplodere nella navata destra causando la morte di 55 persone. La chiesa era gremita di cittadini che erano stati radunati sul sagrato dai tedeschi. Fino al 2004 la strage fu imputata a un proiettile d'artiglieria tedesca e non a uno dei colpi del 337\u00ba battaglione di artiglieria campale dello US Army diretti contro un nido di mitragliatrici tedesche.\nA tale episodio i fratelli Paolo e Vittorio Taviani ispirarono uno dei loro maggiori successi cinematografici: \"La notte di San Lorenzo\" secondo la ricostruzione dell'accaduto rivelatasi poi non veritiera. A memoria dell'eccidio si trova collocata nella Cappella del Santissimo una lapide che ricorda le vittime. La stessa fu collocata nel 50\u00ba anniversario per interessamento dei familiari, del Capitolo della Cattedrale e dell'Arciconfraternita di Misericordia.\nDescrizione.\nEsterno.\nLa cattedrale \u00e8 caratterizzata all'esterno dalla facciata a salienti, che presenta un paramento murario in mattoncini all'interno del quale sono inseriti 26 bacini ceramici decorati (originariamente 31), provenienti soprattutto da fornaci tunisine e oggi sostituiti da copie (gli originali nel Museo diocesano). Essi presentano per lo pi\u00f9 un fondo a smalto bianco, con decorazioni in blu cobalto e bruno di manganese, notevoli per eleganza e originalit\u00e0.\nNella parte inferiore si aprono i tre portali cinquecenteschi in arenaria, ciascuno dei quali \u00e8 sormontato presenta un architrave e lesene. Immediatamente sopra ognuno dei due portali laterali si trova un rosone circolare; di un terzo, subito sopra il portale centrale, rimane una traccia accecata. Nella parte alta della facciata, in corrispondenza della navata centrale, si apre un quarto rosone.\nCampanile.\nAlle spalle della cattedrale, parte integrante dell'abside \u00e8 il campanile a pianta rettangolare; questo \u00e8 chiamato anche \"Torre di Matilde\" in virt\u00f9 di una leggenda, in seguito smentita, secondo cui Matilde di Canossa sarebbe nata nell'attiguo palazzo del Vicari. Sarebbe stata costruita nel XII secolo come torre di avvistamento e collegata alla cattedrale soltanto alla fine del XV secolo, divenendone la torre campanaria. La torre \u00e8 sormontata da un parapetto poggiante su archetti pensili e ornato con merli guelfi; la cella campanaria si apre sull'esterno con monofore ogivali. Nella torre si trova un orologio che ha due quadranti circolari dipinti: uno sul lato orientale ed uno sul lato occidentale.\nInterno.\nL'interno \u00e8 ha uno sviluppo architettonico neorinascimentale, frutto soprattutto dei lavori ottocenteschi di Pietro Bernardini, con decorazioni in stile barocco. La pianta \u00e8 a croce latina, con l'aula divisa in tre navate delle quali le laterali di pari dimensioni. Il paramento interno in cotto e i pilastri ottagonali originali furono coperti da nuove decorazioni nei secoli XVIII-XIX.\nLe tre navate sono separate da due serie di archi a tutto sesto poggianti su colonne ioniche in finti marmi policromi e sono coperte con soffitto a cassettoni riccamente intagliato e dorato, originario del XVII secolo. La navata centrale, al di sopra delle arcate, presenta, tra oculi, affreschi ottocenteschi.\nSculture.\nA met\u00e0 della navata centrale, a destra, si trova il pulpito marmoreo di Amalia Dupr\u00e9 che presenta, sopra il parapetto, dei bassorilievi. Alla stessa artista sono da riferire alcuni monumenti funebri nelle navate, progettati da suo padre Giovanni Dupr\u00e8 e legati ad alcuni sanminiatesi illustri: Jacopo Buonaparte, il vescovo Giovan Francesco Maria Poggi, il chimico Gioacchino Taddei e il poeta Pietro Bagnoli.\nL'antico pulpito, firmato Giroldo da Como e datato 1274, \u00e8 oggi nel Museo diocesano.\nIl fonte battesimale marmoreo, all'inizio della navata, \u00e8 a forma di vaso, scolpito da Giovan Battista Sandrini nel 1639. Nel braccio destro del transetto un'acquasantiera duecentesca.\nIl presbiterio, che occupa la crociera, \u00e8 delimitato da una balaustra in marmi policromi e presenta, sotto l'arco absidale, l'altare maggiore barocco in marmi policromi sormontato da un pregevole \"Crocifisso\" ligneo di scuola pisana del XVIII secolo e situato alle spalle della cattedra episcopale in legno dipinto. Nell'abside, si trovano gli stalli lignei del coro.\nPitture.\nTra le pale d'altare spiccano la \"Deposizione\" di Francesco d'Agnolo detto lo Spillo, fratello di Andrea del Sarto (nella cappella a sinistra del transetto, 1528), l\"Adorazione dei pastori\" di Aurelio Lomi (prima cappella a destra), la \"Reserrezione di Lazzaro\" di Cosimo Gamberucci (prima cappella sinistra), il \"Battesimo di Cristo\" di Ottavio Vannini con la collaborazione di Orazio Samminiati (cappella del fonte battesimale).\nLe cappelle del Suffragio, di San Filippo Benizi (prima a destra) e di San Francesco di Paola (prima a sinistra) furono affrescate da Anton Domenico Bamberini sotto il vescovato di Giovan Francesco Maria Poggi tra Sei e Settecento con affreschi a monocromo e storie della vita dei rispettivi santi titolari. La cappella di San Rocco (prima a destra) ha una cupoletta con decori in stucco e affreschi di Giovan Camillo Sagrestani, che dipinse anche le tele sull'altare e sulle pareti laterali (\"Storie di san Rocco\").\nOltre la crociera, coperta con volta a vela affrescata con, nei pennacchi, \"Angeli\" e, al centro, l\"Assunzione di Maria\", in corrispondenza della navata centrale, si trova l'abside rettangolare, inserita all'interno della Torre di Matilde e coperta con volta a botte affrescata da Annibale Gatti.\nOrgano a canne.\nA ridosso della parete fondale dell'abside, poggiante su una mensola ed avente una mostra composta da canne di principale con bocche \"a scudo\", si trova l'organo a canne, costruito nel 1966 da Francesco Michelotto, restaurato e ampliato nel 2008 da Valerio Marrucci.\nLo strumento \u00e8 a trasmissione elettronica ed ha 27 registri; la sua consolle \u00e8 mobile indipendente ed \u00e8 situata a pavimento nel transetto di sinistra, e dispone di due tastiere e pedaliera."}
{"id": "822595", "revid": "1573940", "url": "https://it.wikipedia.org/wiki?curid=822595", "title": "Stefan Ute\u00df", "text": "Insieme a Lars Kober ha vinto una medaglia di bronzo nel C2\u00a01000\u00a0m alle Olimpiadi di Sydney 2000."}
{"id": "822597", "revid": "767487", "url": "https://it.wikipedia.org/wiki?curid=822597", "title": "Mayerling (Producers' Showcase)", "text": "Mayerling \u00e8 il sesto episodio della terza stagione della serie televisiva antologica statunitense \"Producers' Showcase\", distribuito come un film televisivo a s\u00e9 stante.\nIl film.\nTratto dal romanzo \"Idyll's End\" di Claude Anet, pseudonimo di Jean Schopfer, a sua volta basato su una storia vera, \u00e8 stato diretto da Anatole Litvak in collaborazione con Kirk Browning e vede nei panni dei protagonisti Audrey Hepburn e Mel Ferrer. Litvak aveva gi\u00e0 diretto un'omonima trasposizione cinematografica del romanzo nel 1936.\nIl film narra i fatti di Mayerling, concernenti il presunto suicidio di Rodolfo d'Asburgo-Lorena, figlio dell'Imperatore Francesco Giuseppe e dell'Imperatrice Elisabetta (\"Sissi\"), e della sua amante, la Baronessa Maria Vetsera. I due si uccisero il 30 gennaio 1889.\nDistribuzione.\n\u00c8 stato trasmesso dalla NBC il 4 febbraio 1957, per poi venire proiettato anche nei cinema europei. Si tratta di una produzione molto costosa, realizzata con un budget di mezzo milione di dollari, spropositato per l'epoca, caratterizzato da costumi e scenografie sontuose, vasti set e un cast di oltre cento attori. Fu accolta, tuttavia, da critiche negative, che mettevano in risalto come lo sfarzo eccessivo fosse in contrasto con l'intima storia dei protagonisti, i quali risultavano poco credibili e trasmettevano al pubblico poca passione.\nOriginariamente trasmesso a colori, pi\u00f9 di mezzo secolo dopo l'episodio fu distribuito dalla Films Around The World in versione rimasterizzata, in bianco e nero, su DVD."}
{"id": "822598", "revid": "1573940", "url": "https://it.wikipedia.org/wiki?curid=822598", "title": "Lars Kober", "text": "Insieme a Stefan Ute\u00df ha vinto una medaglia di bronzo nel C2\u00a01000\u00a0m alle Olimpiadi di Sydney 2000."}
{"id": "822602", "revid": "394", "url": "https://it.wikipedia.org/wiki?curid=822602", "title": "Duomo di Sansepolcro", "text": "Il duomo di Sansepolcro (o anche basilica concattedrale di San Giovanni Evangelista) \u00e8 la chiesa cattolica pi\u00f9 antica e importante della citt\u00e0 di Sansepolcro, gi\u00e0 cattedrale dell'omonima diocesi fino al 1986, quando divenne concattedrale della nuova diocesi di Arezzo-Cortona-Sansepolcro.\nStoria.\nL'attuale concattedrale, un tempo chiesa abbaziale e successivamente cattedrale (dal 1520 al 1986), sorge approssimativamente sul luogo ove nel X secolo fu fondato il primo monastero benedettino, passato alla congregazione camaldolese nel corso del XII secolo.\nL'abbazia.\nTra il 1012 e il 1049 si costru\u00ec la chiesa, dedicandola inizialmente ai Quattro Evangelisti e al Santo Sepolcro, le cui reliquie, secondo la tradizione, furono portate dalla Terra santa dai due pellegrini Egidio e Arcano.\nLa prima chiesa \u00e8 stata edificata tra il 1012 e il 1049 circa e presumibilmente aveva un orientamento solstiziale, basato sulla posizione del sorgere del sole al solstizio d'inverno. In alcuni documenti degli anni 1013-1022 l'imperatore Enrico II parla di s\u00e9 come del fondatore del monastero. Nel 1100 l'abate Rodolfo avvia lavori di ampliamento del monastero, che affianca la chiesa nel lato meridionale. Nel 1148 papa Eugenio III concede all'abate l'uso delle insegne pontificali.\nL'abbazia, che tra 1137 e 1180 entra a far parte della congregazione camaldolese e che nel 1163 riceve privilegi da parte di Rainaldo di Dassel e di Federico Barbarossa, fu ricostruita nel tardo Duecento secondo un disegno grandioso. In particolare, l'allineamento delle colonne che spartiscono le navate presenta un andamento convergente verso la parte absidale con uno scarto di circa 120\u00a0cm: in tal modo si crea in chi entra un effetto visivo che esalta le proporzioni dell'edificio facendole percepire come pi\u00f9 grandi di quanto siano realmente (al contrario, in chi guarda la chiesa dando le spalle all'altare maggiore l'effetto visivo accorcia le dimensioni). Nei primi quattro decenni del XIV secolo l'edificio subisce un ulteriore ampliamento, fino a raggiungere sostanzialmente le forme attuali, ma che in origine avrebbe dovuto ingrandire l'edificio fino a fargli raggiungere i 67 metri di lunghezza (dietro l'attuale, rimangono i resti dell'abside pentagonale trecentesca, mai terminata). Nel terremoto del 25 dicembre 1352 crolla il campanile\u00a0\u2013 poi ricostruito nelle forme attuali\u00a0\u2013 e anche il sisma del 1358 causa danni all'edificio. Pochi anni dopo, il 21 dicembre 1363, l'abate sottoscrive una transazione nella lotta che lo oppone al vescovo di Citt\u00e0 di Castello per la giurisdizione sul monastero stesso e sull'intero Borgo Sansepolcro. Pur mantenendo l'abate taluni privilegi, la questione si risolve in netto favore del vescovo, che alcuni giorni dopo scrive agli abitanti di Sansepolcro esortandoli a vivere nella pace e invitandoli a prestar obbedienza a lui e al suo vicario.\nUna profonda azione di ristrutturazione di chiesa e monastero \u00e8 portata avanti dall'abate Simone Graziani tra 1480 e 1509, con la ricostruzione del chiostro secondo una nuova impostazione a pianta rettangolare e con pareti affrescate con scene della vita di san Benedetto, e successivamente dall'abate Galeotto Graziani tra 1509 e 1520.\nNel XV secolo della comunit\u00e0 monastica fanno parte anche i monaci Giuliano Amidei, collaboratore di Piero della Francesca nel celebre Polittico della Misericordia, e il fratello dell'artista, Francesco.\nMembri manuali e suffraganei dell'abbazia.\nLa presenza camaldolese nelle diocesi dell'Umbria medievale \u00e8 caratterizzata dall'esistenza di una rete monastica facente capo all'abbazia di Sansepolcro, che quando entra nella congregazione si presenta gi\u00e0 come un centro monastico consolidato, ricco di beni e dipendenze e forte di diritti e prerogative. Come altri grandi monasteri benedettini, l'abbazia \u00e8 a capo di una serie di dipendenze non del tutto esenti dalla giurisdizione vescovile; acquisendo l'abbazia, quindi, la congregazione incorpora anche i vari priorati e chiese da essa dipendenti: nel 1252 vengono elencati tra le pertinenze camaldolesi i priorati di Sant'Agnese nel castello di Sant'Enea, nel contado e diocesi di Perugia, di Sant'Angelo di Rosciano, nel contado di Perugia e diocesi di Assisi, e la chiesa di San Donato di Castelleone presso Deruta, in contado e diocesi di Perugia. Nella stessa citt\u00e0 il priorato di San Severo, in un primo tempo cella dipendente da Sant'Apollinare in Classe, \u00e8 collegato all'abbazia di Sansepolcro, che esercita un ruolo centripeta per molti dei luoghi camaldolesi minori dell'area umbra settentrionale. Sfuggono le motivazioni del passaggio di afferenza, ma la presenza del monastero della Santissima Trinit\u00e0 poco fuori Perugia apre la domanda sul perch\u00e9 della mancanza di una relazione istituzionale fra i due enti, entrambi camaldolesi. In diocesi di Assisi appartiene all'abbazia di Sansepolcro anche la chiesa di San Cristoforo \u00abin Rusciano\u00bb, confermata agli abati dai papi Pasquale II nel 1106 e Adriano IV nel 1157.\nA Sansepolcro \u00e8 membro manuale dell'abbazia il priorato di San Niccol\u00f2; nel distretto lo sono la chiesa di San Lorenzo dell'omonimo borghetto e le chiese rurali di Sant'Angelo di Casaprati, di Santa Fiora, di San Michele Arcangelo, di San Paterniano (o Patrignano) presso il Tevere e di Santo Stefano di Farneto.\nA Citt\u00e0 di Castello \u00e8 membro manuale dell'abbazia il priorato di San Pietro della Scatorbia; nel resto della diocesi appartengono al monastero le chiese di Santa Croce di Valle Perello, nella provincia della Massa Trabaria, sulla quale l'abate esercita diritti di elezione del rettore, e di San Martino di Petriolo, nella curia di Citerna.\nL'area geografica nella quale sorgono le dipendenze dell'abbazia burgense \u00e8 costituita da un nucleo centrale rappresentato dall'Alta Valle del Tevere\u00a0\u2013 dove le propriet\u00e0 abbaziali sono concentrate nelle zone della valle del torrente Afra e della pianura del Tevere a sud-ovest dell'abbazia \u2013, e da due diramazioni verso l'area Montefeltro-Massa Trabaria l'una e la media valle del Tevere l'altra (Perugia e Rosciano). Si tratta di dipendenze rurali, fuorch\u00e9 nei casi di San Pietro della Scatorbia a Citt\u00e0 di Castello e San Severo a Perugia; in genere sono piccoli priorati, per i quali non si conosce la consistenza numerica.\nLa documentazione duecentesca mette in luce alcuni aspetti dei rapporti fra l'abate e i suffraganei e delle modalit\u00e0 di esercizio della giurisdizione abbaziale attraverso l'elezione dei priori da parte dell'abate e del suo capitolo e il diritto di visitatio e correctio nei monasteri maschili e femminili. In questi ultimi l'abate esercita anche il diritto di conferma dell'elezione della badessa e la confessio delle monache. I rettori delle chiese suffraganee (o manuali) fanno parte del capitolo dell'abbazia e intervengono in alcune decisioni. Talvolta rettori di chiese manuali possono anche diventare abati, come nel 1285 con Pietro, priore di Sant'Agnese di Perugia, eletto abate di Sansepolcro.\nI rettori delle chiese manuali fanno pienamente parte del capitolo abbaziale e possono anche essere eletti abate; in conseguenza di ci\u00f2 \u00e8 l'abate di Sansepolcro che rappresenta anche i suffraganei. A sua volta, il capitolo dell'abbazia interviene anche ad approvare atti particolarmente significativi, come nel caso di quelli patrimoniali, presi dai vari priori. Di ci\u00f2 siamo informati per il XIV secolo, ma il quadro d'insieme induce a ritenere tale prassi gi\u00e0 in vigore precedentemente. La prassi di capitoli locali \u00e8 nota ancora nel XIV secolo inoltrato.\nLa cattedrale.\nNel 1520, con la creazione della Diocesi di Sansepolcro da parte di papa Leone X, l'abbazia divenne cattedrale di San Giovanni Evangelista, patrono della citt\u00e0 e da allora anche della diocesi (dal 1520 a oggi si sono succeduti 37 vescovi). L'ottenimento della sede vescovile e del rango cittadino (con il titolo di citt\u00e0), fortemente propugnato dal gruppo dirigente locale fra '400 e '500, viene solennizzato con l'introduzione di una festa cittadina il 23 settembre, giorno in cui viene data notizia dell'erezione della diocesi avvenuta il 17 settembre 1520; in tale circostanza si disputa un torneo con la balestra. Primo vescovo fu il camaldolese Galeotto Graziani. Il territorio della nuova diocesi fu scorporato da quella di Citt\u00e0 di Castello, della quale fino a quel momento Sansepolcro aveva fatto parte, aggiungendo anche l'abbazia di Santa Maria Assunta in Bagno di Romagna, con tutto il suo territorio nell'Appennino cesenate.\nI primi quaranta anni dall'elevazione a cattedrale non presentano interventi architettonici di rilievo e l'assetto interno della chiesa vede crescere la presenza di altari, che passano dai tredici del 1524 ai venti del 1563. Dopo il Concilio di Trento e durante il lungo episcopato di Niccol\u00f2 Tornabuoni la cattedrale subisce profonde trasformazioni: nel 1560 il vescovo stabilisce delle direttive per l'adeguamento della chiesa alle nuove norme liturgiche, basate sull'abbattimento della transenna interna che in precedenza separava lo spazio dei monaci da quello dei laici, la valorizzazione del tabernacolo dell'altare maggiore (dove si trovava gi\u00e0 dal 1549 per iniziativa del vescovo Alfonso Tornabuoni), la realizzazione di un crocifisso per l'altare maggiore da parte di Romano Alberti nel 1563, la valorizzazione dell'organo, che nel 1566 viene dotato di una nuova cassa e nel 1583 \u00e8 spostato sopra la porta del chiostro, e la collocazione del coro dietro l'altare maggiore (lavoro coordinato da Cosimo Alberti nel 1571 e che prevedeva anche la realizzazione della cattedra vescovile ancora oggi in uso).\nNel 1619 il vescovo Giovanni Gualtieri scrive una relazione dalla quale risulta che la chiesa cattedrale \u00e8 chiusa da tre anni perch\u00e9 \u00abruinosa\u00bb, essendo crollata la navata centrale con le pareti sopra le colonne di sinistra. Il vescovo ha iniziato subito i lavori di riparazione per costruire di nuovo le pareti crollati e anche i fornici delle navate laterali, una delle quali ha sette archi, coprire il tetto di laterizi e inserire catene di ferro per edificare una struttura bella e robustissima.\nTra 1934 e 1943, su iniziativa del vescovo Pompeo Ghezzi, vengono promossi radicali lavori di restauro secondo la linea \"purista\" allora in voga: se furono distrutti quasi tutti gli elementi barocchi e tolte le epigrafi (in gran parte ricollocate nell'attiguo chiostro nel 2012), \u00e8 pur vero che fu possibile recuperare l'originaria fisionomia architettonica romanico-gotica e alcuni affreschi di scuola riminese e di Bartolomeo della Gatta dei secoli XIV-XV, in precedenza ricoperti dalle sovrastrutture dei secoli XVII-XVIII. Inoltre, venne realizzata la Cappella del SS. Sacramento, nella quale fu collocato il Volto Santo, in precedenza posto sull'altare maggiore. Nel 1957 vi \u00e8 stato sepolto il vescovo Pompeo Ghezzi e nel 1994 \u00e8 stata esclusivamente dedicata al Volto Santo, con la ricollocazione delle altre opere lungo la navata sinistra.\nNel 1962 il beato papa Giovanni XXIII, accogliendo la richiesta del vescovo Domenico Bornigia, elev\u00f2 la cattedrale alla dignit\u00e0 di basilica minore; la celebrazione per il conferimento del titolo fu presieduta dal cardinale Eug\u00e8ne Tisserant, decano del sacro collegio. Tra 1966 e 1967 il vescovo Abele Conigli, padre conciliare, promosse i lavori di adeguamento del presbiterio alla riforma liturgica voluta dal Concilio Vaticano II, con la collocazione dell'altare al centro del presbiterio e la realizzazione del nuovo coro dei canonici all'interno del catino absidale, con al centro la cattedra vescovile. Nel 1979 questa sistemazione venne ulteriormente modificata con la ricollocazione del Polittico della Resurrezione (Niccol\u00f2 di Segna, 1348 circa) tra l'altare e il coro dei canonici. Nel 1986, a seguito della piena unione della diocesi di Sansepolcro con le diocesi di Arezzo e di Cortona, assunse il titolo di concattedrale. \nA motivo del profondo legame con la Terra santa, la basilica \u00e8 stata visitata dai patriarchi di Gerusalemme Michel Sabbah, il 26 febbraio 2006, e Fouad Twal, il 26 settembre 2010.\nArcipreti.\nCon l'istituzione della Diocesi di Sansepolcro nel 1520 la cura d'anime, secondo il diritto del tempo, pass\u00f2 al capitolo dei canonici e, per esso, al canonico arciprete. Nel 1966 il vescovo Abele Conigli, in forza dei decreti di attuazione del Concilio Vaticano II soppresse questa consuetudine e da allora il parroco \u00e8 scelto liberamente dal vescovo tra il clero diocesano. Il parroco continua a usare il titolo di arciprete e a fare parte del capitolo. Con le costituzioni capitolari del 2014 l'arciprete \u00e8 divenuto anche unita dignit\u00e0 capitolare e presidente del capitolo stesso.\nLa celebrazione del millenario (2012).\nNell'anno 2012 \u00e8 stato celebrato solennemente il millenario di fondazione della basilica, prendendo come riferimento i pi\u00f9 antichi documenti noti, risalenti all'anno 1012. L'iniziativa ha coinvolto la Diocesi di Arezzo-Cortona-Sansepolcro, il Comune di Sansepolcro e la Parrocchia della Cattedrale.\nL'8 gennaio 2012 \u00e8 stata inaugurata la nuova copertura del fonte battesimale - realizzato al tempo del vescovo Niccol\u00f2 Tornabuoni (1560-1598) - eseguita dall'argentiere Francesco Puletti di Sansepolcro. Domenica 13 maggio 2012, in occasione del millenario dalla fondazione della chiesa papa Benedetto XVI ha fatto visita alla cattedrale, sostando in preghiera di fronte all'icona del Volto Santo. Il papa, accompagnato anche dal cardinale Giuseppe Betori, arcivescovo metropolita di Firenze \u00e8 stato accolto dai canonici e dal vescovo diocesano, Riccardo Fontana; presenti anche i vescovi Giacomo Babini e Domenico Cancian. Nella circostanza il Papa ha donato alla cattedrale un calice e ha ricevuto in dono una riproduzione in argento del Volto Santo. Successivamente, il giorno 1\u00ba settembre, il cardinale Angelo Sodano, decano del Sacro Collegio, ha presieduto la solenne concelebrazione eucaristica nell'anniversario della dedicazione della basilica; alla liturgia hanno preso parte anche gli arcivescovi Riccardo Fontana e Gualtiero Bassetti e i vescovi Giacomo Babini, Domenico Cancian e Luciano Giovannetti (vescovo). Per l'occasione il vescovo diocesano ha donato alla Cattedrale un'artistica lampada in argento del XIX secolo che \u00e8 stata collocata all'interno della Cappella del Volto Santo. Infine, domenica 21 ottobre ha presieduto la solenne concelebrazione eucaristica nella basilica il patriarca di Gerusalemme, mons. Fouad Twal, Gran Priore dell'Ordine Equestre del Santo Sepolcro di Gerusalemme.\nA ricordo della visita di papa Benedetto XVI il 12 maggio 2013 sono state collocate le seguenti epigrafi su marmo:\nNella cappella del Volto Santo nella Basilica Cattedrale, sulla parete destra:\nV POST SAECULA A CLEMENTE V\nPER COMMUNITATEM NOSTRAM\nIN BONONIAM ITER FACIENTEM\nFAUSTA DIE XIII MENSIS MAII MMXII\nBENEDICTUS PAPA XVI\nA CLERO ET POPULO BURGENSI FELICITER ARCESSITUS\nA CIVITATE CONDITA MILLE POST ANNOS\nFELICITER CONVENIENS\nANCTE SANCTUM CHRISTI VULTUM HIC GENUFLEXUS\nPIISSIME ORAVIT\nSulla facciata del Palazzo Vescovile prospiciente Piazza Torre di Berta:\nIN QUESTA STORICA PIAZZA\nIL 13 MAGGIO 2012\nS.S. BENEDETTO XVI\nTESTIMONI\u00d2 AFFETTO E STIMA\nAL POPOLO DI SANSEPOLCRO IN FESTA\nNEL MILLENARIO DI FONDAZIONE DELLA CITT\u00c0\nL'AMMINISTRAZIONE COMUNALE\nGRATA PER TANTO ONORE\nQ.M.P.\nPersonalit\u00e0 che si sono recate in pellegrinaggio o in visita alla Cattedrale.\nMolte sono le personalit\u00e0 che si sono recate in pellegrinaggio o in visita alla Cattedrale, tra queste san Francesco d\u2019Assisi (1212 circa), papa Gregorio XII, (1408), Ambrogio Traversari, priore generale dei Camaldolesi e umanista (1431, 1432, 1433), papa Clemente VII, (1525 e 1532), Francesco de\u2019Medici, principe ereditario di Toscana, con la consorte Giovanna d'Austria (1570), diversi granduchi di Toscana, il cardinale Pietro Maffi (1913), molti cardinali, figure politiche, papa Benedetto XVI (2012).\nDescrizione.\nAncora oggi la chiesa conserva, eccetto che nella parte absidale, la struttura e la forma trecentesca con la pianta basilicale a tre navate. L'edificio denuncia caratteri ancora romanici nella foggia degli archi a tutto sesto, nei capitelli depressi (ma anche dalla plastica vigorosa) e nelle proporzioni generali.\nAperture alla nuova corrente gotica sono pi\u00f9 avvertibili nella facciata, soprattutto nel portale centrale strombato e sormontato da una cuspide triangolare e pi\u00f9 ancora nella finestra circolare soprastante, mentre il rosone \u00e8 opera di ripristino su frammenti originali rinvenuti nel 1937. Mai terminato fu il progettato prolungamento della chiesa con un'abside poligonale gotica, interrotto nella navata destra dalla robusta torre campanaria costruita secondo un modello di ispirazione umbra giunto a Sansepolcro mediante la costruzione della chiesa di San Francesco.\nLungo la scalinata di accesso alla cella campanaria si apre una sala decorata da un fregio affrescato con stemmi abbaziali e della congregazione camaldolese (inizio XVI sec.), forse usata per un certo periodo come sala capitolare.\nInterno.\nL'interno \u00e8 a tre navate su colonne di cui quella mediana con soffitto a capriate e le due minori a volta.\nAll'interno vi sono attualmente l'altare maggiore (sec. XIV) e sei altari laterali, quattro sistemati lungo le navate laterali (due per navata) e risalente al sec. XIX; uno, del sec. XVII, al termine della navata destra e uno, del sec. XX, dentro la Cappella del Volto Santo che conclude la navata sinistra nell'area presbiteriale.\nLa navata centrale \u00e8 impreziosita da una soffittatura a capriate realizzata nel corso dei restauri degli anni 1934-1943, mentre le navate laterali sono voltate a crociera.\nAl centro del presbiterio, davanti all'altare maggiore, vi \u00e8 il sepolcreto dei vescovi, che contiene le tombe di quattro presuli deceduti tra 1818 e 1963; lungo la navata centrale si trova invece il sepolcreto dei proposti del capitolo della cattedrale.\nOpere conservate in sacrestia:\nOrgano a canne.\nPi\u00f9 organi a canne si sono susseguiti nel corso dei secoli. Abbiamo notizie sull'esistenza di un primo strumento sulla cantoria sinistra (\"dove attualmente si trova il corpo del Grand'Organo dell'organo Tamburini\"), successivamente un nuovo strumento fu costruito e posizionato su di una balaustra, o cantoria, sopra al portone centrale, sprovvista di coro. Vi si accedeva tramite una scala a chiocciola, visibile ancor'oggi dalla sua antica porta di ingresso dietro al portone della navata sinistra. Dalla collaborazione con Benedetto Schiaminosse, appartenente a una famiglia di organari di Sansepolcro, la cui attivit\u00e0 si svolgeva prevalentemente fra lo Stato della Chiesa, il Granducato di Toscana, i Ducati di Ferrara e di Urbino, e il Regno di Napoli, l'organaro ferrarese Baldassarre Malamini nel biennio 1565-67 realizz\u00f2 l'organo del Duomo.\nDal 1942 sulle due cantorie contrapposte ai lati del presbiterio, si trova l'organo a canne Tamburini \"opus 241\". Le due facciate dei corpi d'organo sono in stile ceciliano. La realizzazione del nuovo organo della Cattedrale fu voluta fortemente da mons. Pompeo Ghezzi, beneamato Vescovo di Sansepolcro.\nLo strumento \u00e8 a trasmissione elettro-pneumatica, con consolle indipendente avente due tastiere di 61 note ciascuna e pedaliera concavo-radiale di 32 note; le singole canne sono circa 2550, distribuite tra 29 registri.\nDopo anni di mancati lavori manutentivi, l'organo della Cattedrale \u00e8 stato sottoposto, nei primi mesi del 2015, ad un massiccio intervento conservativo, ad opera della Ditta Claudio Anselmi Tamburini, sotto la guida dell'organista Lorenzo Tosi.\nDal 2012 Lorenzo Tosi \u00e8 l'organista della Cattedrale; il 2 febbraio 2020 ha ricevuto solennemente l'investitura a organista titolare dell'organo monumentale della basilica cattedrale di San Giovanni Evangelista.\nCampanile.\nIl campanile a base quadrata, che domina la vallata, \u00e8 il risultato della ricostruzione della prima torre campanaria crollata a causa del terremoto del 25 dicembre 1352. La struttura nella sua interezza misura 40 metri circa in altezza (23 i metri di corda). La cella campanaria accoglie 5 campane, in ordine:\nI. Campanone (Sol3), dedicata a San Giovanni Evangelista, a cui \u00e8 intitolata la Cattedrale, fusa nel 1455. Ha un diametro di 97,7\u00a0cm e uno spessore di 7,6\u00a0cm. Pesa circa 12 quintali.\nII. Ventitr\u00e9 (Sib3), \u00e8 stata fusa pi\u00f9 volte, la prima nel 1610, poi nel 1630 ed infine nel 1732. Ha un diametro di 81\u00a0cm e uno spessore di 5,8\u00a0cm. Pesa 3,93 quintali.\nIII. Mortina (Si3 calante - La#3), deve il suo nome al fatto che \u00e8 suonata per i funerali; fusa nel 1695. Ha un diametro di 75,6\u00a0cm e uno spessore di 5,7\u00a0cm. Pesa 3,47 quintali.\nIV. Ave Maria (Do4), il suo nome \u00e8 ripreso dal momento in cui suonata, nell'ora dell'Ave Maria, la sera; fusa nel 1302. Ha un diametro di 75,6\u00a0cm e uno spessore di 5,4\u00a0cm. Pesa 2,83 quintali.\nV. Cennino (Re4), si chiama cos\u00ec perch\u00e9 \u00e8 suonata come ultimo richiamo per la messa; fusa nel 1619. Ha un diametro di 64\u00a0cm circa e uno spessore di 5\u00a0cm. Pesa 2 quintali e mezzo circa.\nIl campanile \u00e8 visitabile in occasione delle feste religiose pi\u00f9 importanti (Pasqua, Natale, Pentecoste, Assunzione, solo per citarne alcune), nel giorno del Palio della Balestra (unica festa civile autorizzata) o su prenotazione al Gruppo Campanari \"Borgo Sansepolcro\". Il Gruppo, custode della struttura, suona le campane in occasione delle Messe celebrate in Cattedrale; nelle solennit\u00e0 le campane vengono suonate \"a doppio\", con il Campanone \"a bicchiere\" e la Ventitr\u00e9 e l'Ave Maria ad accordo, direttamente dalla cella campanaria.\nLe campane non hanno sistema motorizzato, venendo pertanto suonate solamente con le corde; raro esempio di modalit\u00e0 di suono ancora esistente in Italia, che il Gruppo porta avanti per mantenere viva questa bella tradizione.\nIl Palazzo Vescovile.\nA fianco della Basilica Cattedrale sorge il Palazzo Vescovile, antica abbazia. Al piano terreno, interessanti gli affreschi del chiostro (inizi sec. XVI), con scene della vita di san Benedetto. Nel vano d'ingresso sono state collocate nell'anno 2008 tre epigrafi con i nomi degli abati di Sansepolcro (1013-1520), dei vescovi di Sansepolcro (1520-1986) e dei vescovi di Arezzo-Cortona-Sansepolcro (dal 1986). Nel chiostro si apre anche la cappella detta \"Monacato\", che contiene la sepoltura di Piero della Francesca (morto il 12 ottobre 1492). Al primo piano, oltre agli uffici della Curia Vescovile e dell'Istituto Diocesano Sostentamento Clero, hanno sede l'archivio diocesano (con documenti degli anni 1022-2016) e la Biblioteca Vescovile, ricca di oltre 20.000 volumi, il cui allestimento si deve a mons. Ercole Agnoletti, che lo cur\u00f2 personalmente e lo complet\u00f2 nel 1991. L'archivio, composto da circa 2.400 pezzi tra pergamene, buste e registri, raccoglie i documenti dell'antica abbazia camaldolese (secc. XI-XVI), quelli della diocesi di Sansepolcro (secc. XVI-XX), del capitolo della Cattedrale (secc. XVI-XX) e del Seminario Vescovile (secc. XVIII-XX), delle abbazie di Bagno di Romagna, di Galeata (secc. XVI-XVIII) e dell'arcipretura di Sestino (secc. XVI-XVIII) e di numerose parrocchie dell'area appenninica tosco-romagnola.\nNel salone - riammodernato nel 2012 - si conservano i ritratti di alcuni vescovi di Sansepolcro, tra i quali quelli di Galeotto Graziani (1520-1523), Filippo Archinto (1539-1546, ma opera del sec. XX), Giuseppe Singlau (1846-1867), Roberto Costaguti (1778-1818), Pompeo Ghezzi (1912-1953), Domenico Bornigia (1954-1963) e Giovanni D'Ascenzi (1983-1986). L'11 dicembre 1966 si riun\u00ec in questo salone il primo consiglio pastorale diocesano di Sansepolcro, tra i primi organismi di partecipazione laicale alla vita diocesana creati in Italia dopo il Concilio Vaticano II. Nel 2019 vi \u00e8 stato collocato anche il busto bronzeo raffigurante il vescovo Domenico Bornigia realizzato nel 1964.\nTra la quadreria si segnalano anche i ritratti dei concittadini Antonio Maria Graziani, vescovo di Amelia e letterato (1537-1611), copia da Domenico Tintoretto, e di Angelo Pichi (m. 1653) arcivescovo di Amalfi e poi vescovo di San Miniato, una \"Madonna con il Bambino e san Giovannino\" della cerchia di Raffaellino del Colle (sec. XVI), una tavola raffigurante lo stesso soggetto (sec. XVI), di scuola locale e fino al 1644 conservata sopra la Porta Fiorentina, una \"Madonna in trono con il Bambino e santi\" e la \"Morte di san Luigi Gonzaga\" entrambe di Vincenzo Chialli (sec. XIX).\nIl Lapidario.\nIl 30 marzo 2012 \u00e8 stato inaugurato il Lapidario, collocato nella parte terminale del corridoio settentrionale del chiostro, verso Via delle Campane, nel quale \u00e8 stato esposto il materiale lapideo raccolto una ventina di anni prima per iniziativa di mons. Ercole Agnoletti. Questi i materiali raccolti, di seguito disposti secondo l'ordine cronologico:\nInoltre, sono esposti vari materiali lapidei provenienti dalla cattedrale, tra cui un frammento del fonte battesimale trecentesco, rinvenuto nel 1980 in occasione dei lavori di collocazione del battistero ove attualmente si trova, e frammenti di capitelli e altre decorazioni di varie epoche tra i secoli XI e XVI.\nLo stesso giorno, inoltre, presso il pozzo del chiostro del vescovado \u00e8 stata scoperta la seguente epigrafe commemorativa del millenario:\nLA TRADIZIONE VUOLE\nCHE L'ACQUA DI QUESTO POZZO\nDISSETASSE I SANTI PELLEGRINI\nARCANO ED EGIDIO\nE CHE QUI SI MANIFESTASSE LORO\nIL DISEGNO DIVINO DA CUI EBBE ORIGINE\nLA CHIESA E LA CITT\u00c0\nANNO DEL MILLENARIO 2012\nIL COMITATO PER LE CELEBRAZIONI\nCollegamenti esterni.\nChiesa di San Giovanni Evangelista (Sansepolcro) su BeWeB - Beni ecclesiastici in web"}
{"id": "822612", "revid": "3115", "url": "https://it.wikipedia.org/wiki?curid=822612", "title": "Drienica", "text": "Drienica (in tedesco \"Schomdorf\", in ungherese \"Fels\u0151som\") \u00e8 un comune della Slovacchia facente parte del distretto di Sabinov, nella regione di Pre\u0161ov.\nStoria.\nFondato nel XIII secolo presumibilmente da coloni tedeschi che vi introdussero il diritto germanico, nel 1343 appartenne ai Signori di Svinia e poi ai M\u00e9ry. Nel XIV secolo pass\u00f2 ai Cudar e nel 1544 alla citt\u00e0 di Bardejov. La localit\u00e0 venne poi acquistata dai nobili Bornemissa e infine entr\u00f2 a far parte del comune di Mal\u00fd \u0160ebe\u0161."}
{"id": "822647", "revid": "1442080", "url": "https://it.wikipedia.org/wiki?curid=822647", "title": "Testudo horsfieldii", "text": "La tartaruga di Horsfield (Testudo horsfieldii o Agrionemys horsfieldii - Gray, 1844 ) \u00e8 un rettile appartenente all'ordine delle testuggini.\n\u00c8 anche comunemente denominata tartaruga russa o tartaruga delle steppe.\nTassonomia.\nSottospecie.\nCarapace leggermente arcuato, colorazione di base giallo chiara con grandi macchie nere. Le zampe, la coda e il capo bruno giallastro con alcune squame nere. Dimensioni: 20\u00a0cm (femmina), 18\u00a0cm (maschio) \nForma occidentale - Carapace piatto, liscio e perimetralmente pi\u00f9 tondeggiante rispetto alle altre sottospecie.\nA met\u00e0 \u00e8 quasi del tutto pianeggiante e caratterizzata da colori di base giallobruni, olivastri o talvolta giallo-oliva con indistinti disegni neri (non sempre presenti) sui singoli scuti. Dimensioni: 23\u00a0cm (femmina), 20\u00a0cm (maschio)\nForma orientale - Carapace di colorazione arancio-marrone intenso con delle macchie scure sbiadite o non delineate.\nLa testa e le zampe di colorazione marroncina. Dimensioni: 20\u00a0cm (femmina), 18\u00a0cm (maschio)\nIl carapace \u00e8 leggermente bombato come quello della \"T.h.hermanni\", la colorazione varia dall'olivastro-ocra chiaro all'olivastro-marrone con singole macchie nere sull'apice degli scuti. La testa e le zampe sono macchiettate di nero. Dimensioni: 21\u00a0cm (femmina), 18\u00a0cm (maschio) \nIl carapace, dagli scuti molto scuri e bordati di giallo si presenta un po' pi\u00f9 piatto ed oblungo rispetto alle altre sottospecie. Il capo e le zampe hanno una colorazione nerastra o marroncina. Dimensioni: (femmina), 17\u00a0cm; (maschio) 15\u00a0cm.\nMorfologia.\nLa tartaruga di Horsfield \u00e8 caratterizzata da un carapace arrotondato e schiacciato con la colorazione che varia dal giallo, all'ocra e all'olivastro a seconda della sottospecie, gli scuti sono macchiati al centro di nero.\nGli scuti del piastrone sono neri bordati di chiaro. \nIn questa specie l'apice della coda termina con un astuccio corneo (di dimensioni ridotte rispetto alla \"T.hermanni\"), lo scuto sopracaudale \u00e8 unito e ogni zampa ha 4 robuste unghie.\nSono presenti, non grandi quanto quelli della \"T.graeca\" e spesso appena accennati, una o pi\u00f9 coppie di piccoli tubercoli cornei all'interno delle cosce, nei maschi questi piccoli speroni sono di dimensione maggiore.\nRevisione classificazione.\nIn base ai recenti dati molecolari/morfologici \u00e8 stata proposta una nuova classificazione e frammentazione del genere \"Testudo\" ridenominando la \"Testudo horsfieldii\" in \"Agrionemys horsfieldii\".\nDimorfismo sessuale.\nIl riconoscimento del sesso avviene attraverso l'individuazione dei caratteri sessuali secondari. I maschi possiedono una coda lunga, robusta e grossa alla base. La femmina ha coda piccola e corta. La distanza dell'apertura cloacale dalla base della coda \u00e8 maggiore nel maschio. I maschi adulti presentano una concavit\u00e0 nel piastrone per facilitare la monta sul carapace della femmina, il piastrone delle femmine e degli esemplari giovani e subadulti \u00e8 piatto; l'angolo formato dagli scuti anali del piastrone \u00e8 molto maggiore nel maschio; l'altezza degli stessi scuti \u00e8 per\u00f2 maggiore nella femmina.\nLo scuto sopracaudale del maschio \u00e8 curvo verso il basso, nella femmina \u00e8 allineato con il resto del carapace.\nSensi.\nLe testuggini hanno una vista eccellente: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. L'odorato invece \u00e8 ben sviluppato ed ha un ruolo importante nel riconoscimento del cibo e dei sessi\nHabitat.\nNelle zone aride \u00e8 presente presso i corsi d'acqua.\nGli habitat delle sottospecie \"T.h.baluchiorum\", \"T.h.kazakhstanica\", \"T.h.horsfieldii\" sono la steppa sabbiosa o argillosa, i margini dei deserti e i pascoli.\nLa \"T.h.rustamovi\" vive in zone montagnose (fino ai 2500\u00a0m), brulle o con dune di sabbia dal clima pi\u00f9 fresco.\nEco-etologia.\nAttivit\u00e0.\nLe tartarughe di Horsfield sono animali ectotermi, nelle prime ore della giornata dei mesi temperati escono dalle tane e si crogiolano al sole per innalzare la temperatura corporea ed attivare le funzioni metaboliche. L'esposizione al sole permette di assumere i raggi UVB atti alla sintesi della vitamina D. Raggiunta la temperatura corporea necessaria per l'attivazione degli enzimi atti alla digestione le tartarughe si dedicano alla ricerca del cibo. Con temperature atmosferiche superiori ai 29\u00a0\u00b0C diventano apatiche e trovano refrigerio riparandosi nelle tane. Con la discesa delle temperature si ha la ripresa dell'attivit\u00e0.\nEstivazione e letargo.\nNel loro habitat naturale, caratterizzato da lunghi inverni rigidi e da estati torride prive di precipitazioni, sono attive pochi mesi l'anno.\nLe sottospecie \"T.h.baluchiorum\", \"T.h.kazakhstanica\", \"T.h.kazakhstanica\" hanno il loro periodo di attivit\u00e0 compreso tra aprile a luglio perch\u00e9 spesso all'estate torrida ed asciutta segue un inverno precoce e molto rigido passando cos\u00ec direttamente dall'estivazione al letargo.\nPer sfuggire a queste avverse condizioni ambientali scavano buche profonde fino a 2 metri. \nLa \"T.h.rustamovi\" \u00e8 attiva da maggio a settembre non andando in estivazione.\nAnche questa sottospecie per rifugiarsi durante il letargo scava tane profonde fino a 3 metri.\nLe tane vengono ricavate in terreni sabbiosi o argillosi nei periodi di pioggia quando il terreno si ammorbidisce e presentano alla fine una camera per consentire agli esemplari di girarsi. Spesso le tane ospitano pi\u00f9 tartarughe. Nelle zone dalle condizioni ambientali favorevoli si hanno tane vicine una con l'altra.\nIn alcune pubblicazioni scientifiche \u00e8 stato asserito che, per sopravvivere alle avverse condizioni ambientali del loro areale, questa specie possa resistere in letargo a temperature di - 4.8\u00a0\u00b0C, disponendo di fluidi corporei con funzioni di antigelo.\nPer altri autori le temperature minime di sopravvivenza sono di soli 2\u00a0\u00b0C.\nLa temperatura ottimale per il letargo \u00e8 di 4\u00b0/5\u00a0\u00b0C.\nIl risveglio dal letargo avviene con temperature corporee di 8\u00b0/10\u00a0\u00b0C.\nLetargo in cattivit\u00e0.\nGli esemplari allevati nel clima italiano, in autunno, al calare delle temperature, smettono di alimentarsi anche per pi\u00f9 di 20 giorni per poter svuotare completamente l'intestino da residui di cibo.\nDiventano sempre pi\u00f9 apatici e, verso novembre o dicembre a seconda della latitudine, iniziano ad interrarsi e cadono in letargo.\nLa temperatura ideale di letargo, calcolata nel luogo di interramento \u00e8 di 5\u00a0\u00b0C, temperature inferiori ai 2\u00a0\u00b0C arrecano danni cerebrali o morte, superiori ai 10\u00a0\u00b0C le inducono in uno stato di dormiveglia pericoloso per l'esaurimento delle scorte di grasso necessarie a superare l'inverno.\nIl letargo \u00e8 una fase metabolica assolutamente necessaria per questa specie, va impedito solo in caso di malattia o debilitazione.\nLa principale causa di morte, nel caso di esemplari tenuti a svernare all'interno di abitazioni da allevatori improvvisati \u00e8 proprio la temperatura, che si presenta troppo alta per consentire il letargo e troppo bassa per consentire di continuare ad alimentarsi.\nIn queste situazioni se si vorr\u00e0 tenerlo attivo, l'esemplare andr\u00e0 collocato in un terrario riscaldato con un punto caldo sui 28\u00a0\u00b0C ed un punto fresco e ombreggiato sui 18\u00a0\u00b0C, con un substrato relativamente asciutto (Torba di sfagno mista a sabbia di fiume e terra) essendo una specie che teme molto l'umidit\u00e0. Per raggiungere tali temperature occorrono una lampada UVB specifica per rettili necessaria per la sintesi della vitamina D occorrente per fissare il calcio atto a un sano sviluppo del carapace e delle ossa e una lampada spot che andr\u00e0 a riscaldare la superficie, permettendo cos\u00ec all'animale di attivare le proprie funzioni digestive.\nSe si opta per il letargo, la testuggine andr\u00e0 posta in un contenitore protetto dai roditori con una rete metallica.\nIl contenitore andr\u00e0 collocato in un locale buio con temperature tra i 4\u00a0\u00b0C e gli 8\u00a0\u00b0C e una bassa umidit\u00e0 ambientale.\nIl risveglio avviene generalmente nel mese di marzo ed \u00e8 legato al rialzarsi delle temperature diurne. Al risveglio la tartaruga va idratata facendo dei brevi bagnetti in acqua tiepida.\nAccoppiamento.\nCon il risveglio inizia il rituale di corteggiamento da parte del maschio che dopo aver compiuto una serie di giri intorno femmina agita il capo su e gi\u00f9 davanti al muso della partner per poi a morderla sulla zampe posteriori per indurla all'immobilit\u00e0.\nIl maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile di questi rettili per il resto muti. La femmina pu\u00f2 arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto. I maschi durante il periodo dell'accoppiamento, le femmine gravide e i piccoli tenuti in spazi ristretti, sono molto aggressivi anche con tartarughe di specie differenti e spesso nei combattimenti riportano gravi ferite.\nRiproduzione.\nAnimali longevi, si hanno notizie di esemplari di oltre 60 anni di et\u00e0, raggiungono la maturit\u00e0 sessuale intorno ai 10 anni e la taglia massima intorno ai 20-30 anni.\nLe \"Testudo\" sono ovipare, le deposizioni avvengono in buche scavate dalla femmina nel terreno con le zampe posteriori. \nLe femmine di \"T.horsfieldii\" depongono anche in tre volte, da maggio a giugno, un numero variabile di uova generalmente in proporzione alla taglia dell'esemplare.\nIl tempo di incubazione, 2 o 3 mesi circa, e il sesso sono in relazione con la temperatura.\nCon temperatura di incubazione inferiore ai 31,5\u00b0 si avr\u00e0 una preponderanza di esemplari maschi, con temperatura superiore ai 31,5\u00a0\u00b0C in maggioranza femmine. Giunto il momento della schiusa, spesso agevolata da una giornata di pioggia, il tartarughino per rompere il guscio si avvale del cosiddetto \"dente dell'uovo\", un tubercolo corneo posto tra le narici e la mascella superiore destinato a sparire in pochi giorni. La fuoriuscita dall'uovo dura anche 48 ore e in questo arco di tempo viene assorbito totalmente il sacco vitellino.\nIn caso di condizioni sfavorevoli (inverno precoce), i piccoli di \"T.horsfieldii\" rimangono sottoterra nell'uovo andando in letargo per uscirne nella primavera successiva.\nFilogeneticamente prossima alla \"T.hermanni\", dall'accoppiamento tra esemplari delle due specie c'\u00e8 la fecondazione delle uova con nascita di ibridi.\nAlimentazione.\nSono rettili prettamente erbivori, infatti la loro alimentazione si basa per il 90% su verdure e erbe selvatica, mentre il restante 10% \u00e8 costituito da ortaggi e frutta. Gli esemplari selvatici vivono in un habitat caratterizzato da lunghi periodi di aridit\u00e0 che li costringe a nutrirsi di erbe secche, in queste condizioni integrano la loro dieta mangiando artropodi o chiocciole, queste ultime utili per l'apporto di calcio del guscio. Saltuariamente non disdegnano escrementi o piccole carogne. Si nutrono di: fiori, piante erbacee o succulente, bacche, frutta, foraggio fresco o essiccato, ramoscelli di cespugli, parti carnose alla base delle piante.\nInoltre hanno la particolarit\u00e0 di potersi nutrire con delle specie vegetali altamente tossiche per i mammiferi erbivori quali le Ranunculaceae e il papavero da oppio. Questa alimentazione particolare permette alla tartaruga delle steppe di limitare i numerosi parassiti che infestano l'apparato digestivo. Gli esemplari allevati in cattivit\u00e0 sono generalmente sovralimentati e non vanno assolutamente nutriti con: carne, latte, formaggi, alimenti per cani e gatti, uova, pane, in quanto non in grado il loro stomaco non \u00e8 fatto per questi alimenti, che, se somministrati, possono causare gravi danni interni.\nIl tarassaco, la cicoria e il radicchio rosso sono alcune delle verdure adatte alla loro alimentazione per l'alto rapporto di calcio rispetto al fosforo e per le fibre in esse contenute. Altre erbe selvatiche e verdure adatte sono l'amaranto, la malva, la piantaggine, le pale d'\"Opuntia\", l'\"Hibiscus\", l'indivia riccia e il trifoglio. Alti apporti proteici e di fosforo con bassi valori di calcio portano a deformazioni permanenti del carapace e danni agli organi interni.\nEvidente segno di una cattiva alimentazione \u00e8 un carapace con gli scuti appuntiti e scanalati nelle suture, la cosiddetta piramidalizzazione; al contrario, un carapace in forma di una levigata semicalotta ovale \u00e8 segno di una corretta alimentazione.\nCuriosit\u00e0.\nTra il 1968 e il 1976 una decina di esemplari di \"T.h.kazakhstanica\" furono impiegate nei test missilistici dell'URSS e lanciate nello spazio con dei razzi a bordo di satelliti artificiali.\nConservazione.\nLa specie \u00e8 seriamente minacciata da catture indiscriminate per soddisfare la richiesta di importazione nei paesi della Comunit\u00e0 Europea e negli Stati Uniti\nLa cattura per scopi alimentari da parte della popolazione locale \u00e8 del tutto marginale essendo la specie diffusa in paesi di fede islamica.\nIl Corano annovera i rettili tra gli animali impuri di cui \u00e8 bandito l'uso alimentare.\nLegislazione.\nInserita nella Red List la \"T. horsfieldii\" come tutti i rettili del genere Testudo \u00e8 inclusa nella Convenzione di Washington, C.I.T.E.S. appendice I e ne \u00e8 assolutamente vietato il prelievo in natura. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali sono di competenza del Corpo Forestale dello Stato."}
{"id": "822648", "revid": "1573940", "url": "https://it.wikipedia.org/wiki?curid=822648", "title": "Manuela Mucke", "text": "Ha vinto due titoli olimpici nel K4\u00a0500\u00a0m ad Atlanta 1996 e a Sydney 2000. Inoltre nel suo palmar\u00e8s sono presenti numerosi podi mondiali."}
{"id": "822650", "revid": "124895239", "url": "https://it.wikipedia.org/wiki?curid=822650", "title": "Parabola del buon samaritano", "text": "La parabola del buon samaritano \u00e8 una parabola di Ges\u00f9, narrata nel \"Vangelo secondo Luca\" che mette in risalto la misericordia e la compassione cristiana da mostrare verso il nostro prossimo, chiunque esso sia. La parabola del buon Samaritano\nParticolari per la comprensione della parabola.\nI sacerdoti erano religiosi che officiavano nel tempio a Gerusalemme. I leviti erano coloro i quali frequentavano assiduamente il tempio collaborando alla vita del tempio stesso con varie mansioni, anch'essi, come i sacerdoti, erano ritenuti da tutti molto religiosi.\nI quattro personaggi principali della parabola: vittima (giudeo), sacerdote (giudeo), levita (giudeo) e samaritano (I samaritani erano un popolo idolatra che, anche occupando le terre d'Israele, non ne conoscevano il culto all'Eterno ed erano odiati dai giudei), \"discendono\" da Gerusalemme in direzione di Gerico. Fra samaritani e giudei non correva buon sangue, si disprezzavano a vicenda. Il disprezzo era tale, come mostrato dal racconto di (Giovanni ), che le relazioni fra i due popoli erano molto tese (\"Ma la Samaritana gli disse [a Ges\u00f9]: \u00ab Come mai tu, che sei Giudeo, chiedi da bere a me, che sono una donna samaritana? \u00bb I Giudei infatti non mantengono buone relazioni con i Samaritani\" - CEI 1974).\nContesto.\nIl racconto comincia quando un dottore della Legge domanda a Ges\u00f9 che cosa \u00e8 necessario per ottenere la vita eterna, con lo scopo di metterlo in difficolt\u00e0. Ges\u00f9, in risposta, chiede al dottore cosa dice la legge di Mos\u00e8 a tale proposito. Quando il dottore cita la Bibbia, e precisamente: \"amerai il Signore tuo Dio con tutto il cuore, con tutta l'anima e con tutte le forze\" (Deuteronomio ) e la legge parallela \"amerai il tuo prossimo come te stesso\" (Levitico ), Ges\u00f9 dice che ha risposto correttamente e lo invita a comportarsi di conseguenza.\nA questo punto il dottore chiede a Ges\u00f9 di spiegargli chi \u00e8 il suo prossimo. Ges\u00f9 gli risponde con la parabola.\nAl termine della parabola Ges\u00f9 chiede al dottore della legge chi dei tre sia stato \"il prossimo\" dell'uomo derubato. Il dottore non risponde direttamente \"il samaritano\" ma indirettamente \"chi ha avuto compassione di lui\".\nGes\u00f9 conclude: \"Va' e anche tu fa' lo stesso\".\nInsegnamento cristiano della parabola.\nL'insegnamento della parabola consiste nell'invito ad aiutare il prossimo chiunque esso sia e ad amare anche i propri nemici.\nGes\u00f9 e i Samaritani.\nAl tempo di Ges\u00f9, l'ostilit\u00e0 fra giudei e Samaritani \u00e8 ancora viva, i samaritani vengono considerati scismatici, se non veri e propri pagani. Ges\u00f9 stesso (Matteo 10,5) proibisce ai suoi discepoli di predicare in citt\u00e0 samaritane, trattandole come ostili a priori.\nMa \u00e8 proprio per questo motivo che Ges\u00f9, raccontando la parabola del buon samaritano, sceglie uno di loro come esempio per spiegare l'attenzione che bisogna avere verso il prossimo (Luca 10,25-37), mostrando che \u00e8 preferibile un \"eretico\" \"senzadio\" come un samaritano, ma che si comporta con amore verso il prossimo, di quanto non siano dei sacerdoti e dei leviti, le cui convinzioni siano del tutto ortodosse ma che si comportano senza alcuna carit\u00e0 verso il loro prossimo. Il vero credente, per questa parabola, \u00e8 chi nelle azioni segue l'esempio di Cristo, e non chi si reca al culto nel tempio pi\u00f9 \"ortodosso\". Ges\u00f9 attraverso la parabola vuole quindi enfatizzare l'importanza della morale, della compassione e del giusto comportamento da tenere nei confronti degli altri, anteponendo quindi l'amore e l'etica alle formalit\u00e0 e alle differenze religiose, che dopo tutto, almeno in questo caso, non sono cos\u00ec importanti. Resta comunque irrisolta la questione se i briganti, il sacerdote e il levita vadano comunque amati oppure no.\nLo stesso vale per l'episodio della \"samaritana al pozzo di Giacobbe\" (Giovanni 4), il cui comportamento \u00e8 ancora pi\u00f9 \"paradossale\" in quanto lei, \"miscredente\", se non addirittura \"pagana\", \u00e8 capace di comprensione di cose che i credenti ortodossi, che pure hanno avuto l'educazione necessaria per comprenderle, non arrivano a capire.\nAncora in Luca 17,11-19, quando Ges\u00f9 guarisce dieci lebbrosi, uno solo di loro \u00e8 capace di gratitudine e va da lui a ringraziarlo, ed \u00e8 un samaritano.\nPare tuttavia evidente che i giudei, anche nel periodo della dominazione romana, continuassero comunque ad avere una certa ostilit\u00e0 nei confronti dei samaritani. Ges\u00f9 stesso, mentre insegna al tempio, viene accusato dai suoi nemici di essere posseduto dal diavolo e di essere un samaritano (Giovanni 8,48).\nInfluenza.\nQuesta parabola \u00e8 una delle pi\u00f9 famose del Nuovo Testamento; la sua influenza \u00e8 tale che, nella cultura occidentale, viene detta \"buon samaritano\" la persona generosa pronta a fornire aiuto a chi \u00e8 nel bisogno.\nAutenticit\u00e0.\nSecondo il \"Jesus Seminar\", questa parabola \u00e8 da considerarsi un detto autentico di Ges\u00f9, con certezza pari all'81%.\nSecondo Ed Parish Sanders, teologo ed accademico statunitense, la parabola dimostra in maniera inequivocabile l'etica di Ges\u00f9."}
{"id": "822662", "revid": "1305772", "url": "https://it.wikipedia.org/wiki?curid=822662", "title": "Until It Sleeps", "text": "Until It Sleeps \u00e8 un singolo del gruppo musicale statunitense Metallica, pubblicato il 21 maggio 1996 come primo estratto dal sesto album in studio \"Load\".\nDescrizione.\nComposta da James Hetfield e Lars Ulrich, ebbe successo notevole in radio e fu una delle prime a segnare la svolta sonora del gruppo alla fine degli anni novanta in quanto il brano presenta influenze hard rock, blues e alternative. Il testo della canzone parla del cancro e di come abbia condotto alla morte la madre di Hetfield. Date le convinzioni religiose della famiglia, non ricevette alcun trattamento medico. Entrambi erano convinti che la fede l'avrebbe guarita, ma invano.\nVideo musicale.\nIl videoclip, diretto da Samuel Bayer e pubblicato il 23 maggio 1996, mostra concetti surreali che hanno a che vedere con la morte di un essere umano. Il concetto del video s'ispirava a vari quadri di Hieronymus Bosch. A parte delle immagini ispirate dai ritratti di Bosch, le figure che appaiono pi\u00f9 spesso sono quelle di un mostro antropofago (da \"Trittico del Giardino delle delizie\"), la cacciata di Adamo ed Eva dall'Eden (da \"Haywain\") e la crocifissione di Cristo (da \"Ecce Homo\").\nCover.\nIl gruppo musicale finlandese Apocalyptica realizz\u00f2 una cover del brano ed inserita nel loro album \"Cult\" del 2000."}
{"id": "822664", "revid": "465169", "url": "https://it.wikipedia.org/wiki?curid=822664", "title": "HSH", "text": ""}
{"id": "822667", "revid": "1573940", "url": "https://it.wikipedia.org/wiki?curid=822667", "title": "Anett Schuck", "text": "Ha vinto due titoli olimpici nel K4\u00a0500\u00a0m ad Atlanta 1996 e a Sydney 2000. Inoltre nel suo palmar\u00e8s sono presenti numerosi podi mondiali."}
{"id": "822668", "revid": "88740", "url": "https://it.wikipedia.org/wiki?curid=822668", "title": "Shin Jeeg Robot d'acciaio", "text": " \u00e8 una serie di anime robotica di 13 episodi realizzata da G\u014d Nagai e andata in onda per la prima volta in Giappone nel 2007. Costituisce il sequel del manga di Go Nagai \"Jeeg robot d'acciaio\" (pubblicato in Italia da d/visual), il quale narra una storia divergente da quella della serie animata degli anni '70.\nIn Italia la serie \u00e8 stata trasmessa dal 25 giugno al 1\u00ba ottobre 2016 su K2, al ritmo di un episodio alla settimana, ogni sabato alle 20:50, all'interno del contenitore \"Robot Mania\". In seguito \u00e8 stata resa disponibile per lo streaming sulla piattaforma TIMvision e pubblicata in DVD e Blu-ray da Yamato Video.\nTrama.\nLa storia di Shin Jeeg si svolge temporalmente 50 anni dopo gli eventi della serie del 1975. Il nuovo protagonista \u00e8 Kenji Kusanagi, un giovane studente liceale destinato a diventare il pilota del nuovo Jeeg per combattere contro gli Haniwa Genjin del Grande Regno Yamatai guidato dalla malvagia regina Himika (risvegliatisi dopo un lungo sonno). Kenji non \u00e8 l'unico personaggio nuovo della serie. All'interno dei 13 episodi fanno la loro comparsa nuovi protagonisti come Kyo e Tsubaki, mentre molti personaggi della prima serie riappaiono in alcuni casi con ruoli di primo piano (Himika e i suoi perfidi ministri: Ikima, Amaso e Mimashi) in alcuni casi di supporto ai protagonisti (Hiroshi, Miwa, il professor Shiba e Mayumi) in altri casi come semplici fugaci comparse (il professor Dairi e l'equipaggio del Mechadon).\nMecha.\nJeeg.\n \u00e8 il mecha di Kenji Kusanagi, che lo pilota dalla moto Raikoba che ne forma la testa.\nIl resto del corpo \u00e8 formato dai componenti lanciati dal Big Shooter. A differenza della serie originale, dove tutti i componenti venivano lanciati dai \"tubi\" dei Big Shooter qui gambe e braccia sono lanciati dai tubi ma il corpo (ed i fianchi) dalla parte centrale molto pi\u00f9 ampia.\nNel Big Shooter sono inseriti solo i componenti per il Jeeg antropomorfo ed i Mach Drill, gli altri componenti sono lanciati dai Giga-Shooter.\nDa notare come i componenti del nuovo Jeeg siano quelli usati dal Jeeg originale.\nFulmine d'acciaio.\n(che significa \"Cavallo Fulmine di Ferro\") \u00e8 una moto creata dai genitori di Kenji innestando al suo interno una seconda campana di bronzo. Questo permette a Kenji di pilotare il nuovo Jeeg senza bisogno di essere un Cyborg. \u00c8 infatti la moto e non il pilota a diventare la testa del nuovo robot.\nBig Shooter (Nuovo).\nLa navetta che lancia i componenti a Jeeg. A differenza del Big Shooter originale \u00e8 composta da una navicella simile ad un caccia aerodinamico (la parte \"rossa\") e da un modulo di trasporto (la parte inferiorire dalla quale vengono lanciati i componenti). \u00c8 un mezzo biposto, pilotato da Kyo mentre Tsubaki si occupa del lancio dei componenti. In realt\u00e0 Tsubaki pu\u00f2 effettuare tutte e due i compiti contemporaneamente.\nGiga-Shooter.\nVengono ritrovati quando viene esplorata la vecchia base antiatomica (Build Base). Sono degli enormi convogli ferroviari trasformati in grandi cannoni in grado di lanciare i componenti aggiuntivi del vecchio Jeeg a grandissima distanza. La nuova base antiatomica ne user\u00e0 fino a tre contemporaneamente durante la serie.\nMostro Haniwa.\nI sono i mostri combattuti dai Jeeg.\nDa notare come, diversamente dalla serie originale, il \"Jin\" di Haniwa Genjin \u00e8 formato dal kanji che significa \"Dio\", \"Divino\", mentre nella vecchia serie il kanji era che significa \"uomo\", \"persona\".\nBaruba.\n \u00e8 un costructo tigre che, durante la serie, si confronter\u00e0 con Jeeg per vedere se \u00e8 degno di essere servito. Quando finalmente Kenji riesce a sconfiggerlo Baruba diventer\u00e0 un suo fedele aiutante. Come Antares nella serie originale, si pu\u00f2 agganciare con Jeeg a formare una sorta di centauro (in questo caso, al posto della testa, Jeeg si aggancia alla parte posteriore del corpo, richiamando graficamente il Granduca Gorgon, altro personaggio di Go Nagai). Nell'ultima puntata, grazie alla seconda campana di bronzo, Baruba e Jeeg, insieme ai componenti del Jeeg di Hiroshi, diventano il potentissimo Kotetsushin Jeeg (Jeeg Dio di acciaio).\nJeeg originale.\n \u00e8 il mecha di cui Hiroshi Shiba diviene la testa. Da notare come, a differenza della serie televisiva, qui il nome sia composto di kanji (stessa sorte toccata ai nomi dei membri del Grande Regno Yamatai), e abbia perduto il \"titolo\" di \"Kotetsu\\Acciaio\", riservato, in questa serie, esclusivamente al mecha di Kenji.\nBig Shooter (vecchio).\nLa navetta di supporto del Jeeg originale. Pilotata da Miwa."}
{"id": "822670", "revid": "15390", "url": "https://it.wikipedia.org/wiki?curid=822670", "title": "Organza", "text": "L'organza o organdi \u00e8 un tessuto sottile e trasparente, ad armatura tela, realizzato con il filato di seta \"organzino\".\nEtimologia.\nIl suo nome viene da Urgench in Turkestan (attualmente nello stato del Turkmenistan). \u00c8 detta anche amaike.\nOggigiorno, molti organza sono tessuti con cotone e con fibre sintetiche come poliestere o nylon.\nLe organze pi\u00f9 lussuose sono tessute ancora in seta. \nL'organza di seta \u00e8 tessuta lungo il fiume Yangtze e nella provincia di Zhejiang in Cina, ma anche nell'area di Bangalore in India.\nOrganze di seta di lusso sono prodotte in Francia e Italia. \nL'organza pu\u00f2 anche essere ricamata per farne tende o copriletti o altra biancheria fine: questo suo uso era soprattutto diffuso in passato, anche perch\u00e9 sono richieste particolari abilit\u00e0 e competenze da parte di chi esegue il ricamo perch\u00e9 l'effetto risulti soddisfacente.\nL'organza oggi \u00e8 prodotta in vari tipi tra cui stropicciato, liscio e cangiante, effetto ottico prodotto mediante l'utilizzo di filati di colori diversi per la trama e per l'ordito."}
{"id": "822671", "revid": "1573940", "url": "https://it.wikipedia.org/wiki?curid=822671", "title": "Thomas Schmidt", "text": "Ha vinto un titolo olimpico nel K1 slalom a Sydney 2000."}
{"id": "822672", "revid": "773636", "url": "https://it.wikipedia.org/wiki?curid=822672", "title": "Concattedrale dei Santi Pietro e Paolo", "text": "La concattedrale di San Pietro \u00e8 il duomo di Sovana, frazione del comune di Sorano, in provincia di Grosseto e diocesi di Pitigliano-Sovana-Orbetello.\nStoria e descrizione.\nLa tradizione vuole che il vescovo di Palermo, Mamiliano, abbia svolto a Sovana, agli inizi del IV secolo, opera di evangelizzazione. Questa precoce conversione al cristianesimo valse a Sovana la nomina, ricevuta nel V secolo, a sede vescovile.\nLa fondazione dell'attuale edificio risale all'VIII-IX secolo, e da allora fino al Seicento \u00e8 stato oggetto di ripetuti interventi strutturali o di ammodernamenti decorativi. L'esistenza di una grande ed importante \"ecclesia cathedralis\" \u00e8 testimoniata, oltre che dalla bolla di Niccol\u00f2 II del 1061, dall'ampia cripta voltata in pietra tufacea, tuttora esistente, e dalle paraste marmoree interne dell'attuale portale, intagliate da piatti girali e da simboliche decorazioni geometriche cos\u00ec prossime per stile e per tempi a quelle, tutte allusive all'eucaristia, del monumentale ciborio marmoreo, un vero e proprio unicum in tutta la Toscana, trasportato da epoca remota nella chiesa di Santa Maria, ma contemporaneo all'edificazione del primo Duomo per il quale fu realizzato. \nI confronti col prototipo ravennate di Sant'Apollinare portano a vedere analogie nell'edicola sovanese dovuta a maestranze accomunate da un'identica formazione longobarda. \nEsiste l'ipotesi che il ciborio sia uno dei primi documenti monumentali della presenza ormai radicata dei nuovi signori di Sovana, gli Aldobrandeschi.\nDopo la grandiosa ricostruzione, alla quale ancora si lavorava nel 1248, i moduli architettonici corrispondono bene agli ampliamenti che nel XII secolo furono promossi in numerose cattedrali della Toscana meridionale. Sul prototipo, allora pi\u00f9 moderno, offerto dall'abbazia di Sant'Antimo con i suoi formulari costruttivi e decorativi lombardi che qui si manifestano a pieno nelle storie di soggetto biblico scolpite nei capitelli quelle cattedrali esprimono ormai uno stile romanico della \"seconda generazione\", gi\u00e0 pronto ad accogliere novit\u00e0 strutturali e formali di sapore gotico."}
{"id": "822673", "revid": "36426", "url": "https://it.wikipedia.org/wiki?curid=822673", "title": "Vescovo di Palermo", "text": ""}
{"id": "822674", "revid": "297059", "url": "https://it.wikipedia.org/wiki?curid=822674", "title": "Consiglio metodista mondiale", "text": "Il Consiglio metodista mondiale (World Methodist Council, WMC) \u00e8 un'alleanza di chiese metodiste di tutto il mondo, fondata nel 1881.\nSono affilate al WMC 80 chiese presenti in 138 Paesi e rappresentanti circa 40 milioni di fedeli. Membro italiano \u00e8 l'Unione delle Chiese metodiste e valdesi, unione della Chiesa evangelica valdese e della Chiesa metodista italiana nel 1975."}
{"id": "822677", "revid": "1573940", "url": "https://it.wikipedia.org/wiki?curid=822677", "title": "\u0160t\u011bp\u00e1nka Hilgertov\u00e1", "text": "Ha vinto due titoli olimpici nel K1 slalom ad e a ."}
{"id": "822678", "revid": "767487", "url": "https://it.wikipedia.org/wiki?curid=822678", "title": "Arnutovce", "text": "Arnutovce (in tedesco \"Emaus\", \"Habchen\", \"H\u00f6fchen\" o \"Arnsdorf\" , in ungherese \"Arn\u00f3tfalva\") \u00e8 un comune della Slovacchia facente parte del distretto di Spi\u0161sk\u00e1 Nov\u00e1 Ves, nella regione di Ko\u0161ice.\nStoria.\nFondato nel 1259 da coloni tedeschi invitati a ripopolare la zona da re B\u00e9la IV d'Ungheria dopo le devastazioni dei Tartari, il villaggio prese il nome di Arnutovce (lett. \u201cpaese di Arnold\u201d) nel 1278 dal nobile signore che ne venne infeudato. Nel 1282 vi veniva amministrato il diritto germanico. Nel 1317 il vescovo Peter assegn\u00f2 il villaggio all'abbazia di Spi\u0161sk\u00fd \u0160tiavnik e poi alla certosa di Skale. Nel 1550 pass\u00f2 al capitolo ecclesiastico della contea di Spi\u0161."}
{"id": "822683", "revid": "124880322", "url": "https://it.wikipedia.org/wiki?curid=822683", "title": "Ferrari 288 GTO", "text": "La Ferrari GTO, anche conosciuta con la sigla non ufficiale Ferrari 288 GTO, \u00e8 un'autovettura prodotta dalla casa automobilistica italiana Ferrari tra il 1984 ed il 1985 in soli 272 esemplari.\nLa storia.\nLo sviluppo della \"GTO,\" anche conosciuta con la sigla non ufficiale 288 (2.8 litri, 8 cilindri), non venne avviato, come solitamente la somiglianza stilistica della vettura potrebbe far immaginare, partendo dalla meccanica della 308 GTB per partecipare alle gare del \"Gruppo B\". Vi era in comune il solo frazionamento del motore.\nA far pensare ad una derivazione dalla \"308 GTB\" della \"288 GTO\", presentata al salone dell'automobile di Ginevra, contribuiva anche la linea di Pininfarina. Esteticamente la nuova sportiva di Maranello appariva come una \"308 GTB\" dalla indole ed estetica pi\u00f9 estrema, essendo un'ulteriore esasperazione di quanto proposto a livello stilistico con lo studio \"308 GTB Speciale,\" conosciuta anche come \"Millechiodi\": i parafanghi sono allargati per ospitare pneumatici da 225/55VR16 davanti e 265/50VR16 dietro, lo spoiler posteriore \u00e8 maggiorato, le feritoie laterali ricordano quelle della 250 GTO, sotto la calandra un generoso spoiler ospitava i gruppi ottici e la carrozzeria completamente nuova era in kevlar. Il motore V8, la cui cilindrata era stata ridotta a 2855 cm\u00b3 (e dal quale deriv\u00f2 il motore delle sport-prototipo Lancia LC2), veniva sovralimentato da due turbocompressori IHI con due intercooler ed era montato longitudinalmente, a differenza della \"308 GTB\" dotata di gruppo motore-cambio trasversale. Il cambio, dotato di radiatore dell'olio, era inoltre montato a sbalzo dietro al propulsore. Fu la prima Ferrari dotata di iniezione elettronica derivata dalla Formula 1, denominata Weber-Marelli IAW che ne migliorava la fluidit\u00e0 di erogazione, mantenendo inalterato la vocazione da auto da corsa.\nCon una pressione di sovralimentazione di 0,9 bar e 400 CV di potenza massima e 496 Nm, per la \"288 GTO\" erano dichiarati 305 km/h di velocit\u00e0 massima e un tempo di 12,7 secondi per coprire i 400 metri con partenza da fermo. Nonostante i dati prestazionali della vettura, priva di dispositivi elettronici di controllo, essa era assai impegnativa da controllare a causa anche dell'erogazione della potenza poco lineare, dovuta al ritardo di risposta dei motori turbo di quegli anni.\nIl programma di partecipazione alle competizioni non venne mai portato a termine, ma i 272 esemplari di \"GTO\", tutti prodotti nel classico colore Rosso Corsa, furono venduti rapidamente su prenotazione, ancora prima che la vettura entrasse in produzione.\nI 200 esemplari previsti inizialmente in produzione divennero presto 270. Gli ultimi 2, richiesti personalmente da Gianni Agnelli alla Ferrari vennero prodotti un anno dopo la fine della produzione della Ferrari 288 GTO e furono consegnate rispettivamente a Niki Lauda e a un magnate del medio-oriente il quale aveva fatto atterrare l'elicottero di Gianni Agnelli sul suo yacht a Montecarlo chiedendo in cambio un Ferrari 288 GTO.\nLa sua erede fu la F40 del 1987, dotata di un'evoluzione dello stesso propulsore.\nVersioni speciali.\nFerrari 288 GTO Prototipo.\nPrima dell'avvio di produzione della vettura, la Ferrari costru\u00ec 4 prototipi della 288 GTO. Due di queste auto sono andate distrutte nel corso dei crash test. Un'altra \u00e8 stata smontata e i componenti sono stati venduti come ricambi ad un cliente Ferrari la cui auto aveva subito un incidente. Solo una di queste vetture (con telaio 47649) resta quindi l'unica vettura sperimentale esistente ed essendo un prototipo non risulta tra i 272 esemplari di serie. L'auto \u00e8 rimasta di propriet\u00e0 della Ferrari fino al 1987 quando un cliente speciale Ferrari \u00e8 riuscito ad acquistarla. Oggi l'auto si trova in condizioni originali eccellenti ed \u00e8 stata scrupolosamente sottoposta a degli interventi di manutenzione presso il reparto Ferrari Classiche.\nFerrari 288 GTO Evoluzione.\nNel corso del 1985 vennero costruiti 5 esemplari di \"288 GTO Evoluzione\" allo scopo di schierarli nelle competizioni aperte al Gruppo B. La messa al bando per motivi di sicurezza, a partire dal 1987, di tale categoria convinse la Ferrari a trasformarle in vetture-laboratorio.\nLe modifiche apportate comprendevano una nuova veste aerodinamica per la carrozzeria, interventi di rinforzo del telaio e alleggerimento della carrozzeria (con la massa totale ridotta a 940\u00a0kg) e l'elaborazione del motore (potenziato a 650 CV mediante l'uso di turbocompressori di dimensioni maggiori, pistoni riprogettati e altri adeguamenti): a seguito di questi interventi la velocit\u00e0 massima \u00e8 stata teorizzata intorno a 360\u00a0km/h, molto vicina a quella degli sport prototipi che dominavano la scena in quegli anni e con cui avrebbe dovuto competere nelle gare endurance.\nA occuparsi dell'allestimento di quelli che, di fatto, sarebbero stati a tutti gli effetti i \"muletti\" della successiva \"F40\", fu la Michelotto Automobili (scuderia che correva con delle \"308 GTB\" dotate di carrozzeria in vetroresina)."}
{"id": "822684", "revid": "986213", "url": "https://it.wikipedia.org/wiki?curid=822684", "title": "Giuseppe Guarino (cardinale)", "text": "Biografia.\nLa nascita e gli studi.\nGiuseppe Guarino nacque dal notaio don Michele e da donna Angela Papia la mattina del 6 marzo 1827 in Montedoro, al tempo diocesi di Agrigento. Lo stesso giorno ricevette il battesimo, con il nome di Giuseppe Giovanni Guarino, amministrato dallo zio Pietro Guarino, parroco di Montedoro.\nNell'estate del 1838, col permesso della Curia vescovile di Agrigento, indoss\u00f2 l'abito ecclesiastico. Il 21 dicembre 1838 ricevette la tonsura e l'ostiariato da Ignazio Montemagno, vescovo di Agrigento, nella cappella del palazzo vescovile. Nel 1839 Giuseppe Guarino fece il suo ingresso nel seminario di Agrigento, ove fu ammesso con decreto del vicario capitolare. Nel 1846 Guarino inizi\u00f2 a frequentare gli insegnamenti di teologia ed ebbe modo di seguire anche gli insegnamenti di diritto, canonico e civile, che successivamente avr\u00e0 modo di approfondire nel corso del quinquennio collegiale. Trascorse gli anni del seminario come studente eccellente, senza mai ricevere censure, nonostante la rigidit\u00e0 della disciplina. Fu viceprefetto di camerata, prefetto degli studenti di teologia ed esaminatore degli studenti ammessi al suddiaconato. Durante gli anni di studio di filosofia ricevette gli ordini minori da mons. Lo Jacono vescovo di Agrigento, evitando di recarsi nella nuova diocesi di Caltanissetta, eretta dal Sommo Pontefice scorporando parte del territorio della diocesi di Agrigento (tra cui anche il comune di Montedoro). Nel 1848 inizi\u00f2 la \"quaestio publice disputata\" in teologia, ma i moti rivoluzionari interruppero le disputazioni e il seminario venne sciolto. Il 23 settembre 1848 fu incardinato definitivamente nell'ordine, ricevendo l'ordinazione suddiaconale da mons. Stromillo vescovo di Caltanissetta, mettendosi al riparo da una eventuale leva forzata causata dai moti rivoluzionari. Compiuti i 22 anni, gli venne conferito il diaconato nell'ordinazione di \"Sitientes\" del 1849 dal vescovo di Caltanissetta mons. Stromillo. In quegli anni conobbe il priore benedettino Giuseppe Benedetto Dusmet, con cui instaur\u00f2 una profonda amicizia spirituale che dur\u00f2 tutta la vita. Con dispensa papale, concessa da Pio IX su richiesta del vescovo di Caltanissetta, fu ordinato sacerdote con 18 mesi di anticipo, il 22 settembre 1849 dal vescovo di Caltanissetta.\nNel 1850 fu ammesso al Collegio dei santi Agostino e Tommaso, in Agrigento, al fine di perfezionare la formazione in morale e diritto, e qui complet\u00f2 il corso di studi articolato in un sessennio.\nI primi incarichi.\nNel 1855 l'arcivescovo di Palermo mons. Planeta, giudice del Tribunale di Monarchia e Apostolica Legazia, su segnalazione del rettore del seminario di Agrigento mons. Giuseppe Oddo, chiam\u00f2 Guarino a Palermo nominandolo segretario del Tribunale di Monarchia e Apostolica Legazia. Il 4 aprile 1857 venne nominato beneficiale e concorrendo ad un canonicato vacante, riservato ai beneficiali, ottenne il canonicato e prese possesso dello scanno il 6 agosto 1857.\nNell'ottobre 1859, a sua insaputa, fu nominato con regio decreto Ufficiale capo del II carico degli Affari Ecclesiastici del Real Ministero e Segreteria di Stato, lasci\u00f2 cos\u00ec l'Apostolica Legazia. Anche in questo nuovo ufficio il can. Guarino seppe farsi apprezzare e stimare da tutti, tanto che quando alla Real Casa di Borbone si sostituirono i Savoia, egli non fu allontanato dal Dicastero e continu\u00f2 a difendere i diritti della Chiesa e, soprattutto, ad agire in difesa dei deboli e dei sofferenti.\nTra il 1861 e il 1871 fu titolare della cattedra di diritto canonico presso la Regia Universit\u00e0 di Palermo.\nArcivescovo di Siracusa.\nA seguito dell'unit\u00e0 d'Italia e del proporsi della \"questione romana\", parecchie sedi vescovili rimasero per molto tempo sprovviste di un vescovo. Il problema fondamentale era costituito dalla pretesa partecipazione del Governo italiano alle nomine dei vescovi, riservate per diritto canonico al Sommo Pontefice.\nSolo verso la fine del 1871 fu possibile procedere ad alcune nomine (si ricordi che, affinch\u00e9 il vescovo neoeletto potesse prender possesso dell'episcopio e della mensa vescovile, era necessario che alla Bolla Pontificia fosse riconosciuto il \"regio exequatur\", concesso dal Governo previa inchiesta sull'eletto). Cos\u00ec si provvide anche per le diocesi siciliane: alla diocesi di Siracusa fu eletto il can. Giuseppe Guarino. L'annuncio ufficiale fu dato il 3 dicembre 1871 all'arcivescovo di Palermo, da un prelato della Curia Pontificia. Mons. Guarino, apprese la notizia con particolare trepidazione, ritenendosi inadeguato al nuovo incarico: tent\u00f2 di sottrarsi all'elezione, scrivendo di proprio pugno al Pontefice Pio IX, ma non vi riusc\u00ec.\nVenne consacrato nell'ordine episcopale il 17 marzo 1872 dall'arcivescovo di Palermo mons. Michelangelo Celesia (vescovi ordinanti mons. Ruggero Blundo vescovo di Cefal\u00f9, mons. Cirino vescovo di Derby). Il 21 marzo 1872 si insedi\u00f2 nell'Arcidiocesi di Siracusa per procura al Ciantro del Capitolo della Cattedrale don Gaetano Bonanno, vicario capitolare, il quale si immise nel canonico possesso per \"acceptationem mitrae archiepiscopalis in capite\". Il nuovo arcivescovo arriv\u00f2 in Siracusa il 17 aprile 1872, in treno.\nArcivescovo di Messina e Archimandrita del SS. Salvatore.\nNel giugno del 1875 mons. Guarino apprese di esser stato designato alla successione di Luigi Natoli nella cattedra arcivescovile di Messina. Con bolla pontificia del 2 luglio 1875, Giuseppe Guarino venne nominato arcivescovo metropolita di Messina. Il 27 luglio prese canonico possesso dell'arcidiocesi per procura e il 3 agosto si insedi\u00f2, giungendo in treno a Messina, salutato da una moltitudine festante. Venne accolto alla porta della cattedrale di Messina dal capitolo dei canonici e dal clero dell'arcidiocesi. Non essendo munito del \"regio exequatur\" non pot\u00e9 entrare in episcopio e soggiorn\u00f2 per alcuni giorni in seminario. Il 10 aprile 1883 venne nominato \"Administrator, ad nutum Apostolicae Sedis\" della prelatura di Santa Lucia del Mela.\nIl 31 agosto 1883 con breve apostolico \"Ex debito apostolicae servitutis\" papa Leone XIII nomin\u00f2 l'arcivescovo di Messina Giuseppe Guarino archimandrita del SS. Salvatore, diocesi contigua a quella di Messina, rimasta da moltissimi anni vacante e retta dal vicario capitolare Agliati. L'Archimandritato del Santissimo Salvatore rimase integro nei suoi privilegi e nella sua giurisdizione (ad eccezione della parrocchia di Sant'Angelo di Brolo, che fu annessa alla diocesi di Patti), mantenne la sua Cattedrale e fu annesso \"aeque principaliter\" all'arcidiocesi di Messina: l'unione avvenne \"in persona episcopi\" e mons. Guarino resse le due diocesi che rimasero distinte, senza che l'una assorbisse l'altra. Il 6 agosto 1884 Giuseppe Guarino prese canonico possesso dell'archimandridato del SS. Salvatore.\nCardinale di Santa Romana Chiesa.\nIl 14 dicembre 1892 il vicario generale di Messina mons. Basile, annunzi\u00f2 all'arcidiocesi e all'archimandridato che papa Leone XIII avrebbe elevato alla porpora cardinalizia l'arcivescovo Giuseppe Guarino. Il 16 gennaio 1893 si celebr\u00f2 il Concistoro segreto nel quale furono creati 14 nuovi cardinali, tra cui Giuseppe Guarino. Il Concistoro semipubblico fu tenuto il 18 gennaio 1893 e il card. Guarino ricevette la berretta rossa e la mozzetta da papa Leone XIII. Il 19 gennaio 1893, nel Concistoro pubblico, il card. Guarino ricevette l'imposizione del galero e l'assegnazione del titolo presbiterale di San Tommaso in Parione.\nIl 26 febbraio 1893 il novello porporato torn\u00f2 a Messina dal mare col traghetto \"Toscana\", e fu accolto con festeggiamenti trionfali organizzati dall'instancabile vicario generale mons. Basile.\nIl 17 marzo 1897, ricorrendo il XXV annivarsario dell'ordinazione episcopale del card. Giuseppe Guarino, a Messina furono organizzati solenni festeggiamenti in onore del porporato, nonostante le resistenze di quest'ultimo e la sua malferma salute, minata dal doppio ictus cerebrale che lo colp\u00ec nel 1895. In occasione del giubileo episcopale il card. Guarino ricevette messaggi augurali dall'intero episcopato siculo, da molti cardinali e dallo stesso Pontefice Leone XIII. I festeggiamenti si conclusero il 29 giugno 1897, festa dei santi Pietro e Paolo, con il solenne Pontificale presieduto dal card. Michelangelo Celesia. Per l'occasione venne coniata una medaglia celebrativa raffigurante il busto del cardinale.\nLa malattia e la morte.\nIl 1\u00ba febbraio 1895 il card. Giuseppe Guarino fu colpito da un doppio colpo apoplettico che lo paralizz\u00f2 nella parte destra del corpo. Lentamente riusc\u00ec a recuperare l'esercizio della parola e ad occuparsi del governo pastorale della diocesi, assistito dal vicario generale mons. Giuseppe Basile. Nel luglio del 1897 fu colpito da una seria polmonite, dalla quale riusc\u00ec a riprendersi grazie alla forte tempra. L'11 settembre 1897 la polmonite si riacutizz\u00f2 e gli venne amministrata l'estrema unzione dai canonici Trischitta e D'Arrigo (che da l\u00ec a poco sarebbe divenuto suo successore). Le sue condizioni si aggravarono ulteriormente la sera del 21 settembre 1897 quando, dopo aver seguito l'ufficio sacro, mor\u00ec a Messina.\nLa sua salma fu trasportata in arcivescovado, ove fu allestita la camera ardente, e vestita con le insegne pontificali. Il 24 settembre 1897 nella Cattedrale di Messina furono celebrate solennemente le esequie, presiedute dal vescovo D'Alcontres, gi\u00e0 suo ausiliare. L'elogio funebre fu tenuto dal canonico Annibale Maria Di Francia, oggi asceso agli onori dell'altare.\nNel 1907 i messinesi fecero traslare la sua salma, trovata incorrotta e ancora flessibile, in Cattedrale e fecero erigere un monumento in suo onore dallo scultore Gregorio Zappal\u00e0. Nel 1983 dal Duomo di Messina il suo corpo fu traslato presso la cappella dell\"Istituto Leone XIII\" di Messina, casa generalizia delle Apostole della Sacra Famiglia. Nel 1985 fu aperto il processo informativo diocesano di canonizzazione.\nPastorale e Magistero.\nA Siracusa.\nSin dal suo ingresso nell'arcidiocesi di Siracusa, mons. Guarino volle consacrare la propria azione pastorale alla Vergine Maria Immacolata. Al suo arrivo in Siracusa, egli trov\u00f2 una situazione assai compromessa oltre che ostile alle gerarchie ecclesiastiche, essendo vivo nei siracusani il ricordo del suo predecessore mons. Rubino, particolarmente vicino a quel Regno delle due Sicilie che aveva tanto penalizzato la citt\u00e0, trasferendo infine il titolo di capoluogo a Noto. La vita pubblica era, inoltre, intrisa dell'opera della massoneria. La Chiesa siracusana accusava uno sconfortante declino: i sacri templi erano deserti, il clero ostacolato nell'esercizio del culto divino e incapace di reagire, il seminario completamente deserto. Ad aggravare la situazione era una certa rilassatezza dei consumi, largamente diffusa tra il popolo e persino nel clero. Mons. Guarino si preoccup\u00f2 anzitutto di stabilire un contatto diretto con il \"gregge\" affidato alle sue cure, facendosi conoscere e conoscendo personalmente i siracusani. Non era raro vederlo passeggiare per le strade della citt\u00e0, seguito da alcuni sacerdoti. Il popolo e il clero siracusano sentirono immediatamente il carisma del nuovo pastore, conquistati dall'animo gentile, dal tono familiare ed affettuoso con i quali mons. Guarino avvicinava quanti lo cercassero o incontrassero.\nAl fine di conoscere i mali che affliggevano l'arcidiocesi e di apporre i giusti rimedi, il 2 settembre 1872 indisse la visita pastorale, preceduta da opportune predicazioni e dalla consacrazione dell'arcidiocesi al Sacro Cuore di Ges\u00f9. Nonostante le difficolt\u00e0 derivanti dalle ostilit\u00e0 tra la Santa Sede e il Governo italiano e dalla lunga vacanza della cattedra di Siracusa, il 16 dicembre 1872 provvide alla nomina di otto canonici onorari (in attesa di poter loro conferire le prebende) e, d'intesa col nuovo vicario generale mons. Antonio Caraccio, alla nomina dei titolari delle parrocchie e delle collegiate vacanti, ristabilendo ordine in tutta l'arcidiocesi.\nDurante il suo episcopato, indirizz\u00f2 diverse lettere pastorali ai suoi fedeli: nella quaresima 1873 invit\u00f2 tutti ad una maggiore frequenza nei sacramenti, in special modo alla confessione ed all'eucaristia; nella quaresima 1874 invit\u00f2 al digiuno ed alla carit\u00e0 verso i pi\u00f9 bisognosi; nella quaresima 1875, anno santo giubilare indetto dal papa Pio IX, invoc\u00f2 il rinnovamento spirituale, richiamando l'attenzione del clero sulla catechesi e sull'amministrazione dei sacramenti. Difese strenuamente i beni della mensa vescovile dall'aggressione del demanio: intent\u00f2 una causa contro il Governo italiano per la confisca dell'episcopio di Siracusa per via della mancanza del \"regio exequatur\" alla sua Bolla di nomina.\nIl 16 luglio 1875 fu costretto a lasciare l'episcopio di Siracusa, ma non si allontan\u00f2 da quel luogo, trasferendosi in un piccolo appartamento del vecchio seminario, volendo cos\u00ec affermare e rafforzare la sua autorit\u00e0 di arcivescovo. Non gli mancarono in tale umiliante vicissitudine, il conforto e la solidariet\u00e0 dell'intera cittadinanza, dimostrandogli di aver vinto la battaglia pi\u00f9 importante, quella contro l'anticlericalismo diffuso e la diffidenza che lo accolsero al suo arrivo in Siracusa: aveva conquistato i cuori dei siracusani.\nA Messina.\nNegli ultimi anni della sua vita il card. Guarino assistette a una delle pi\u00f9 gravi calamit\u00e0 che colpirono Messina, il terremoto del 16 novembre 1894. Anche in questa occasione non lesin\u00f2 l'impegno, sia sotto il profilo pastorale, sia collaborando attivamente ai soccorsi con le autorit\u00e0 pubbliche.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "822686", "revid": "177966", "url": "https://it.wikipedia.org/wiki?curid=822686", "title": "Arena di Verona", "text": "LArena di Verona \u00e8 un anfiteatro romano situato nel centro storico di Verona, icona della citt\u00e0 veneta insieme alle figure di Romeo e Giulietta. Si tratta di uno dei grandi fabbricati che hanno caratterizzato l'architettura romana ed uno degli anfiteatri antichi giunto a noi con il miglior grado di conservazione, grazie ai sistematici restauri eseguiti fin dal Cinquecento; proprio per questo motivo, nonostante le numerose trasformazioni subite, esso consente al visitatore di poter facilmente comprendere la struttura di questo genere di edifici, rigorosamente soggetti alla funzione cui erano destinati ma dotati comunque di una essenziale bellezza.\nDurante i mesi estivi ospita il celebre festival lirico areniano, le cui stagioni si svolgono ininterrottamente dal 1913, mentre il resto dell'anno \u00e8 meta di molti cantanti e musicisti internazionali.\nStoria.\nControversie sulla data di costruzione.\nLa mancanza di fonti scritte circa l'inaugurazione dell'anfiteatro rende molto difficile fornire una cronologia sicura, tanto che in passato sono state proposte datazioni che vanno dal I al III secolo, anche se ormai \u00e8 stato dimostrato che non pu\u00f2 essere stato costruito dopo il I secolo. In particolare lo storico Pirro Marconi proponeva una datazione compresa tra il secondo ed il terzo decennio del I secolo, cio\u00e8 tra la fine del periodo augusteo e l'inizio di quello tiberiano, mentre pi\u00f9 recentemente Luigi Beschi propendeva per la met\u00e0 dello stesso secolo.\nPer riuscire a giungere a fornire una datazione pi\u00f9 precisa dell'Arena la si \u00e8 confrontata con l'anfiteatro di Pola, visto che quest'ultimo \u00e8 il pi\u00f9 simile a quello veronese sia per l'aspetto stilistico che per quello tecnico, ed inoltre appartiene alla stessa area geografica e culturale: le somiglianze sono tali da far pensare addirittura che i due siano opera dello stesso architetto e delle stesse maestranze. Per l'anfiteatro di Pola in genere la costruzione viene datata nel periodo augusteo, per cui \u00e8 probabile che l'Arena sia stata realizzata all'incirca negli stessi anni.\nAltri elementi che hanno aiutato a definire la possibile datazione sono le decorazioni dell'anfiteatro e, soprattutto, l'elmo che racchiude la testa in tufo a grandezza naturale di un gladiatore: nell'elmo si aprono due fori rotondi dai quali si intravedono gli occhi del combattente, mentre la celata \u00e8 costituita da due parti che si uniscono esattamente nella met\u00e0 del viso. Queste paragnatidi partono all'altezza delle orecchie abbastanza sottili ma si allargano fino a coprire tutto il viso, tranne gli occhi, e sembrano tenute assieme tramite due corregge incrociate sotto il mento. Questo tipo di elmo si diffonde alla fine dell'et\u00e0 augustea, ovvero circa tra il 10 ed il 20 d.C., in quanto gi\u00e0 dopo il 40 questo tipo di elmo si modifica: questo riduce l'arco di tempo in cui pu\u00f2 essere stato costruito l'anfiteatro tra la fine del regno di Augusto e l'inizio di quello di Claudio. Considerando che le statue venivano realizzate alla fine della costruzione dell'edificio si pu\u00f2 supporre che l'Arena fosse gi\u00e0 completa verso il 30 d.C., come conferma lo storico Pirro Marconi.\nL'anfiteatro, quindi, fece molto probabilmente parte dell'opera di monumentalizzazione compiuta a Verona nell'et\u00e0 giulio-claudia, che previde la realizzazione di nuove costruzioni nel foro veronese e nelle aree adiacenti, oltre alla ristrutturazione e rinnovamento delle facciate delle porte urbiche. Sia l'anfiteatro di Verona sia quello di Pola sono quindi precedenti alla costruzione del Colosseo: questi furono due episodi importanti nello sviluppo di questo genere di edificio da spettacolo e furono fondamentali per affinare le tecniche costruttive che avrebbero permesso successivamente di realizzare il pi\u00f9 grande anfiteatro dell'Impero a Roma.\nStoria antica.\nLa storia dell'anfiteatro nell'antichit\u00e0 \u00e8 per lo pi\u00f9 sconosciuta, anche se si possono trarre alcune notizie dai fatti che coinvolsero Verona romana. La citt\u00e0 fu coinvolta nella guerra fra Vitellio e Vespasiano: quest'ultimo, infatti, scelse la citt\u00e0 come fortezza poich\u00e9 circondata da campi aperti in cui poteva utilizzare la cavalleria. La cinta muraria cittadina era per\u00f2 ormai inservibile proprio per la presenza dell'anfiteatro poco fuori dalle mura, per cui decise di costruire un vallo e di far scavare l'Adigetto, un lungo fossato a sud del centro abitato, utilizzato anche nel Medioevo. La realizzazione di quest'opera \u00e8 dunque la conferma che nel 69 d.C. l'anfiteatro era gi\u00e0 stato costruito.\nL'imperatore Gallieno fu impegnato in lunghe guerre per fermare le invasioni barbariche del III secolo, durante le quali utilizz\u00f2 Verona nella sua nuova tattica di difesa elastica, che vedeva i capisaldi nelle citt\u00e0 di \"Mediolanum\", \"Verona\" e \"Aquileia\". Nel 265 decise quindi di ristrutturare le mura tardo repubblicane della citt\u00e0 e di costruire un nuovo tratto di cortina lungo 550 metri per includere finalmente l'Arena, risolvendo il problema della sua posizione dominante rispetto alle mura di epoca repubblicana. Nel 1874 Antonio Pompei comp\u00ec degli scavi attorno all'Arena nel corso dei quali si riportarono alla luce le fondazioni delle mura di Gallieno, che correvano a 5 metri dall'anfiteatro. Si scopr\u00ec pure che le mura tagliavano i collettori per lo scarico delle acque piovane, anche se l'Arena pot\u00e9 ancora essere utilizzata per gli spettacoli in quanto si fece realizzare una soluzione alternativa: un grande pozzo centrale, la cui esistenza \u00e8 stata scoperta nel XVIII secolo. Lo scolo delle acque doveva risultare comunque meno efficiente e da questo periodo inizia quindi la fase di decadenza dell'anfiteatro.\n\u00c8 possibile, anche se non vi sono prove certe, che l'anfiteatro fosse utilizzato anche per il martirio dei cristiani, e il marchese Scipione Maffei ipotizza che proprio qui vennero martirizzati i Fermo e Rustico nel 304, nella medesima occasione in cui il vescovo Procolo chiese di essere martirizzato ma fu invece deriso e allontanato perch\u00e9 vecchio.\nNel 312 Verona torn\u00f2 ad essere protagonista nella guerra tra Costantino e Massenzio, quando quest'ultimo si asserragli\u00f2 dentro Verona e l'esercito costantiniano venne ad assediarlo: l'assalto avvenne proprio all'altezza dell'anfiteatro che funse per gli assediati da bastione, dato che era molto pi\u00f9 alto delle mura di Gallieno. Davanti all'anfiteatro si tennero due dei pi\u00f9 importanti scontri di quella campagna: la sortita degli assediati, che permise a Ruricio Pompeiano di andare a cercare rinforzi, e la battaglia notturna, in cui Costantino fu preso su due fronti, da quello degli assediati e da quello dei soccorsi, anche se riusc\u00ec comunque a vincere. Di questa battaglia vi sono due descrizioni, una in un panegirico a Costantino, ed una in un rilievo dell'arco di Costantino, in cui \u00e8 rappresentata la citt\u00e0 di Verona sotto assedio: nel rilievo quadrato, sulla sinistra, c'\u00e8 Costantino protetto da una guardia e coronato dalla Vittoria, mentre sulla sua destra l'esercito attacca la citt\u00e0 mentre gli assediati lanciano frecce e giavellotti dalle mura e dalle torri della citt\u00e0. La parte di cinta muraria pi\u00f9 a destra, dove mancano le finestre del piano inferiore, era probabilmente quella che inglobava l'Arena.\nL'affermazione del Cristianesimo e la conseguente fine dei giochi gladiatori, insieme all'inefficienza degli organismi pubblici nella conservazione del monumento, furono due importanti spinte verso l'abbandono dell'edificio.\nI ludi.\nI documenti che parlano degli spettacoli dentro l'anfiteatro veronese sono pochi, in particolare l'unico documento letterario giunto fino a noi \u00e8 una lettera di Plinio il Giovane:\nDalla lettera si pu\u00f2 dedurre che l'amico di Plinio ha offerto alla comunit\u00e0 veronese uno spettacolo di caccia, la \"venatio\", come onoranza funebre per la moglie. Secondo Plinio questa scelta \u00e8 particolarmente adatta per l'occasione, questo perch\u00e9 originariamente questi generi di spettacoli altro non erano che giochi funebri di origine etrusca o campana.\nA Verona sono state inoltre ritrovate alcune iscrizioni funerarie di gladiatori morti combattendo nell'Arena: quella che ci d\u00e0 meno informazioni \u00e8 una lapide mutilata che riporta la scritta \"[famil]ia gladiatoria\"; una seconda iscrizione cita il \"secutor Aedonius\" che aveva combattuto a Verona otto volte prima di essere sconfitto, e quindi ucciso alla giovane et\u00e0 di ventisei anni; un'altra iscrizione appartiene invece ad un \"retiarius\", un certo \"Generosus\" proveniente dalla scuola gladiatoria di Alessandria d'Egitto, che combatt\u00e9 per ben ventisette volte senza essere mai sconfitto e mor\u00ec per causa naturali; un'ulteriore iscrizione appartiene invece a \"Pardon\", nativo \"dertonensis\", che mor\u00ec durante l'undicesimo combattimento.\nL'iscrizione pi\u00f9 interessante appartiene per\u00f2 ad un certo \"Glauco\": da quanto si pu\u00f2 dedurre \"Glauco\" fece voto per la sua salvezza a Nemesi, una delle divinit\u00e0 pi\u00f9 venerate dai gladiatori, senza per\u00f2 avere fortuna. Egli avverte quindi chi legge di non fidarsi troppo di Nemesi, poich\u00e9 la vita dei gladiatori dipendeva anche dalla loro abilit\u00e0 e dai capricci della sorte. \"Glauco\", sulla cui iscrizione appaiono, le raffigurazioni delle armi di un reziario (quasi sicuramente, quindi, si trattava di un gladiatore reziario), doveva essere stato un gladiatore di buona qualit\u00e0, dato che l'iscrizione \u00e8 stata realizzata anche grazie al contributo dei suoi tifosi.\nIn una casa di Verona, poco fuori le antiche mura romane, \u00e8 stato scoperto un mosaico che ha come soggetto i giochi gladiatori, databile tra l'et\u00e0 flavia e l'inizio del II secolo. Il mosaico comprende un riquadro centrale: qui, entro cerchi, vi sono elementi geometrici, e tra questi delfini ed elementi vegetali. A margine di questi si trovano i pannelli con le raffigurazioni di gladiatori, in particolare i tre centrali. La funzione di questo mosaico \u00e8 solamente decorativa, per cui \u00e8 abbastanza improbabile che rappresenti dei giochi gladiatori tenutisi nell'anfiteatro di Verona, nonostante ci\u00f2 sono presenti delle iscrizioni con nomi di gladiatori, probabilmente famosi gladiatori locali. Nel mosaico sono rappresentati il combattimento tra un reziario ed un secutor, con il reziario a terra e l'arbitro che si interpone tra i due. Sopra c'erano i nomi dei due gladiatori, quasi scomparsi, ed una \"V\", che sta per \"vicit\" (ha vinto), e sopra il reziario \"ISS\": manca sicuramente la \"M\", per cui doveva esserci scritto \"MISS\", abbreviazione di \"missus\", cio\u00e8 ebbe salva la vita. Nel pannello centrale c'\u00e8 un trace e l'avversario (un mirmillone) a terra ed insanguinato. In questo caso l'arbitro alza il braccio del vincitore. Il nome del gladiatore sconfitto \u00e8 in questo caso visibile, si tratta di \"Caecro\". Nella terza scena vi \u00e8 la vittoria di un reziario contro un altro gladiatore, che poggia lo scudo a terra in segno di resa.\nA Verona \u00e8 anche verificata l'esistenza di una caserma gladiatoria grazie ad un'iscrizione conservata presso il museo lapidario maffeiano, anche se alcuni studiosi pensano che essa si riferisca in realt\u00e0 ad un'area recintata e scoperta destinata alle attivit\u00e0 fisiche e ricreative dei giovani, anche se questo non nega l'esistenza di una caserma gladiatoria in et\u00e0 classica.\nStoria medievale.\nDurante il regno romano-germanico di Teodorico il Grande vi furono probabilmente alcuni lavori di manutenzione dell'anfiteatro veronese ma soprattutto l'organizzazione di alcuni spettacoli, da cui derivano le diverse cronache medievali che attribuiscono a Teodorico la costruzione dell'Arena:\nTuttavia proprio a re Teodorico si deve il pi\u00f9 grave danno che sub\u00ec l'anfiteatro nella sua lunga storia: il ritrovamento all'interno delle mura teodoriciane di un blocco che recava scolpita una tabella con il numero LXIII appartenente all'anfiteatro stesso indica che la maggior parte dell'anello esterno and\u00f2 demolito in occasione della realizzazione di questa cortina muraria, per la costruzione della quale si fece ampio uso di materiale di spoglio. La demolizione parziale dell'edificio fu resa necessaria sia allo scopo di recuperare materiale edilizio sia al fine di diminuire l'altezza dell'Arena, ritenuta troppo pericolosa nel caso fosse conquistata durante un assedio. L'edificio mantenne comunque la funzionalit\u00e0 della \"cavea\" e la possibilit\u00e0 di svolgere spettacoli, in quanto la riduzione in altezza di circa 12 metri provoc\u00f2 la perdita della sola galleria superiore e non della gradinata.\nSuccessivamente altri danni all'anfiteatro furono recati da disastri naturali, tra cui l'inondazione dell'Adige del 589, il terremoto del 1116 e il catastrofico terremoto del 3 gennaio 1117. Sotto il regno di Berengario si svolsero le prime disastrose invasioni degli Ungari, che avevano obbligato i difensori a rafforzare le difese e a utilizzare l'Arena come fortezza. In quegli anni il vescovo di Verona Raterio realizz\u00f2 la cosiddetta \"iconografia rateriana\", in cui mostra Verona come si presentava nella met\u00e0 del X secolo, con le chiese, le porte, i ponti e le mura. Inoltre ci mostra l'Arena di Verona con l'anello esterno ancora integro e riporta alcuni versi che la descrivono come un labirinto di buie gallerie.\nIn particolari occasioni la cavea dell'Arena venne utilizzata come cava di marmo per la realizzazione di nuove costruzioni, in particolare subito dopo l'incendio che colp\u00ec la citt\u00e0 nel 1172. Nel XIII secolo sono registrati i primi tentativi di arrestare la distruzione dell'anfiteatro tramite alcuni restauri e degli impegni presi negli Statuti comunali del 1228. In epoca comunale e scaligera si tennero all'interno dell'anfiteatro delle lotte giudiziarie che possono ricordare gli antichi giochi gladiatori: per risolvere processi incerti gli interessati potevano valersi di lottatori professionisti, detti campioni. Il combattimento richiamava la cittadinanza a parteggiare per uno o l'altro campione e i combattenti, nudi ed unti di olio, decidevano con la loro forza le sorti del processo. Perfino Dante partecip\u00f2 come spettatore ad almeno una di queste lotte, descrivendola in un canto dell'Inferno:\nNel 1278 furono arsi sul rogo all'interno dell'Arena per volont\u00e0 di Alberto I della Scala quasi 200 eretici patarini catturati a Sirmione dal fratello Mastino I della Scala, e fu sempre Alberto I della Scala a introdurre alcune regole sull'utilizzo dell'anfiteatro: nello statuto del 1276 si stabilisce che le prostitute potevano abitare esclusivamente nell'Arena mentre nell'aggiornamento del 1310 vi \u00e8 l'ordine di tenere chiusa l'Arena e di multare chi avesse rotto le porte o soddisfatto i propri bisogni corporali all'interno. Questi due capitoli sembrano contraddirsi tra di loro: si parla di arcovoli abitati da prostitute e contemporaneamente della chiusura dell'Arena. Questa in realt\u00e0 non \u00e8 una contraddizione in quanto allora (e fino all'Ottocento) l'edificio veniva distinto in due parti, tra esterno abitato, gli arcovoli, e interno chiuso, la \"cavea\". Vi furono comunque delle eccezioni, come nel 1382, quando si tennero al suo interno 25 giorni di festa con giostre e spettacoli per le nozze di Antonio della Scala con Samaritana da Polenta.\nNel 1337 la citt\u00e0 si trovava in debito per via di una guerra contro una lega antiveronese, cos\u00ec il Comune, con il consenso di Mastino II della Scala, cedeva all'Universit\u00e0 dei Cittadini (cos\u00ec venne chiamato il consorzio di creditori del Comune) i redditi derivanti dall'affitto dell'Arena (il monumento sarebbe stato riscattato completamente solo nel 1586).\nStoria moderna.\nNel 1450, durante il governo veneto, vennero compilati nuovi statuti aventi alcune disposizioni riguardanti l'Arena, e di particolare importanza \u00e8 il seguente:\nInoltre nello stesso statuto viene confermata la disposizione che obbliga le prostitute a risiedere nell'Arena. Questo \u00e8 il pi\u00f9 antico documento ufficiale in cui l'edificio viene definito memorabile e a partire da questo momento i letterati iniziano la sua esaltazione, mentre la cultura rinascimentale spinge a un sempre pi\u00f9 approfondito interessamento per essa con analisi critiche e storiche del monumento: nell'ambiente culturale veronese del Quattrocento sono in particolare due artisti e architetti come Giovanni Maria Falconetto e Fra Giovanni da Verona a riscoprire l'importanza anche costruttiva dell'Arena, contribuendo in maniera decisiva a modificarne la percezione negativa legata nell'immaginario arcaico medievale alla figura del labirinto. Dopo di loro il monumentale edificio venne studiato e rilevato anche da personalit\u00e0 quali Giovanni Caroto, Sebastiano Serlio, Antonio da Sangallo il Giovane, Baldassarre Peruzzi e Andrea Palladio: architetti e artisti che cercarono anche soluzioni valide a garantire la conservazione dell'Arena.\nL'anfiteatro stava quindi cominciando ad assumere grande importanza per la comunit\u00e0 cittadina, tanto che Verona fu la prima citt\u00e0, gi\u00e0 nel Cinquecento, a dar avvio a tutta una serie di operazioni in grado di\nporre al centro la tutela e il restauro dell'antico. A tal proposito importante fu il riscatto di parte dell'ipoteca a vantaggio dell'Universit\u00e0 dei Cittadini, grazie al quale nel 1537 si pot\u00e9 sancire l'allontanamento delle prostitute dagli arcovoli, che furono affittati ad artigiani e commercianti. Verso la met\u00e0 del XVI secolo, in questo clima di grande coinvolgimento rispetto al destino della citt\u00e0 e del suo principale monumento, si cominci\u00f2 ad attuare un lento rinnovamento della Bra, la grande piazza su cui si affaccia l'anfiteatro, mentre il 24 maggio 1568 si deliber\u00f2 il restauro dello stesso anfiteatro, che si trovava in condizioni di trascuratezza, sulla base di un progetto basato sugli studi fino ad allora realizzati da periti architetti, come quelli realizzati da Caroto e Palladio. I lavori di restauro, dediti in particolare al ripristino della \"cavea\", furono interrotti nel 1575 per via della grave pestilenza che aveva colpito la citt\u00e0 scaligera. Nel 1586, tuttavia, il Comune pot\u00e9 finalmente riscattare interamente l'Arena dall'Universit\u00e0 dei Cittadini.\nAltri lavori di restauro iniziarono solamente nel 1651 per essere interrotti nel 1682, tuttavia si ebbero altri interventi significativi nel 1694 e nel 1699, con il restauro parziale della gradinata. Nei primi anni del Settecento le manutenzioni straordinarie vennero arrestate per poter iniziare opere di scavo archeologico all'interno dell'anfiteatro romano: le ricerche iniziarono nel 1710 con Ottavio Alecchi, che scopr\u00ec il pozzo centrale e il canale ellittico che fronteggia il primo gradino, che not\u00f2 essere anticamente coperto da lastre di pietra aventi al centro, a distanza fissa, un foro circolare dal diametro di 7\u00a0cm. Nel 1728 il marchese Scipione Maffei, una personalit\u00e0 che contribu\u00ec in maniera decisiva agli studi e ai restauri del monumentale edificio, pubblic\u00f2 il testo \"Degli Anfiteatri e singolarmente del Veronese\", che rappresenta una svolta significativa verso un rinnovato approccio scientifico e archeologico al monumento, preoccupandosi prima di tutto della sua tutela. All'interno del testo critica in particolare gli scavi nella \"cavea\" che hanno alterato la configurazione originale interna del monumento. Per la stesura del lavoro il Maffei condusse un'attenta ricerca storica e un'indagine del monumento, anche attraverso scavi archeologici durante i quali si erano verificati alcuni ritrovamenti. I problemi archeologici che individu\u00f2 furono: la suddivisione della gradinata in meniani e in cunei; il coronamento della parte superiore interna con una loggia; a collocazione e l'altezza del podio che calcol\u00f2 in 1,53 metri, quale fu poi ricostruito; le funzioni dei condotti sotterranei, che nega possano essere stati utilizzati per allagare l'Arena; il pozzo centrale, fino allora pensato come sostegno per il \"velarium\", ma da lui pensato come sistema di scolo delle acque piovane.\nDal settembre 1728 al luglio 1729 si svolsero gli importanti lavori di sgombero dello strato di terra (120\u00a0cm) che ricopriva il piano dell'arena, mentre dal 1731 al 1735 venne restaurata e consolidata l'Ala. I lavori poi ripresero con vigore solamente nel 1761, quando furono affidati i compiti di scavo, di rilevamento dell'ellisse, dell'euripio e del podio, oltre alla realizzazione di un modello fino al secondo ordine di vomitori per la giusta ricollocazione dei gradini per avviare la radicale revisione del lavoro precedentemente compiuto senza impegno critico. I lavori vennero interrotti nel 1772 per mancanza di fondi, ripresero quindi nel 1780 e si interruppero nuovamente tre anni dopo.\nLe giostre.\nIl 26 febbraio 1590 si tenne la prima giostra documentata all'interno dell'Arena, anche se l'ordinanza di tener chiusa la cavea non era ancora stata abolita, ma era in quel periodo lentamente caduta in disuso, anche se la sua utilizzazione era eccezionale e il cambiamento di tale stato si ebbe solo nel XVII secolo, quando si cominci\u00f2 a dare in appalto anche l'interno dell'anfiteatro, oltre all'esterno. Il 29 maggio 1622 si tenne all'interno una grande Giostra della Quintana, il cui spettacolo fu descritto da alcuni cronisti in quanto vide la partecipazione di cavalieri non solo veronesi, ma anche foresti, alcuni addirittura dalla Svezia. Si ricorda un'altra giostra memorabile il 4 maggio 1654.\nLo spettacolo diurno all'interno dell'anfiteatro nel XVIII secolo divenne estremamente popolare, mentre il 20 novembre 1716 si tenne l'ultima giostra in onore del principe elettore di Baviera, organizzata da Scipione Maffei che si lamentava del fatto che i nobili veronesi non tenessero pi\u00f9 giostre al suo interno. A partire da quell'anno, nei contratti d'appalto dell'interno del monumento, non si fa pi\u00f9 riferimento a esercizi cavallereschi quanto piuttosto a compagnie di comici e ballerini, che costruivano i palchi all'interno dell'arena. La prima esatta menzione di una recita \u00e8 la \"Merope\" di Maffei, messa in scena nel luglio del 1713 dalla compagnia di Luigi Riccoboni. Assistette ad uno di questi spettacoli anche Carlo Goldoni, nel luglio del 1733, che ha lasciato nelle sue \"Memorie\" pure una descrizione dell'ambiente e dell'atmosfera, con i nobili e i facoltosi che sedevano su delle sedie, mentre il popolo sedeva sulle gradinate.\nFra le attrazioni occasionali, nel gennaio 1751, un rinoceronte la cui visione ammutol\u00ec tutti gli spettatori che non riuscivano a credere all'esistenza di un tale animale. Ma la forma pi\u00f9 gradita di spettacolo era la caccia dei tori, in cui un toro (o in alcuni casi buoi) si misurava con dei cani addestrati da macellai. Nel settembre 1786 Goethe visit\u00f2 Verona, pot\u00e9 cos\u00ec ammirare l'anfiteatro, primo importante monumento dell'antichit\u00e0 da lui visto, stupendosi che il popolare gioco del pallone non si tenesse al suo interno.\nStoria contemporanea.\nNel 1805 Verona si trovava sotto il dominio francese e il 15 giugno dello stesso anno Napoleone Bonaparte visit\u00f2 l'anfiteatro, assistendo al suo interno alla caccia dei tori, e proprio in quell'occasione il governo stanzi\u00f2 dei fondi per il restauro del monumento: Luigi Trezza fu incaricato di studiare il piano dei lavori con l'obiettivo di collocare i gradini mancanti, di restaurare il podio, le volte pi\u00f9 compromesse, di restaurare le scale che portavano al primo e al secondo ordine di vomitori e le scale maggiori che conducevano al terzo ordine di vomitori, e infine di stuccare le gradinate. Trezza ide\u00f2 uno stucco per le fessure che sarebbe stato utilizzato fino al 1825, un impasto di calce viva, mattoni pestati e limatura di ferro.\nIl 1\u00ba gennaio 1807 venne istituita la \"Deputazione all'Ornato pubblico\", la quale aveva tra i suoi compiti la conservazione dell'Arena, che nel 1816, in seguito al passaggio di Verona al regno Lombardo-Veneto, cambi\u00f2 nome in \"Commissione all'Ornato\". Nel 1817 furono condotti degli scavi all'esterno dell'anfiteatro per accertare la continuazione del canale allineato all'asse maggiore, che venne seguito fino a palazzo Ridolfi, come attesta un'iscrizione l\u00ec collocata, e si trovarono le fondazioni delle mura di Gallieno, che andavano a tagliare il canale.\nIl 1820 fu un anno importante in quanto il comune decise lo sfratto dall'Arena delle abitazioni, concedendo 42 arcovoli a uso di magazzino. Lo sfratto di 36 affittuari fu il primo passo verso la bonifica del monumento e il suo integrale restauro. Lo sfratto incontr\u00f2 una forte resistenza degli affittuari, che in alcuni casi vantavano un'occupazione secolare, passata da padre in figlio per generazioni. Lo stesso anno il podest\u00e0 Da Persico incontr\u00f2 l'imperatore austriaco Francesco I e gli indic\u00f2 le esigenze del monumento, cos\u00ec, in seguito al contatto, il comune ricevette l'invito a realizzare un piano di lavoro. Il progetto riguardava specialmente la sistemazione esterna dell'anfiteatro, con la demolizione delle case troppo vicine a esso; inoltre furono decisi ed eseguiti gli scavi lungo l'Arena, in modo da riportare alla luce la base della stessa, visto che era interrata di circa due metri per via del materiale che si era depositato in seguito alle numerose inondazioni che aveva subito la citt\u00e0 fino alla costruzione dei muraglioni, ma anche un abbassamento del livello medio della Bra di circa 70 centimetri, seguendo una linea lievemente inclinata dalla Gran Guardia verso l'Arena, e si abbass\u00f2 anche la quota del Liston. La piazza davanti all'Arena e l'Arena stessa assunsero quindi un nuovo aspetto: l'abbassamento del livello della piazza port\u00f2 al recupero delle proporzioni del monumento, mentre la demolizione dell'ospedale della Misericordia Nuova, di quattordici numeri civici verso San Nicol\u00f2 e dei forni militari addossati alle mura comunali diedero, insieme al completamento definitivo della Gran Guardia, pi\u00f9 respiro e razionalit\u00e0 all'insieme.\nNel 1866 il Veneto pass\u00f2 al regno d'Italia, ma era ancora attiva la \"Commissione all'Ornato\", che appariva per\u00f2 con il nome di \"Commissione al Civico Ornato\", solo nel 1876 venne sostituito dalla \"Commissione consultiva conservatrice dei Monumenti\", istituita in ogni provincia del regno. In questo periodo la personalit\u00e0 veronese pi\u00f9 attiva nel campo dello studio dei problemi del restauro dell'anfiteatro era il conte Antonio Pompei, che tra il 1872 e il 1877 pubblic\u00f2 alcuni saggi sull'anfiteatro, nei quali mirava principalmente a ricostruire l'aspetto originario dell'anfiteatro. Diresse pure i lavori per il restauro del terzo ordine di vomitori, senza tuttavia dare un aspetto nuovo alla cavea, a causa di alcune incertezze sorte durante i lavori.\nDurante la seconda guerra mondiale la \"Soprintendenza ai Monumenti\" diretta dall'architetto Piero Gazzola esegu\u00ec alcuni contrafforti provvisori all'esterno ed all'interno dell'Ala per proteggerla dai bombardamenti bellici. Alla fine del conflitto tali contrafforti furono demoliti e fu consolidata staticamente l'Ala su progetto dell'ing. Riccardo Morandi: l'ingegnere progett\u00f2 un sistema della post-tensione che prevedeva l'inserimento di cavi d'acciaio dal diametro di 5\u00a0mm in fori praticati dall'alto, allineati ai pilastri, fori poi riempiti da cemento liquido a pressione. Il consolidamento tramite questo sistema di cavi in acciaio armonico posti nei cinque pilastri verticali dell'Ala fu realizzato tra il 1953 e il 1956.\nAltri interventi eseguiti dal 1954 al 1960 consistono nel recupero degli arcovoli ancora occupati da magazzini e botteghe, con la demolizione di tutte le strutture non originarie, come solette divisorie e scale in legno, tetti interni con tegole, pareti di contromuratura. Nel 1955 furono sostituiti i circa cinquanta cancelli in legno con quelli in ferro tuttora presenti. Dal 1957 al 1959 furono restaurate le rampe inferiori di quattro scale interne, venne realizzata con ciottoli la pavimentazione degli arcovoli, mentre negli ambulacri vennero collocate le corsie centrali di camminamento in pietra, si pulirono i condotti sotterranei e il grande pozzo centrale, venne restaurato l'intero anello esterno e furono sigillate le fessure fra i gradini della \"cavea\". Nel 1960 venne demolita la vecchia copertura della fossa centrale e venne realizzata un nuovo solaio e nello stesso periodo venne realizzata la ringhiera in ferro che gira lungo l'ultimo gradino per proteggere gli spettatori da cadute accidentali, la cui realizzazione and\u00f2 incontro a diversi contrasti.\nGli spettacoli e la lirica.\nLa caccia dei tori \u00e8 all'inizio dell'Ottocento ancora popolare, tanto che mostra di gradirla pure Napoleone Bonaparte. Pi\u00f9 tardi, lo stesso anno, l'Arena venne utilizzata come campo di concentramento per i prigionieri austriaci, che demolirono il palco per le commedie per farne legna da ardere. Nel novembre 1807 Napoleone, che era nuovamente a Verona, and\u00f2 a vedere i momenti iniziali di un'altra caccia dei tori.\nNel maggio 1815, in occasione del ritorno di Verona all'impero austriaco e della visita dell'arciduca Heinrich Johann Bellegarde, vicer\u00e9 del regno Lombardo-Veneto, vi fu una caccia dei tori e alla fine dello spettacolo la distribuzione di granturco ai pi\u00f9 poveri: si era soliti, infatti, abbinare divertimento e beneficenza. Nel marzo dell'anno successivo, per festeggiare l'imperatore Francesco I e sua moglie Maria Ludovica, si sostitu\u00ec alla caccia dei tori una corsa dei fantini, preceduta dalla distribuzione, anche in questo caso, di granturco ai poveri, esposto in carri al centro dell'anfiteatro che furono poi avviati alle parrocchie.\nIl 24 novembre 1822, conclusosi il congresso di Verona, si tenne nell'edificio una grande coreografia con preludio lirico. Il testo, intitolato \"La Santa Alleanza\", fu opera di Gaetano Rossi mentre la musica venne composta da Gioachino Rossini, che diresse la sua esecuzione: all'inizio dello spettacolo il Fato con un cenno faceva apparire da quattro direzioni quattro carri, di Minerva (circondata dalle raffigurazioni allegoriche delle arti, dell'abbondanza e della felicit\u00e0), di Cerere (circondata dalle ninfe e dal commercio), di Nettuno (con i geni marittimi) e di Marte (circondato dalla forza, dal valore e da guerrieri). Venivano eseguite contemporaneamente quattro diverse danze mentre i carri giravano in circolo, in modo che tutti gli spettatori potessero assistere allo spettacolo. L'ultimo quadro era formato da un'esibizione d'insieme attorno alla statua della Concordia.\nNell'Ottocento furono molto apprezzate le gare di equitazione e le gare velocipedistiche, gli spettacoli di ascensione con aerostato, gli esercizi ginnici acrobatici, la commedia e il gioco della tombola: le pi\u00f9 celebri quella del 1838 a cui partecip\u00f2 anche l'imperatore Ferdinando I, quando la parte pi\u00f9 bella dello spettacolo si ebbe con l'apertura di migliaia di ombrelli di tutti i colori per un acquazzone, e quella del 1857 a cui partecip\u00f2 l'imperatore Francesco Giuseppe, che assistette al popolarissimo spettacolo con l'estrazione della tombola e dell'albero della cuccagna. La musica di Rossini torn\u00f2 nell'Arena solo il 31 luglio 1842 dopo che dieci giorni prima aveva avuto successo nel teatro Filarmonico la prima esecuzione cittadina dello Stabat Mater. La prima stagione lirica si ebbe per\u00f2 nel 1856 quando furono eseguiti \"Il Casino di Campagna\" e \"La fanciulla di Gand\" di Pietro Lenotti e il primo atto de \"L'elisir d'amore\" di Gaetano Donizetti e \"Il barbiere di Siviglia\" di Rossini. L'Arena si preparava ad assolvere pure compiti civili, come il 16 novembre 1866, quando vi si tenne la festa per l'annessione del Veneto al regno d'Italia alla presenza di Vittorio Emanuele II. Dopo il 1866 Verona rimase citt\u00e0 militare, ma l'esercito si mostr\u00f2 pi\u00f9 vicino al popolo, tenendo a volte nel monumento lo spettacolo del carosello. Inoltre la prima domenica di giugno per la festa dello statuto albertino si teneva uno spettacolo pirotecnico.\nGli spettacoli pi\u00f9 di successo nel primo decennio del Novecento fino all'Aida del 1913, che apr\u00ec ufficialmente il Festival lirico areniano, furono gli spettacoli circensi. Dal 1913 l'anfiteatro veronese divenne il pi\u00f9 grande teatro lirico all'aperto del mondo e, con tale utilizzazione, venne cos\u00ec salvata l'esigenza di conservare il carattere di ambiente per spettacoli popolari, tutelando allo stesso tempo la dignit\u00e0 del monumento. Inoltre tornarono pi\u00f9 volte al suo interno gladiatori, belve e persecuzioni di cristiani per la realizzazione di film storici.\nAltri eventi.\nSul versante musicale l'Arena di Verona \u00e8 stata storica sede delle finali del Festivalbar, mentre dal 2017 ospita i Power Hits Estate, manifestazione a premi organizzata da RTL 102.5 che si svolge con cadenza annuale. Ha inoltre ospitato numerosi concerti di musica leggera, grazie al prestigio di questo teatro all'aperto unico nel suo genere, facendo esibire numerosi artisti italiani e stranieri. Zucchero Fornaciari detiene il record di 11 spettacoli consecutivi. \nPer quanto concerne lo sport, l'Arena \u00e8 stata sede di arrivo della tappa conclusiva del Giro d'Italia nelle edizioni del 1981, del 1984, del 2010 e del 2019. Il 23 maggio 1988, al tramonto della guerra fredda, l'anfiteatro \u00e8 stato scenario di una storica amichevole tra le nazionali di pallavolo maschile di e . \nL'anfiteatro veronese ha infine ospitato la finale dell'edizione 1970 del programma televisivo \"Giochi senza frontiere\".\nL'anfiteatro nel contesto urbano del suo tempo.\nL'anfiteatro veronese sorse a circa 70\u201380 m dalle mura repubblicane della citt\u00e0, di fronte all'angolo formato dalla cinta cittadina a meridione. Questo evidenzia il fatto che non era stato previsto nel progetto originario della citt\u00e0, come anche ad esempio il \"theatrvm Veronense\", anche perch\u00e9 la met\u00e0 del I secolo a.C. (quando venne rifondata la citt\u00e0 all'interno dell'ansa dell'Adige), fu un periodo di guerre civili, e non era quindi realistica la costruzione di un edificio tanto imponente vicino alle mura della citt\u00e0, che avrebbe indebolito, se non addirittura reso inutile, il sistema difensivo: si conclude quindi che l'opera venne costruita in un periodo di pace, che coincide quasi sicuramente con l'inizio dell'et\u00e0 imperiale. A prova di questo, nel III secolo, in un periodo di crisi, anarchia militare e di invasioni barbariche, l'imperatore Gallieno sent\u00ec il bisogno di costruire una nuova cinta muraria che includeva anche l'Arena.\nIl fatto che l'opera venne costruita esternamente alle mura significa che lo spazio interno era stato ormai quasi completamente edificato. Questa caratteristica, inoltre, impose anche la rivisitazione della viabilit\u00e0, dato che nell'anfiteatro affluivano decine di migliaia di persone, provenienti dalla citt\u00e0, dall'agro e dai centri vicini, e avrebbero intasato le porte che conducevano ad esso (tra l'altro la via Postumia, che entrava a porta Borsari, era una strada gi\u00e0 molto trafficata): vennero quindi rifatte porta Leoni e porta Borsari, e vennero probabilmente creati due nuovi sbocchi minori all'altezza dell'anfiteatro. L'orientamento di quest'ultimo, inoltre, rende particolarmente evidente il collegamento con la citt\u00e0, nonostante sia stato costruito postumo: esso \u00e8 in asse con il reticolo urbano, in particolare l'asse maggiore \u00e8 parallelo ai cardini, mentre l'asse minore \u00e8 parallelo ai decumani. Questo orientamento parallelo a quello della citt\u00e0 si spiega principalmente con la necessit\u00e0 di collegare le fognature dell'anfiteatro con il sistema cittadino.\nDa notare, inoltre, che la posizione esterna alla cinta muraria consentiva un afflusso facilitato da parte dell'agro e da altre citt\u00e0. Gli spettacoli si tenevano a distanze abbastanza lunghe gli uni dagli altri, dato il loro alto costo, per cui era normale che arrivassero anche abitanti di altre citt\u00e0 ad assistervi.\nIscrizioni.\nNelle vicinanze dell'anfiteatro sono state trovate alcune iscrizioni che non possono che appartenere ad esso, date le grandi dimensioni. Tra queste una indecifrabile riporta le lettere \"CON\", mentre un'altra pare essere \"[...] ET DEDIT\". Un'iscrizione rinvenuta completa \u00e8 invece la seguente:\nVi \u00e8 scritto che una ricca signora lasci\u00f2 in eredit\u00e0, in nome del figlio, una somma per innalzare una statua a Diana, per realizzare uno spettacolo di caccia nell'Arena (una \"venatio\") e dei \"salientes\", che potrebbero essere dei condotti per l'acqua o delle fontane, sempre comunque nell'anfiteatro.\n\u00c8 stato rinvenuto, inoltre, uno degli originari gradini dell'Arena, in cui \u00e8 iscritto il numero di posto, cio\u00e8 \"I / LOC(US) IIII, LIN(EA) I\", ovvero cuneo primo, gradino quarto, posto primo.\nDescrizione.\nL'elemento base della pianta dell'anfiteatro \u00e8 costituito dall'ellisse dell'arena (lo spazio centrale in cui si svolgevano gli spettacoli), che fu quasi sicuramente tracciata sul terreno all'inizio dei lavori: il perimetro esterno dell'anfiteatro si ottenne poi tracciando una linea concentrica a quella dell'arena. Questa ellisse base venne ottenuta con quattro cerchi, di cui i due minori (posti lungo l'asse maggiore) ottenuti suddividendo il semiasse maggiore in cinque parti di 25 piedi l'una, due delle quali altro non sono che il raggio preso all'estremit\u00e0 dello stesso asse maggiore. La curva maggiore invece ha un raggio di sette parti da 25 piedi, con il centro all'estremit\u00e0 del prolungamento esterno.\nL'arena misura 75,68 m x 44,43 m, ovvero 250 x 150 piedi romani, dunque una cifra tonda, a conferma della semplicit\u00e0 del modulo base utilizzato, con un rapporto tra asse maggiore e asse minore di 5 a 3. La cavea \u00e8 invece larga 39,40 m, ovvero 125 piedi, mentre le dimensioni massime dell'anfiteatro (asse maggiore x asse minore) sono di 152,43 m x 123,23 m, ovvero 520 x 420 piedi romani. Queste dimensioni consentono all'Arena di inserirsi all'ottavo posto per dimensione fra gli anfiteatri romani e al quarto fra quelli situati in Italia, dopo il Colosseo, l'anfiteatro campano e quello di Milano.\nL'anfiteatro sorgeva su una lieve prominenza artificiale (mentre oggi si trova sotto il normale livello stradale), e le sue fondazioni erano costituite da una platea in \"opus caementicium\". Tra l'anello pi\u00f9 esterno e la base del podio vi \u00e8 un dislivello di 1,60 m. Il drenaggio delle acque, molto importante per un'opera di tali dimensioni, era assicurato da tre cloache anulari poste sotto il pavimento di altrettante gallerie concentriche, che non erano altro che la struttura portante del primo piano. Altre due cloache erano poste lungo gli assi maggiore e minore della struttura, e portavano le acque di scarico fino all'Adige (tra l'altro, una di queste \u00e8 stata esplorata per circa cento metri). Questo sistema di fogne era molto efficiente, anche per via delle grandi dimensioni: l'altezza si mantiene costantemente sui due metri. Esse furono costruite con tratti di muratura a ciottoli legati con malta e alternati a file orizzontali di tre mattoni, mentre grandi lastre di pietra fungono da copertura. Una tecnica simile era stata utilizzata per la messa in opera dell'impianto fognario cittadino.\nStruttura esterna.\nL'aspetto del monumento \u00e8 oggi piuttosto diverso rispetto a quello originale, in particolare per via della mancanza dell'anello esterno, che sarebbe stata la vera facciata monumentale, compito oggi svolto dalla fronte interna. L'unico tratto rimasto in piedi della cinta esterna \u00e8 la cosiddetta Ala, composta da quattro archi. Questo anello non aveva una funzione importante, ma serviva da facciata monumentale all'opera: le sue arcate riflettevano esattamente gli ambienti vuoti sottostanti la cavea, mentre gli enormi pilastri riassumevano e ultimavano le linee di forza che provenivano dall'interno. La sovrapposizione di tre ordini di arcate rendeva esplicita all'esterno l'esistenza delle due gallerie e del porticato superiore, mentre gli architravi concludevano le volte delle gallerie interne. In questo modo i complessi volumi interni trovano all'esterno un'espressione estetica e spaziale.\nI collegamenti tra facciata e la costruzione retrostante sono dati solo dalle fondazioni comuni e dalle volte a botte della terza galleria e di quella soprastante. La facciata \u00e8 composta da tre ordini sovrapposti di arcate, realizzata interamente con blocchi ben squadrati di una pietra molto comune nella provincia di Verona, il calcare rosso ammonitico. Le arcate del primo ordine sono alte 7,10 m, quelle del secondo 6,30 m, mentre quelle del terzo 4,50 m: questa disposizione delle altezze accentua, se visto dal basso, l'impressione dello slancio verticale. I pilastri del primo ordine sono larghi 2,30 m e profondi 2,15 m (quindi quasi quadrati), e su di essi una lesena si conclude con un capitello di ordine tuscanico, al livello della cornice. Gli archi si appoggiano su due semicapitelli, e si concludono sul lato della lesena, poco sopra la sua met\u00e0. Al di sopra dei capitelli tuscanici si trova una fascia di blocchi che, sopra ogni arcata, portano il numero di ingresso (oggi sono presenti quelli dal LXIV al LXVII, anche se attorno all'anfiteatro sono disposti altri blocchi con la numerazione), quindi un secondo fascio di blocchi uguali al precedente, che sostengono la cornice superiore. Dato che le arcate, e quindi gli ingressi, erano 72, considerando la numerazione di quelli superstiti dell'Ala si pu\u00f2 evincere che il numero I doveva essere quello dell'ingresso ovest, a conferma della maggiore importanza di quel settore. La numerazione degli ingressi procedeva in senso antiorario.\nIl secondo ordine della facciata \u00e8 praticamente uguale al primo, se si esclude la minore altezza. Nel terzo ordine vi \u00e8 invece qualche piccola differenza: i capitelli sono sempre di ordine tuscanico, per\u00f2 sono assenti le lesene, mentre la cornice \u00e8 costituita da una trabeazione conclusa da un fregio ed un'ulteriore cornice. All'interno si trovavano poi delle mensole utilizzate per sostenere le travi del portico, e certamente non per sostenere il velario, come hanno pensato alcuni studiosi (anche perch\u00e9 con il suo enorme peso le mensole avrebbero potuto sostenerlo solo se poste esternamente).\nL'utilizzo dello stesso ordine in tutti gli ordini \u00e8 tipico di altri anfiteatri, come quello di N\u00eemes o di Pola.\nStruttura interna.\nPartendo dall'interno dell'anfiteatro e muovendo lungo l'asse delle gallerie si trovano un massiccio in \"opus caementicium\" a 6,80 m dal margine esterno della cavea e quindi la prima galleria, larga 3 m ed alta 3,60 m, seguita dopo 11,18 m dalla seconda, larga 3,30 m ed alta 9,10 m, e quindi la terza galleria a 14,45 m dalla seconda, larga 4,30 m ed alta 8,15 m. Sopra la galleria pi\u00f9 esterna ne sorgeva un'altra (delle stesse dimensioni), che, a sua volta, reggeva il portico della cavea.\nQueste tre gallerie concentriche andavano a formare quattro settori. Partendo sempre dall'interno, tra l'arena e la prima galleria \u00e8 presente il primo ordine di gradinate, il \"maenianum\". Il primo corridoio anulare, detto \"praecinctio\", poggiava sulla volta della prima galleria, e separava il secondo ordine di gradinate, tra prima e seconda galleria. Sopra la volta della seconda galleria vi era quindi il secondo corridoio anulare, che separava il secondo dal terzo ordine di gradinate. A questo punto le scale che portano ai 64 \"vomitoria\" hanno un andamento pi\u00f9 complesso ed iniziano ad incrociarsi. Vi era quindi un terzo corridoio anulare che separava terzo e quarto ordine di gradinate. Dopo si alzava un portico, in corrispondenza della galleria pi\u00f9 esterna, il cui tetto poggiava sul colonnato antistante la cavea da una parte, e su delle mensole (ancora visibili sull'Ala) dall'altra.\nL'ingresso pi\u00f9 monumentale dell'anfiteatro \u00e8 posto ad ovest dell'edificio, quindi verso porta Borsari e la via Postumia: qui la volta centrale \u00e8 alta il doppio delle altre e giunge fin sotto le gradinate della cavea. Il settore ovest doveva quindi essere il pi\u00f9 importante, come sembra confermare anche la diversa disposizione delle scale d'accesso rispetto al settore est: nel primo settore (quello ovest) gli ambienti sono simmetrici, in questo modo i corridoi sono realizzati rettilinei e conducono dunque gli spettatori direttamente agli ordini inferiori delle gradinate, mentre nel settore est i corridoi sono piuttosto irregolari, e la maggior parte delle persone veniva incanalato verso gli ordini di gradinate superiori. Al contrario, nel settore ovest la maggior parte degli ospiti era incanalato verso gli ordini inferiori. Inoltre, dall'ingresso monumentale, entrava probabilmente la processione che inaugurava i giochi.\nTecniche e materiali di costruzione.\nLa tecnica di realizzazione \u00e8 standardizzata e replicata in tutto l'edificio, mentre i materiali utilizzati non presentano decorazioni se non l'ordine architettonico nel prospetto esterno, anche se non mancavano certamente le statue di cui alcune, rinvenute durante degli scavi, sono custodite presso il museo archeologico al teatro romano. I materiali utilizzati per la costruzione del monumento sono omogenei in tutto l'edificio, segno che grazie alla solidit\u00e0 della sua struttura l'Arena ha subito solo ristrutturazioni limitate. Le gradinate furono invece restaurate pi\u00f9 volte, sia per via dell'usura continua a cui sono sottoposte sia per l'utilizzo dell'anfiteatro come cava di materiali per lungo tempo durante il Medioevo; infine il grande restauro rinascimentale ha eliminato una parte della struttura originale delle gradinate della \"cavea\", in particolare sono scomparsi i corridoi che separavano i vari settori rendendo difficile ricostruire l'esatta posizione delle 64 scalette d'accesso, comunque ancora tutte presenti.\nLa facciata esterna ed i pilastri sono stati realizzati con pietra da taglio, nel particolare Rosso ammonitico reperibile in Valpolicella, una pietra calcarea molto diffusa nel veronese e che venne messa in opera sia nella variante rosata che in quella bianca, creando una diffusa bicromia. I blocchi di marmo venivano lavorati in modo che potessero essere posti l'uno sull'altro senza l'uso di malta mentre le facce a vista non erano ri\ufb01nite, ottenendo un effetto di bugnato e riducendo i tempi di lavorazione.\nLe murature interne sono state realizzate a sacco, con paramento di opera mista di mattoni e ciottoli: in pratica ricorsi alternati di ciottoli abbastanza grossi e tre file di mattoni, questi ultimi pedali o sesquipedali (cio\u00e8 di un piede o un piede e mezzo) di colore rosso scuro e spessi circa 8\u00a0cm, mentre i giunti di malta sono spessi circa 1 o 2\u00a0cm. Con questa tecnica sono realizzati soprattutto gli ambienti vicini agli ingressi mentre altri muri, che costituiscono la maggior parte della struttura dell'anfiteatro, sono stati realizzati a getto di materiale cementizio dentro casseforme di legno. Anche le volte sono in \"opus caementicium\" di malta e ciottoli, gettati su casseforme di legno la cui impronta delle tavole sono ancora visibili.\nLe cloache furono costruite ad opera mista, con tratti di muratura a ciottoli legati con malta alternati a file orizzontali di tre mattoni. Collegato alle cloache, al centro dell'arena vi \u00e8 un ambiente sotterraneo, largo 8,77 m e lungo 36,16 m, il cui uso rimane sconosciuto.\nCapienza.\nAgli inizi del I secolo Verona era una grande citt\u00e0, paragonabile per dimensioni a \"Mediolanum\", situata in una posizione strategica, allo sbocco in pianura della via Claudia Augusta, che seguendo l'Adige portava al Passo del Brennero e quindi alla \"Raetia\". Queste furono le premesse che portarono al dimensionamento e alla costruzione dell'anfiteatro, che dovette tener conto della popolazione della citt\u00e0, piuttosto elevata, del contado, ma probabilmente anche dei centri vicini: \"Vicetia\" e \"Brixia\", infatti, pare fossero prive di anfiteatro. Si tenne conto certamente anche dello sviluppo demografico futuro, in quanto la costruzione di una tale opera era molto dispendiosa e si doveva evitare di dover costruire un secondo edificio (come successe per esempio a Pozzuoli) o di dover ampliare quello gi\u00e0 esistente (come a Pola) per errori di calcolo.\nLa capienza \u00e8 stata calcolata recentemente per gli spettacoli estivi dell'Arena in 22.000 persone, per\u00f2 bisogna tenere conto che il palcoscenico occupa circa un terzo dei posti e che non \u00e8 pi\u00f9 presente il portico nella parte pi\u00f9 alta della cavea, per cui si pu\u00f2 parlare molto realisticamente di una capienza, in et\u00e0 romana, di circa 30.000 posti.\nLeggende.\nNel corso del tempo ci sono state varie leggende circa l'origine dell'Arena: per un certo periodo nel Medioevo si raccont\u00f2 che un gentiluomo veronese, accusato di un crimine cruento per il quale era stato condannato a morte, pur di avere salva la vita promise ai capi della citt\u00e0 che avrebbe costruito in una sola notte un immenso edificio che potesse contenere tutti gli abitanti della citt\u00e0 ed in cui si potessero svolgere spettacoli: per adempiere alla promessa promise l'anima al demonio, che si impegn\u00f2 a compiere il lavoro nelle ore tra l'Ave Maria della sera e quella del mattino. La notte tutti i diavoli dell'Inferno si riunirono a Verona per compiere l'opera immensa, ma durante quella notte il gentiluomo si pent\u00ec della promessa che aveva fatto, per questo preg\u00f2 la Madonna tutta la notte ottenendo una grazia: il sole sorse due ore prima; al mattino, alla prima nota dell'Ave Maria, i demoni ri-sprofondarono tutti sottoterra lasciando la costruzione, sebbene a buon punto, incompleta: da qui sarebbe l'origine dell'Ala.\nSecondo altre leggende medievali sempre al demonio sarebbe attribuita la sua costruzione per via della enorme mole, per la quale pareva impossibile che esseri umani avessero potuto costruirla. In altre leggende sarebbe stata fatta costruire da Re Teodorico, probabilmente perch\u00e9 fece restaurare l'anfiteatro e vi fece tenere numerosi spettacoli."}
{"id": "822690", "revid": "767487", "url": "https://it.wikipedia.org/wiki?curid=822690", "title": "Betlanovce", "text": "Betlanovce (in tedesco \"Bettelsdorf\", \"Bettlersdorf\", \"Bethlensdorf\" o \"Bethelsdorf\", in ungherese \"Betlenfalu\") \u00e8 un comune della Slovacchia facente parte del distretto di Spi\u0161sk\u00e1 Nov\u00e1 Ves, nella regione di Ko\u0161ice.\nStoria.\nFondato nel 1260 da coloni tedeschi, il villaggio deriva il suo nome dalla citt\u00e0 di Betlemme."}
{"id": "822691", "revid": "92723", "url": "https://it.wikipedia.org/wiki?curid=822691", "title": "Michael Haydn", "text": "Biografia.\nMichael Haydn nacque nel 1737 nel villaggio austriaco di Rohrau, vicino al confine con l'Ungheria, cinque anni dopo Joseph. Loro padre, Matthias Haydn, era un musicista dilettante che aveva imparato a suonare l'arpa da autodidatta, mentre la madre, Maria Koller, aveva lavorato come cuoca nel palazzo del conte Harrach. Nessuno dei due sapeva leggere la musica.\nMichael, al pari di Joseph, fu corista dal 1745 nella cattedrale di Santo Stefano (Stephansdom) di Vienna. Nel frattempo studiava violino, organo e composizione. Poco dopo aver terminato la scuola corale venne nominato maestro di cappella a Gran Varadino nel 1757 e successivamente, nel 1762, a Salisburgo alla corte dell'arcivescovo Colloredo prima come supplente di Leopold Mozart e in seguito di Antonio Salieri, contemporaneamente prestava servizio nel monastero di San Pietro, poi dal 1781 come titolare successore di Wolfgang Amadeus Mozart, dimesso o meglio cacciato dall'arcivescovo. Mantenne quest'ultimo impiego per quarantatr\u00e9 anni, scrivendo durante quel periodo oltre 360 composizioni sacre e molta musica strumentale. Spos\u00f2 nel 1768 la cantante Magdalena Lipp, cognata del violinista Antonio Brunetti. Nel 1800 perse molti dei suoi beni in seguito all'occupazione dei francesi a Salisburgo e fu aiutato dal fratello, rimanendo a Vienna come vicemaestro di cappella dai principi Esterh\u00e1zy. Nel 1804 fu nominato membro dell'Accademia Reale di Musica di Svezia. Era amico intimo di Mozart, che considerava molto il suo lavoro, e fu insegnante di Carl Maria von Weber, Anton Diabelli, Anton\u00edn Reicha, Sigismund von Neukomm, Joseph W\u00f6lfl.\n\u00c8 sepolto nell'Abbazia di San Pietro di Salisburgo.\nComposizioni.\nI lavori che generalmente vengono riconosciuti come i pi\u00f9 importanti di Haydn sono le sue partiture di musica sacra corale, compreso il \"Requiem pro defuncto Archiepiscopo Sigismundo\" in Do minore, che grande influenza ha avuto sul \"Requiem\" di Mozart, la \"Missa Hispanica\", una Messa in Re minore, una \"Lauda Sion\", ed una serie di Graduali, quarantadue dei quali sono ristampati nell'\"Ecclesiasticon\" di Anton Diabelli. \u00c8 stato anche un prolifico compositore di musica profana, tra cui quaranta sinfonie, svariati concerti e musica da camera, compreso un quintetto per archi in Do maggiore che era stato originariamente attribuito a suo fratello Joseph.\nMichael \u00e8 stato vittima di un altro errore di attribuzione: per molti anni il brano ora conosciuto come \"Sinfonia n. 25\" era stato considerato la \"Sinfonia n. 37\" di Mozart, e catalogata come K 444. L'erronea attribuzione derivava dalla scoperta di uno spartito autografo, in cui il movimento di apertura della sinfonia era stato scritto da Mozart, mentre il resto da qualcun altro. Il pezzo, che godeva di un certo successo quando era considerato opera di Mozart, dal 1907, anno in cui ne \u00e8 stata finalmente scoperta la vera paternit\u00e0, \u00e8 stato riproposto molto meno frequentemente.\nHaydn non fece mai un catalogo tematico delle sue opere e neppure ne supervision\u00f2 la stesura. Il primo catalogo fu compilato nel 1808 da Nikolaus Lang nei \"Biographische Skizze\". Nel 1907 Lothar Perger compil\u00f2 un catalogo dei suoi lavori per orchestra in \"Denkm\u00e4ler der Tonkunst in \u00d6sterreich\", molto pi\u00f9 affidabile, e in cui molte delle sue opere vengono numerate. Nel 1915 Anton Maria Klafsky complet\u00f2 un lavoro analogo, dedicato questa volta alla musica sacra corale."}
{"id": "822692", "revid": "125135509", "url": "https://it.wikipedia.org/wiki?curid=822692", "title": "Il Fisiologo", "text": "Il Fisiologo (Physiologus) \u00e8 una piccola opera redatta ad Alessandria d'Egitto, probabilmente in ambiente gnostico, tra il II e il III secolo d.C. da autore ignoto. Esso contiene la descrizione simbolica di animali e piante (sia reali che immaginari) e di alcune pietre, i quali, presentati in chiave allegorica attraverso alcune citazioni delle Sacre Scritture, rimandano a significati metafisici inerenti alle realt\u00e0 celesti o il comportamento umano. Alcuni hanno notato le analogie con il \"De Materia Medica\" di Dioscoride, del I secolo, dedicato alle piante.\nFortuna.\nQuest'opera ha avuto molta fortuna nel Medioevo tanto da ispirare numerose imitazioni. Una delle copie pi\u00f9 famose \u00e8 il cosiddetto Fisiologo di Berna, decorato da miniature tra le pi\u00f9 realistiche.\nNumerosi sono poi i testi che dal \"Fisiologo\" attingono informazioni e per i quali esso ha costituito un modello imprescindibile: tra di essi la maggior parte dei copiosi bestiari medievali di tipo religioso, ma anche i bestiari amorosi (tra i quali il pi\u00f9 famoso \u00e8 il \"Bestiario d'amore\" di Richard de Fournival). Echi frequenti sono evidenti anche nel campo della lirica (basti pensare a Rigaut de Berbezilh).\nSenza dubbio il \"Fisiologo\" rimane il capostipite di una lunga tradizione che arriva ad aver fortuna almeno sino al XIII secolo."}
{"id": "822693", "revid": "92723", "url": "https://it.wikipedia.org/wiki?curid=822693", "title": "Duomo di Volterra", "text": "La cattedrale di Santa Maria Assunta \u00e8 il luogo di culto cattolico principale di Volterra, in provincia di Pisa, chiesa madre dell'omonima diocesi. Nel novembre del 1957 papa Pio XII l'ha elevata alla dignit\u00e0 di basilica minore.\nStoria e descrizione.\nNon \u00e8 sicuro quale sia stata la prima cattedrale cittadina; in ogni caso a partire dal IX secolo esisteva una chiesa dedicata a Santa Maria. Ricostruita dopo il violento terremoto del 1117, fu ampliata nella seconda met\u00e0 del Duecento.\nLa cattedrale mostra nel transetto una decorazione di gusto classico, includente lunette ornate con la tecnica dell'ornato appiattito di gusto preromanico, e rombi digradanti che accoglievano al centro bacini ceramici. Gli stessi rombi sono presenti anche nella facciata a salienti, ripartita in tre comparti da lesene quadrangolari di tipo lombardo. Il portale marmoreo \u00e8 costituito da materiale di reimpiego proveniente dal teatro romano di Vallebuona.\nInterno.\nL'interno, pur conservando nella struttura e nell'impianto la forma basilicale a croce latina a tre navate, offre un aspetto tardo-rinascimentale. Lo spazio \u00e8 diviso da ventidue colonne rivestite di stucco simulante granito rosa, intervento eseguito nell'ambito del restauro del 1842-1843, mentre i capitelli in stucco bianco realizzati nel Cinquecento e messi a oro sono di Leonardo Ricciarelli. Anche le pareti dipinte a bande bianche e grigie, il presbiterio e il pavimento sono frutto del restauro ottocentesco.\nLa navata mediana e il transetto sono coperti da un grandioso soffitto a cassettoni, meraviglioso insieme di elementi geometrici, decorativi, floreali, di figure di santi, di due grandi ovali dell'Assunta e dello Spirito Santo, progettato da Francesco Capriani, intagliato da Jacopo Paolini, e messo a oro da Fulvio Tucci fra il 1580 e il 1584. Sulla linea delle navate si aprono sei cappelle, che accolgono opere di pittori del secondo Cinquecento.\nLe scene raffigurano, nella navata destra, l\"Offerta della citt\u00e0 alla Vergine\" di Pieter de Witte (1578), la \"Nativit\u00e0 della Vergine\" di Francesco Curradi e la \"Presentazione di Maria al Tempio\" di Giovan Battista Naldini; nella navata sinistra, il \"Martirio di San Sebastiano\" di Francesco Cungi (1587), l\"Annunciazione\" di Fra Bartolomeo Della Porta (1497), \"l'Immacolata Concezione\" di Niccol\u00f2 Circignani.\nNel 1584 fu ricomposto il pulpito con parti di suppellettile del XII secolo, dovuto probabilmente allo scultore pisano Bonamico. L'altare maggiore ospita l'elegante ciborio di Mino da Fiesole (1471). Ai lati, sopra due colonne tortili del XII secolo, sono collocati due angeli cerifori che sarebbero stati eseguiti dallo stesso Mino. Dietro si apre la cappella maggiore o coro, i cui stalli, di forme gotiche, furono eseguiti da maestranze senesi alla fine del XIV secolo.\nA ridosso della parete di fondo dell'abside si trova l'organo a canne Tamburini \"opus 159\", costruito nel 1934 ed integro nelle sue caratteristiche foniche originarie. A trasmissione elettrica, dispone di 21 registri distribuiti su due manuali e pedale.\nAl centro della volta \u00e8 raffigurato l\"Eterno Padre\", frammento di un ciclo pittorico eseguito da Niccol\u00f2 Circignani con \"Storie della vita della Vergine\". A destra dell'altare, la prima cappella conserva le reliquie di Sant'Ottaviano, racchiuse in un sarcofago marmoreo eseguito da Raffaello di Andrea Cioli da Settignano. Nella cappella accanto \u00e8 custodito il gruppo ligneo della \"Deposizione\" (1228), capolavoro della scultura lignea romanica.\nA sinistra \u00e8 la cappella dove sono conservate le spoglie di Sant'Ugo, vescovo di Volterra nel XII secolo. Segue la cappella della Madonna del Barbialla o dei Chierici, scultura lignea di Francesco di Valdambrino (primo ventennio del XV secolo). Segue al lato del transetto destro la cappella del Sacramento, decorata dagli stucchi di Leonardo Ricciarelli e dalle pitture di Santi di Tito, Giovanni Balducci e Agostino Veracini, mentre al lato del transetto sinistro si trova la cappella dedicata a San Paolo, adornata con marmi pregiati e alla cui decorazione furono chiamati Gherardo Silvani, Giovanni Caccini, Giovanni da San Giovanni, Domenico Zampieri, Matteo Rosselli e Francesco Curradi.\nInfine, a onore del grande animatore della Riforma cattolica, si costru\u00ec, lungo i fianchi della cattedrale, un'altra cappella nella quale troneggia la tela di Jacopo Chimenti detto l'Empoli raffigurante \"San Carlo in preghiera davanti alla Vergine\".\nIl gruppo scultoreo della \"Deposizione\".\nSi tratta della opera d'arte pi\u00f9 antica che si conservi ancora all'interno del duomo.\nPer la sua datazione solitamente si fa ricorso ad un documento datato 3 gennaio 1228 nel quale il vescovo di Volterra Pagano elargiva una particolare indulgenza a chi avesse concorso al pagamento delle onerose spese per la realizzazione di tale opera. I volterrani contribuirono generosamente tanto che la cappella venne consacrata il 24 settembre dello stesso anno.\nIl gruppo scultoreo, opera di maestranze volterrane, consta di cinque figure: oltre al Cristo, nell'atto di sorreggere le mani e le braccia del Deposto sono la Madonna e san Giovanni Evangelista; inoltre Giuseppe d'Arimatea e Nicodemo raffigurati mentre si affannano con scale e arnesi.\nCappelle esterne e campanile.\nDel complesso della cattedrale fa parte anche la cappella dell'Addolorata, dove sono custoditi due gruppi statuari in terracotta dipinta, attribuiti ad Andrea della Robbia: il \"Presepio\", con l'affresco della \"Cavalcata dei Magi\" di Benozzo Gozzoli, e l\"Adorazione dei Magi\". Nell'attigua cappella, dedicata al Santissimo Nome di Ges\u00f9, \u00e8 conservata, in un ricco reliquiario d'argento, una tavoletta con il monogramma di Cristo, che si ritiene dipinto da San Bernardino da Siena. Sulla linea della facciata, separato dalla cattedrale dalla Cappella dell'Addolorata, si erge il campanile rettangolare, con dodici bifore e quattro occhi; fu innalzato nel 1493 in sostituzione del vecchio che minacciava di rovinare."}
{"id": "822696", "revid": "793215", "url": "https://it.wikipedia.org/wiki?curid=822696", "title": "Conary", "text": "Conary \u00e8 un gestore pacchetti open source di seconda generazione, attualmente utilizzato dalle distribuzione GNU/Linux Foresight Linux e da RPath Linux.\nCaratteristiche.\nConary si focalizza nell'installazione dei pacchetti attraverso programmi che eseguono una risoluzione automatica delle dipendenze quando analizzano i programmi presenti nei repository online. Supporta anche la funzione di rollback.\nTra i suoi creatori ci sono alcuni autori del formato RPM, essi affermano che Conary \u00e8 stato creato per superare i limiti dei precedenti gestori di pacchetti per Linux.\nFunzionamento.\nAggiorna soltanto quei file specifici all'interno dei pacchetti che necessitano di essere aggiornati; questa modalit\u00e0 minimizza la necessit\u00e0 di ampiezza di banda ed il tempo richiesto per aggiornare i pacchetti software.\nQuesto comportamento di Conary differisce da quello di altre soluzioni di gestione dei pacchetti, come ad esempio i formati di pacchetto .rpm (di Red Hat Linux, Mandriva Linux e SUSE Linux) e .deb (di Debian), che devono scaricare l'intero pacchetto che deve essere aggiornato, altra peculiarit\u00e0 di Conary \u00e8 quella non avere il sources.list, Conary infatti ricorda da quale repository viene installato il pacchetto, esso \u00e8 legato al suo repository e verr\u00e0 aggiornato solo da esso, evitando i conflitti che capitano in situazioni analoghe con altri gestori di pacchetti."}
{"id": "822698", "revid": "55196467", "url": "https://it.wikipedia.org/wiki?curid=822698", "title": "ADSL2+", "text": ""}
{"id": "822699", "revid": "547034", "url": "https://it.wikipedia.org/wiki?curid=822699", "title": "Omero Antonutti", "text": "Biografia.\nCarriera di attore.\nAttore di cinema e teatro, Omero Antonutti \u00e8 stato una delle figure pi\u00f9 eclettiche del panorama artistico italiano.\nEsord\u00ec nel cinema nel 1966 con una piccola parte in \"Le piacevoli notti\" accanto a Vittorio Gassman, Gina Lollobrigida e Ugo Tognazzi. Nel 1974 fece parte del cast di \"Processo per direttissima\" e \"Fatevi vivi, la polizia non interverr\u00e0\", ma il suo primo ruolo di spessore fu nel 1977, quando venne scritturato per il ruolo del padre di Gavino Ledda in \"Padre padrone\" di Paolo e Vittorio Taviani. La collaborazione con i due fratelli registi prosegu\u00ec nel 1982 con \"La notte di San Lorenzo\" e nel 1984 con \"Kaos\".\nL'attivit\u00e0 di Antonutti fin dagli anni settanta prosegu\u00ec alternando cinema e teatro con continuit\u00e0: tra i film pi\u00f9 intensi interpretati nel cinema si ricordano \"Farinelli - Voce regina\" di G\u00e9rard Corbiau, \"Un eroe borghese\" di Michele Placido, \"I banchieri di Dio - Il caso Calvi\" di Giuseppe Ferrara e \"Tu ridi\" ancora dei fratelli Taviani. Tra le produzioni recenti, la miniserie televisiva \"Sacco e Vanzetti\", \"N - Io e Napoleone\", \"La ragazza del lago\" e, nel 2008, \"Miracolo a Sant'Anna\". Nel 2019 ha interpretato la voce narrante nel film \"La legge degli spazi bianchi\" di Mauro Caputo.\nCarriera di doppiatore.\nDotato d'un forte, profondo e graffiante timbro vocale, Antonutti fu apprezzato doppiatore: doppi\u00f2, tra gli altri, Jean-Louis Trintignant in \"Tre colori - Film Rosso\", Sir Christopher Lee ne \"Il mistero di Sleepy Hollow\", nella trilogia de \"Il Signore degli Anelli\", in \"\", \"Dark Shadows\", \"Lo Hobbit - Un viaggio inaspettato\" e \"Lo Hobbit - La battaglia delle cinque armate\"; John Hurt in \"V per Vendetta\"; Omar Sharif in \"Monsieur Ibrahim e i fiori del Corano\"; Michael Gambon ne \"Il discorso del re\". Si possono ricordare, inoltre, l'impiego come voce narrante nel film \"La vita \u00e8 bella\" di Roberto Benigni e le letture di libri alla radio nel programma \"Il terzo anello\" di Rai Radio 3.\nMorte.\n\u00c8 morto a Udine il 5 novembre 2019 a 84 anni a causa delle complicanze di un tumore di cui soffriva da tempo."}
{"id": "822703", "revid": "599013", "url": "https://it.wikipedia.org/wiki?curid=822703", "title": "Giuseppe Guarino", "text": ""}
{"id": "822704", "revid": "773636", "url": "https://it.wikipedia.org/wiki?curid=822704", "title": "Collegiata di Santa Maria Assunta (San Gimignano)", "text": "La basilica collegiata di Santa Maria Assunta, conosciuta anche come il duomo di San Gimignano \u00e8 il principale luogo di culto cattolico di San Gimignano, sede dell'omonima parrocchia affidata al clero dell'arcidiocesi di Siena-Colle di Val d'Elsa-Montalcino.\nSituata in piazza del Duomo \u00e8 alla sommit\u00e0 di un'ampia scalinata dalla quale domina il lato occidentale della piazza. Eretta forse nel 1056 e sicuramente consacrata nel 1148 venne prima ristrutturata nel 1239 e poi ingrandita nel 1460 su progetto di Giuliano da Maiano.\nLa spoglia facciata \u00e8 il frutto della sistemazione duecentesca per poi essere pi\u00f9 volte trasformata nel corso dei secoli con l'apertura delle due porte laterali e delle finestre circolari. L'interno a tre navate divise da colonne richiama lo stile delle pievi casentinesi; le navate furono coperte da volte nel XIV secolo, nel XV secolo Giuliano da Maiano progett\u00f2 l'allungamento della crociera e del presbiterio e costru\u00ec le cappelle della Concezione e di Santa Fina. Tutte le pareti e le volte sono ricoperte di affreschi realizzati da vari artisti e principalmente da Lippo Memmi e da Bartolo di Fredi. Nel corso della seconda guerra mondiale la chiesa ed i suoi affreschi subirono notevoli danni, riparati da ripetute campagne di restauri.\nNel dicembre del 1932 papa Pio XI la elev\u00f2 alla dignit\u00e0 di basilica minore.\nStoria.\nNel 949 risulta esistente una \"plebe ecclesiae Sancti Johanni\" ma non \u00e8 certo che corrisponda all'attuale ubicazione dell'edificio, visto che al di fuori delle mura di San Gimignano e pi\u00f9 precisamente nei pressi delle fonti di Pietratonda, nel XIII secolo risulta un'indicazione toponomastica come \"Pieve Vecchia\".\nLa \"plebe S.Johannis qui sito burgo S. Jeminiani\" faceva parte della diocesi di Volterra che ne controllava direttamente anche il territorio. Verso la met\u00e0 dell'XI secolo il territorio della pieve venne occupato dai Conti Cadolingi, i quali il 1\u00ba dicembre 1059 ne restituirono met\u00e0 al vescovo volterrano. Nel 1056 papa Vittore II elev\u00f2 la pieve di San Giovanni a San Gimignano al titolo di Propositura; le prime notizie del capitolo di canonici risalgono per\u00f2 solo all'11 settembre 1118 quando alla chiesa vennero donate delle case poste nel castello della Pietra.\nNel corso della prima met\u00e0 del XII secolo l'importanza del castello di San Gimignano crebbe costantemente e di conseguenza anche l'importanza della sua chiesa principale. La pieve venne trasferita all'interno del borgo e ricostruita e alla data 21 novembre 1148 venne consacrata e intitolata a San Geminiano alla presenza di papa Eugenio III e di 14 prelati, tale avvenimento \u00e8 ricordato in una lapide murata in facciata. Nella seconda met\u00e0 dello stesso secolo l'autorit\u00e0 e la potenza di San Gimignano crebbero ancora e la cittadina riusc\u00ec a conquistare l'autonomia comunale affrancandosi dal suo antico signore, il vescovo di Volterra. La nuova autonomia comunale venne subito riconosciuta dal papa Alessandro II che in data 29 dicembre 1171 e 23 aprile 1179 invi\u00f2 due bolle al \"castrum S. Geminiani cum suis pertinentiis et plebe, et parochialisbus ecclesiis\". Nello stesso periodo il proposto disponeva, all'interno del piviere, di un territorio del quale era signore assoluto; la disponibilit\u00e0 di un vero e proprio feudo del proposto all'interno del territorio del piviere venne concessa dal vescovo di Volterra Pietro gi\u00e0 alla fine dell'XI secolo e tale privilegio venne confermato il 29 gennaio 1182 da papa Lucio III. L'essere anche un feudatario permise al proposto di San Gimignano, e in special modo al proposto Lamberto attivo tra il 13 agosto 1192 e il 21 marzo 1231, di influire in maniera massiccia sulle vicende politiche della Val d'Elsa\nNel XII secolo la chiesa divenne il centro della vita civile del castello e spesso venne usata quale sede per importati atti politici, come ad esempio il 15 maggio 1199 quando \"ante plebem\" venne firmato l'atto di sottomissione del castello d Montignoso mentre, nello stesso periodo, sotto il campanile della chiesa il sabato si svolgeva il mercato del bestiame. Durante il lungo pievanato di Lamberto l'edificio venne ridefinito ed ebbe la rotazione dell'orientamento tanto che al posto della vecchia abside venne costruita la nuova facciata che ora si rivolgeva verso la piazza dove transitava la via Francigena e dove stavano sorgendo gli altri edifici sedi del potere civile della citt\u00e0. Alla data 21 marzo 1231 risulta realizzato il \"choro plebis\" e nel 1239 il podest\u00e0 di San Gimignano deliber\u00f2 lo stanziamento di una somma per completare la facciata, ancora incompiuta e i lavori vennero affidati a Matteo Brunisemd. Insieme alla nuova chiesa vennero edificati anche gli edifici attigui: il 23 dicembre 1212 risulta esistente il chiostro e verso la met\u00e0 del XIII secolo il complesso ecclesiale comprendeva anche un palazzo usato per le riunioni del consiglio generale, di un campanile, di un dormitorio con porticato e di uno spedale dedicata alla Santa Croce.\nIl successore del pievano Lamberto, il proposto Berlingerio, mantenne e accrebbe ulteriormente i suoi poteri; il 4 giugno 1251 venne nominato esecutore papale e il 6 aprile 1254 ottenne, da papa Innocenzo IV, la conferma di tutti i privilegi per s\u00e9 e per i suoi canonici regolari. Nello statuto comunale del 1255 il comune eman\u00f2 tutta una serie di norme per la gestione della fabbrica della pieve che era considerata a tutti gli effetti come un edificio pubblico; la gestione della fabbrica della chiesa venne affidata ad un'Opera direttamente dipendente del potere civile. Nello stesso anno l'opera della fabbrica della pieve decise di realizzare numerosi interventi per il completamento della chiesa; venne deciso di costruire un pergamo e il nuovo fonte battesimale, realizzato nel 1257 dal maestro Nicoletto da Poggibonsi. Nel 1264 il consiglio comunale, tenutosi nel coro della pieve, stanzi\u00f2 una somma di denaro da destinarsi al maestro Ranieri da Colle che ebbe l'incarico di realizzare la scalinata antistante la facciata; venne inoltre deliberato che tale scalinata venisse realizzata per compensare il dislivello della piazza e che per la sua realizzazione si usasse il pietrame di Castelvecchio. Nel 1274 le principali opere architettoniche erano completate e in quello stesso anno Rinaldo da Siena inizi\u00f2 ad affrescare la fiancata meridionale.\nNegli anni tra il 1274 e il 1280 risulta che i canonici di San Gimignano abitassero in un attiguo edificio di loro propriet\u00e0 e nello stesso arco di tempo ricoprirono il ruolo di sottocollettori per le decime della diocesi volterrana. Tra i nominati a tale incarico vi fu anche il proposto Lando che ricopriva anche la carica di canonico della cattedrale di Volterra; tale incarico generalmente era dato ai rappresentanti di istituti religiosi molto ricchi e la pieve di San Gimignano lo era di sicuro, tanto che in quel periodo poteva contare su ben 60 chiese suffraganee che le garantivano una raccolta di ben 30 lire annue.\nI rapporti tra pieve e comune erano strettissimi e toccarono il culmine tra il 27 dicembre 1288 e il 4 aprile 1289, periodo in cui risultano date in permuta delle case e dei terreni per poter costruire il nuovo palazzo comunale sulla piazza principale, che grazie a questo intervento assunse l'aspetto attuale. Da parte sua il comune pochi anni dopo inser\u00ec nello Statuto del 1314 uno stanziamento di denaro pubblico per poter ingrandire il nuovo coro della chiesa. Nel corso del XIV secolo la situazione economica del piviere and\u00f2 lentamente peggiorando nonostante potesse contare su delle costanti rendite agrarie. La situazione per\u00f2 era peggiorata all'interno del castello dove le facevano concorrenza le varie comunit\u00e0 religiose via via insediatesi Anche se in crisi le rendite erano ingenti: nel 1356 la sola pieve aveva una rendita di 99 lire annue e tutto il piviere rendeva 764 lire e 10 soldi; a contribuire la reddito vi era anche il cimitero (posto nell'attuale Piazza dei Pecori) le cui cappelle gentilizie avevano un reddito proprio.\nNel corso del XIV secolo la chiesa continu\u00f2 ad essere arricchita di opere d'arte: nel 1356 venne affrescata la parete di sinistra da Bartolo di Fredi il quale nel 1367 affresc\u00f2 con le \"Storie dell'Antico Testamento\" le pareti del claristorio; nel 1379 venne sostituito il vecchi fonte battesimale con uno nuovo in marmo opera del senese Giovanni Cecchi. Nel 1392 le volte della chiesa minacciavano rovina e vennero prontamente rifatte e subito dopo, nel 1393, Taddeo di Bartolo ne affrescava le pareti sottostanti.\nNel XV secolo le rendite della chiesa, dei terreni a lei sottoposti e delle numerose cappelle e altari al suo interno le garantivano ancora ottime entrate e grazie ad esse si prosegu\u00ec con gli abbellimenti. A dare maggiore impulso agli interventi, tutti realizzati grazie all'impulso di Onofrio di Pietro operaio della pieve, ci fu anche la nuova dignit\u00e0 della chiesa che il 20 settembre 1471 venne elevata a Collegiata. Venne chiamato Giuliano da Maiano il quale progett\u00f2 sei cappelle del transetto, la nuova sacrestia e un nuovo ampliamento del coro che fu portato alle attuali dimensioni. Per potere realizzare quest'ultima opera si dovette demolire lo spigolo inferiore del campanile e il demolitore fu lo scalpellatore fiorentino Bartolomeo. Giuliano da Maiano fu chiamato nel 1458 a progettare e a dirigere i lavori per la cappella di Santa Fina. I lavori erano conclusi nel 1468 e l'interno della cappella venne affrescato da Domenico Ghirlandaio mentre l'altare \u00e8 opera di Benedetto da Maiano. Pochi anni pi\u00f9 tardi, nel 1477, venne costruita anche la cappella della Santissima Concezione che ebbe come modello la cappella di Santa Fina.\nNel 1575 la chiesa venne riconsacrata a Santa Maria Assunta e nello stesso anno il capitolo dei canonici era composto da 12 canonici con 30 cappellanie. Nei secoli seguenti la crisi economica e demografica che invest\u00ec anche San Gimignano non consent\u00ec la realizzazione di alcun intervento degno di nota: nel 1632 venne chiuso il loggiato e trasformato in battistero; nel XVIII secolo la facciata venne stuccata e nel 1818 la stessa facciata venne dipinta a riquadri con scene di vita cittadina dal pittore Tommaso Baldini.\nAlla fine del XIX secolo, pi\u00f9 precisamente nel 1893, iniziarono i restauri dell'edificio: gli affreschi furono restaurati e le colonne vennero stonacate mentre il 22 luglio 1896 la facciata fu stonacata e portata all'aspetto attuale.Altri restauri vennero fatti dopo la seconda guerra mondiale: nel 1951 durante i lavori venne rinvenuto nei pressi dell'attuale ingresso il \"pavimento in coccio pesto, la parte basamentale della primitiva abside centrale insieme a modeste tracce delle absidi minori\". Nel 1970 il portico del chiostro venne riaperto.\nEsterno.\nFacciata.\nLa facciata che domina la piazza \u00e8 di epoca romanica, risalente alla sistemazione duecentesca. La facciata a salienti sorge al posto della primitiva abside appartenente all'edificio del 1148; \u00e8 preceduta da una scalinata ed \u00e8 aperta da un doppio portale con arco e lunetta monolitica a tutto sesto e con la ghiera decorata a cordone, interessante \u00e8 la presenza, nell'archivolto, di conci di gabbro, caso estremamente raro da trovarsi. Tutto il paramento della facciata \u00e8 in travertino e poco sotto il rosone centrale \u00e8 aperto da una feritoia obliterata, generalmente riconosciuta come unico elemento rimasto dell'antica abside, anche se non mancano voci discordi. La facciata \u00e8 il frutto del cambio di orientamento della chiesa, avvenuto nella seconda met\u00e0 del XII secolo; \u00e8 facilmente notabile come tale intervento sia posteriore alla fase primitiva dell'edificio come si pu\u00f2 vedere nel raccordo con i fianchi della chiesa ma precedente al rialzamento in cotto della navata centrale e perci\u00f2 non \u00e8 possibile datare al 1239 la realizzazione della facciata.\nNel 1239 Matteo Brunisemd lavor\u00f2 alla facciata ma il suo intervento si dovrebbe limitare alla realizzazione del grande occhio in pietra sagomata posto al centro che venne inserito in precedenti strutture. La cornice dell'occhio \u00e8 decorata con un motivo a foglie arrotondate e nervate e presenta una singolare somiglianza con un edificio civile situato in via San Matteo nella stessa San Gimignano, il quale presenta una identica decorazione scolpita e una trifora secondo il modello della architettura lucchese del XIII secolo. A questa datazione potrebbero corrispondere anche i due alloggiamenti per i bacini ceramici posti ai lati dell'occhio, visto che in Val d'Elsa la moda di arricchire le facciate degli edifici sacri con piatti in ceramica di produzione araba scoppi\u00f2 nel XIII secolo e sono ancora visibili nelle facciate del duomo di San Miniato, nella chiesa di Marcignana, nella pieve di Castelfiorentino ecc. ecc.\nLa facciata venne rialzata con l'uso del laterizio e vi vennero aperte anche altri due occhi posti ai lati dell'occhio centrale e quasi in linea con i portali di accesso.\nIl rosone centrale della facciata, \"Iridescenze \"\u00e8 un'opera contemporanea (2003) dell'artista Marcello Aitiani.\nClaristorio e fianchi della chiesa.\nIl claristorio \u00e8 il frutto di diverse fasi costruttive e presenta due serie simmetriche di sette monofore a doppio strombo con arco a tutto sesto, si differenziano quelle della parete meridionale perch\u00e9 hanno la ghiera decorata con un motivo a zig-zag. La muratura di questa zona dell'edificio \u00e8 costituita da mattoni giallo-rosati disposti in maniera irregolare ed \u00e8 coronata da una cornice colorita e sagomata e decorata sul solo fianco meridionale con decorazioni incise; tutta la fascia superiore \u00e8 decorata con un motivo a dentelli che prosegue per tutta la lunghezza; la fascia mediana \u00e8 decorata con un motivo a zig-zag anch'esso per tutta la lunghezza mentre nella fascia inferiore la decorazione \u00e8 fatta mediante un motivo a foglie ellittiche ma \u00e8 presente solo per un tratto. Una decorazione come quella presente nella fascia superiore e in quella mediana si trova anche nella pieve di Coiano, risalente alla fine del XII secolo mentre la decorazione con motivi vegetali unitamente al motivo a zig-zag \u00e8 visibile nella ghiera del portale della pieve di Castelfiorentino nel quale \u00e8 scolpita la data 1195. Grazie a questi interventi \u00e8 possibile ascrivere il momento della costruzione della cornice della pieve di San Gimignano in un periodo compreso tra la fine del XII secolo e il 1215.\nSuccessivamente la navata centrale venne sopraelevata e al posto delle monofore vennero aperte degli oculi in corrispondenza della volte, realizzate prima del 1367.\nCos\u00ec come il claristorio anche le fiancate mostrano i segni di pi\u00f9 fasi costruttive. La prima fase, corrispondente alla chiesa consacrata nel 1148, presenta una muratura in bozze di calcare amphistegine, arenaria e travertino disposte a filaretto e murate con malta; nella fiancata meridionale \u00e8 visibile una porta chiusa da un pilastro del chiostro che metteva in comunicazione il presbiterio con il dormitorio. Dopo il 1239 le fiancate furono rialzate mediante l'uso del cotto e nel fianco meridionale vennero tagliate due monofore con arco a tutto sesto e tre finestre archiacute in quello settentrionale per rimediare al dislivello. Nel XIV secolo le aperture vennero tutte tamponate per poter eseguire gli affreschi interni, opera di Barna da Siena sulla parte destra e di Taddeo di Bartolo sulla sinistra.\nTribuna.\nLa zona della tribuna \u00e8 quella cronologicamente di pi\u00f9 recente realizzazione. Si \u00e8 supposto che la primissima fase dei lavori, databili alla seconda met\u00e0 del XII secolo, siano stati fatti all'esterno della primitiva chiesa, costruendo la nuova abside di fronte ala vecchia facciata per poi raccordala al resto dell'edificio una volta abbattuta quest'ultima. Successivamente, nel XIV secolo, venne realizzato il nuovo coro fino al campanile, poi, dopo aver tagliato le mura angolari del presbiterio, vennero costruiti i bracci del transetto, poi nel 1458 vennero aperte le cappelle per gli altari; nel 1466 venne prolungato il coro e infine tra il 1468 e il 1477 vennero costruite le due cappelle da Giuliano da Maiano.\nInterno.\nL'interno \u00e8 a tre navate, scandite da colonne che ricordano le pievi del Casentino, con volte a vela affrescate e con intonaco dipinto alle pareti. La chiesa \u00e8 decorata da importanti cicli pittorici che coprono tutte le pareti, uno ciclo risalente a pi\u00f9 secoli ma molto raro nella sua completezza.\nLe navate sono scandite da una serie di archi che formano le sette campate e sono sorrette da colonne in pietra sovrastate da capitelli romanici. Le colonne sono realizzate con rocchi di travertino, presentano basi di stile pisano (due tori separati da una scozia) e terminano con un collarino. I capitelli sono coronati o da pulvini modanati o da semplici abachi e, alcuni presentano una forma ungulata con una decorazione simile a quella riscontrabile sui capitelli della pieve di C\u00e9llole mentre altri presentano un'evoluzione del capitello ungulato e sono decorati con un motivo a fogliami con festoni e vortici, rosette sovrapposte e teste umane; presentano una fortissima somiglianza , artista volterrano autore dei capitelli della Pieve di Santa Maria a Chianni tra la fine del XII secolo e i primi del XII. Se la datazione \u00e8 corretta i capitelli sono stati realizzati in un secondo tempo rispetto ai fusti delle colonne, soprattutto se confrontati con quelli visibili nella pieve di Montignoso e quelli, dalle forme pi\u00f9 arcaiche presenti nella pieve di Mensano e nella pieve di Casole d'Elsa.\nLa chiesa originaria.\nIn occasione dei restauri del 1951 vennero rinvenute le fondamenta della primitiva facciata e delle absidi minori (diametro 4 metri) e anche i basamenti modanati dei contrafforti della controfacciata. Grazie a queste scoperte \u00e8 stato possibile ricostruire l'originale orientamento e l'impianto spaziale della chiesa. La chiesa originaria aveva tre absidi ed era divisa internamente in tre navate di sei campate da cinque coppie di colonne secondo un modello tipico della Val d'Elsa e riscontrabile anche nelle pievi di C\u00e9llole, Santa Maria a Chianni, Pietro e Paolo a Coiano, pieve di Mensano e altre nel territorio volterrano.\nDurante i lavori si not\u00f2 che: \"La differente posizione altimetrica dei basamenti suddetti, rispetto a quelli delle colonne, stanno ad indicare la precedente epoca di costruzione dei primi rispetto ai secondi\"\nControfacciata.\nNella parete della controfacciata, al di sopra della porta destra vi sono le pi\u00f9 antiche pitture realizzate in questa chiesa. Vi si trovano i pochi resti della gigantesca figura di \"San Cristoforo\" posta sotto le figure dipinte da Bartolo di Fredi. Ma soprattutto qui sono le pitture realizzate verso il 1305 da Memmo di Filippuccio. Le scene di Memmo sono disposte su tre ordini; nel registro pi\u00f9 in alto si trova la scena raffigurante il \"Miracolo di San Nicola\" ripreso mentre dona a tre zitelle tre borse d'oro e altri resti di affreschi che raffigurano \"due donne addormentate o forse morte\" e il \"Martirio di un Santo dentro un calderone\"; la scena mediana non \u00e8 identificabile; quella posta sopra la porta raffigura la \"Madonna col Bambino, due santi e due angeli adoranti\".\nLa zona centrale interna della controfacciata \u00e8 dominata dall'affresco raffigurante il \"Martirio di San Sebastiano\", datato 1465 e firmato da Benozzo Gozzoli; l'affresco \u00e8 inserito in una cornice decorativa in cui sono dipinte delle piccole figure di \"Santi\" mentre in basso \u00e8 collocata la figura di \"Ges\u00f9 Crocifisso fra San Girolamo e Sant'Onofrio\". Sulle due mensole ai lati, davanti a finti tappeti damascati, si trovano le pregevoli statue lignee dell\"Arcangelo Gabriele\" e di \"Maria Annunciata\", che formano il gruppo dell\"Annunciazione\" di Jacopo della Quercia (1421 con la colorazione di Martino di Bartolomeo del 1426).\nLa parte pi\u00f9 alta della controfacciata \u00e8 decorata da un \"Giudizio Universale\" di Taddeo di Bartolo, opera firmata e datata 1393; in questa opera l'artista senese raffigur\u00f2 \"Cristo giudice fra Profeti e Angeli, la Madonna e San Giovanni\". Pi\u00f9 in basso vi sono le figure dei \"Dodici apostoli\", dello stesso autore, e questa scena va raccordata con altre due scene, sempre di Taddeo, collocate all'inizio delle pareti laterali della navata mediana e dove sono raffigurati in quella di sinistra i \"Beati\" e in quella di destra i \"Dannati\".\nLe pitture sui pilastri laterali sono del Gozzoli: a sinistra una \"Assunta in Gloria\" e \"San Bernardo e Sant'Agostino\", a destra un \"Sant'Antonio Abate\" e \"San Girolamo e San Bernardino\".\nNella zona della navata destra, attorno all'oculo, si trova un affresco con due pavoni, animali dall'antica simbologia cristiana in quanto si credeva che le loro carni non marcissero mai, al pari del verbo di Cristo. Sul lato interno del pilastro si trova una \"Santa Fina\" e una \"Santa Caterina d'Alessandria\" eseguite verso il 1320 da Lippo Memmi.\nIridescenze.\nNella controfacciata interna della navata centrale \u00e8 ora inserito il rosone contemporaneo, inaugurato il 31 gennaio 2003, dell'artista Marcello Aitiani. Per quest'opera il poeta Antonio Prete parla di \u00abforme musicali della luce. Il tripudio che cerca il colore per dire la sua festa, la luce che insegue la forma nella quale sostare senza attenuare il suo legame con l'invisibile\u00bb. L'opera in effetti appare una gioiosa e ricca meditazione visiva sul tema dello Spirito santo \u00abche \u00e8 stato dato agli uomini sotto forma di gioia\u00bb (Pastore di Erma).\nIl rosone \u00e8 pensato dall'artista in dialogo armonico con il contesto pittorico-scultoreo, e in particolare con gli affreschi di Taddeo di Bartolo che interamente lo circondano, senza per\u00f2 rinunciare allo stile contemporaneo del proprio \u201calfabeto\u201d pittorico; tale \u00e8 la scala del \"continuum cromatico\", ricchissima di valenze simboliche e di corrispondenze musicali, utilizzata in quest'opera e qui trasposta circolarmente in forma di arcobaleni anche a richiamare suggestioni teologico-poetiche. Il titolo del rosone, \"Iridescenze,\" allude infatti alla visione trinitaria, espressa poeticamente da Dante, delle tre Persone che si riflettono l'una nell'altra \u00abcome iri da iri\u00bb, come arcobaleno da arcobaleno (\"Paradiso,\" canto xxxiii, vv.115-120). Visione cui Aitiani si \u00e8 liberamente ispirato, secondo quanto si evince anche dalle sue note preparatorie: \u00abuna chiarezza solare in posizione centrale (nella quale \u00e8 iscritto il monogramma del nome di Maria), circondata da un anello di luce con i colori dell'arcobaleno, allude alla divinit\u00e0 del \"Padre.\" Un secondo anello, anch'esso con i colori dell'iride in rotazione continua, chiude il bordo esterno del rosone e si espande in luce cruciforme, a suggerire il \"Figlio \"(ancora un'iconocrasi: il cerchio \u00e8, nello stesso tempo, una croce). Spirano tra i due arcobaleni, secondo l'immagine poetica che Dante riferisce allo\" Spirito santo\", strisce di luce-colore-fuoco, strutturate in configurazioni dalle geometrie complesse come frattali di Mandelbrot\u00bb.\n\u00abIl nastro di luce - scrive il poeta Antonio Prete - danza fluttuando in gioioso arcobaleno e si avvolge intorno a un cerchio che \u00e8 principio e fonte. Fonte di luce. Il rosone che irraggia fugando le ombre invita alla meditazione. Sovrapposizioni di luce che si fanno colore, giochi d'onda toccati dalla luce. La dantesca visione dell'ultimo canto del \"Paradiso\" \u00e8 sullo sfondo, sfiorata e insieme allontanata nella sua irripetibile esperienza, in quella \u201cprofonda e chiara sussistenza / dell'alto Lume\u201d\u00bb.\nIl \u201clinguaggio\u201d attualissimo dell'opera, ma non chiassoso o stravagante, si sposa a tecniche e materiali tipici della pi\u00f9 antica tradizione (vetri con diverse caratteristiche materiche e cromatiche, con interventi pittorici dell'artista e cotture in forno. Le tessere vetrarie sono legate a piombo).\nNavata mediana.\nLe pareti volte verso la navata centrale sono decorate con un \"fregio monocromo\" opera di Pier Francesco Fiorentino raffigurante dei putti reggifestoni e al di sotto vi sono dodici medaglioni che raffigurano le figure di \"dieci apostoli\" e di due personaggi non riconoscibili. In fondo, sull'arco trionfale al di sopra dell'altare maggiore, si trova una \"Cristo in Piet\u00e0 sul sepolcro\" opera di Sebastiano Mainardi. Sulle vele della volta della prima campata della navata mediana si trovano raffigurati i \"Quattro Evangelisti\", opera di Taddeo di Bartolo Nei sottarchi sono raffigurati i \"quattro Profeti\" (a destra) e le \"Virt\u00f9 cardinali\" (a sinistra), dello stesso autore.\nIl pulpito si trova addossato alla quarta colonna di destra ed \u00e8 un'opera di legno intarsiato di Antonio da Colle (1469).\nNavata sinistra.\nLa navata sinistra presenta le pareti coperte di affreschi con le \"Storie del Vecchio Testamento\" di Bartolo di Fredi, dipinte nel 1367. Il ciclo si sviluppa in sei campate (la sesta quasi del tutto perduta) su tre registri, dei quali quello superiore contiene lunette.\nNel primo registro:\nNel secondo registro, da sinistra, dieci riquadri (altri due sono perduti)\nNel registro inferiore, da sinistra, undici riquadri (l'ultimo \u00e8 perduto)\nNelle lunette degli archi verso la navata mediana si trovano i \"Profeti\" attribuiti a Pier Francesco Fiorentino.\nIl pilastro presso il portale \u00e8 decorato con una \"Santa Caterina\" ad affresco, di Lippo Memmi, mentre a destra del portale sono raffigurate \"Scene della vita di San Nicola di Bari\" e la\"Consacrazione della chiesa\". Sulla porta si trova un affresco del 1305 di Memmo di Filippuccio con la \"Madonna e angeli\".\nCappella della Concezione.\nLa Cappella della Concezione si trova all'altezza della settima arcata della navata sinistra. Costruita nel 1477 su imitazione della cappella di Santa Fina \u00e8 stata ristrutturata nel Seicento. Vi si trovano affreschi di Pier Dandini raffiguranti la \"Nascita di Maria\" e \"Adorazione della Santissima Annunziata\" sulle pareti laterali mentre sulla volta \u00e8 raffigurata la \"Incoronazione della Madonna\". All'altare si trova una tela con dipinta \"Immacolata Concezione\" opera di Ludovico Cardi detto il Cigoli.\nNavata destra.\nLa parete laterale della navata destra \u00e8 occupata da un famoso ciclo di affreschi con \"Storie del Nuovo Testamento\", dipinti tra il 1338 e il 1340 dai fratelli Lippo e Federico Memmi, influenzati dallo stile del pi\u00f9 celebre cognato Simone Martini. \nGli affreschi sono distribuiti su tre fasce orizzontali nelle sei campate della navata. La lettura degli episodi \u00e8 quasi interamente bustrofedica.\nIl lato verso la navata mediana \u00e8 decorato sopra gli archi da una serie di sei \"Profeti\" dei fratelli Memmi, mentre la settima lunetta davanti alla Cappella di Santa Fina raffigura \"San Gregorio papa che predice a Santa Fina il giorno della sua morte\", attribuito a Niccol\u00f2 di Segna di Bonaventura. Lungo la parete, per tutta la lunghezza della storie, si trova un pancale intagliato e intarsiato realizzato nel 1470 da Antonio da Colle.\nCappella di Santa Fina.\nSi trova in fondo alla navata destra, nella settima arcata. Capolavoro del rinascimento toscano, venne realizzata su progetto di Giuliano e Benedetto da Maiano nel 1468. L'architettura \u00e8 composta dalle tre pareti della cappella su ciascuna delle quali si apre un'arcata; in alto la trabeazione \u00e8 decorata da un fregio in terracotta colorata con \"serafini\", oltre il quale si trovano le lunette che inglobano anche le finestre circolari. La santa \u00e8 sepolta sotto l'altare, che \u00e8 opera di Benedetto da Maiano del 1475 ed \u00e8 sormontato da un tabernacolo con un fine pittura su cuoio del suo ritratto, opera del senese Manno di Bandino dei primi del Trecento. L'urna sopra il tabernacolo ha contenuto le ossa della santa fino al 1738. La lunetta superiore \u00e8 decorata da una \"Madonna con Bambino tra due angeli\".\nLe pareti laterali furono affrescate da Domenico Ghirlandaio verso il 1475. A destra \"San Gregorio che annuncia a Santa Fina la data della sua morte\", sormontato dalla scena \"Due angeli trasportano in cielo la santa\". A sinistra le \"Esequie di Santa Fina\", che comprende anche l'illustrazione di tre miracoli della leggenda della santa (\"Guarigione della nutrice di Beldia, Chierico che riacquista la vista\" e \" Campane suonate dagli angeli\"). I pennacchi delle arcate presentano i \"Profeti\", mentre le lunette sono decorate con i \"Santi Ambrogio, Nicola, Girolamo, Gimignano e Agostino\". Nella volta sono presenti infine i \"Quattro evangelisti\".\nI pancali lignei intagliati e intarsiati, disposti lungo le pareti laterali, sono di Antonio da Colle.\nPresbiterio.\nLa crociera del Duomo \u00e8 rialzata di quattro gradini. Fu decorata da Giovanni di Cambi nel 1503 ad eccezione dei due tondi in alto con \"San Pietro\" e \"San Giovanni Battista\" di un pittore senese del Trecento. L'altare maggiore presenta un ciborio di Benedetto da Maiano (1475).\nIl coro \u00e8 dotato di un doppio ordine di stalli lignei realizzati da Antonio di Colle nel 1490.\nLa prima cappella a sinistra dell'altare \u00e8 detta \"di San Gimignano\" ha un altare comporto da alcuni pezzi dell'altare maggiore antico, opera di Benedetto da Maiano demolito e sostituito con un altro nel Seicento. La cappella di fondo, sempre a sinistra, presenta invece la pala con l\"Invenzione della Croce\" di Simone Ferri.\nOrgano a canne.\nNella sesta campata della navata laterale di sinistra, sopra la cantoria marmorea del 1450, si trova l'organo a canne; venne costruito tra il 1500 e il 1502 da Pietro Donati e successivamente fu oggetto di diversi rifacimenti, dapprima da parte di Pietro Agati nel 1780, poi della ditta Agati-Tronci nel 1905-07, che lo hanno portato all'attuale conformazione.\nLo strumento \u00e8 a trasmissione integralmente meccanica sospesa e dispone di 17 registri (diversi dei quali suddivisi in Bassi e Soprani); il materiale fonico \u00e8 integralmente racchiuso entro cassa lignea, con mostra in tre campi composta da canne di principale. La consolle \u00e8 a finestra, e dispone di una tastiera e pedaliera.\nSagrestia.\nLa sagrestia \u00e8 ornata da vari dipinti di scuola fiorentina del XVIII e del XVIII secolo. Tra i pi\u00f9 interessanti: \"Discesa di Cristo al Limbo\" opera di Matteo Rosselli, \"Incoronazione della Vergine\" del Passignano, un \"Presepe\" e un \"Adorazione della Trinit\u00e0\" opera di Giovanni Camillo Sagrestani e le due \"Deposizioni\" tardo cinquecentesche di Jacopo Ligozzi (1591) e di Domenico Passignano (1590).\nCampanile.\nLa torre campanaria \u00e8 l'elemento pi\u00f9 antico dell'interno complesso. Nasce infatti come elemento isolato, una della numerose torri familiari di San Gimignano, e prima dell'inizio del XIII secolo venne trasformato in campanile. Il cambio di uso comport\u00f2 anche l'apertura di ampie monofore in cui vennero collocate le campane.\nChiostro.\nUna porta con imposte lignee sempre di Antonio da Colle (1469) porta dalla crociera sinistra al chiostro, circondato da un portico con arcate, che sono sostenute da colonne poggianti su uno zoccolo continuo. Dal chiostro si gode una bella vista delle torri nell'angolo sud-occidentale.\nNel chiostro si affacciano il palazzo della propositura, la canonica e il dormitorio, edifici tutti riferibili al XIII secolo."}
{"id": "822706", "revid": "3115", "url": "https://it.wikipedia.org/wiki?curid=822706", "title": "Bad\u00edn", "text": " Bad\u00edn (in ungherese \"Erd\u0151b\u00e1dony\", in tedesco \"Scheiden\") \u00e8 un comune della Slovacchia situato nel distretto di Bansk\u00e1 Bystrica.\nStoria.\nCitato per la prima volta nel 1232 (con il nome di \"Badun\") si tratta di uno dei pi\u00f9 antichi insediamenti tedeschi dell'area. Appartenne alla citt\u00e0 di Zvolen, e poi ai nobili Anjou. Tra gli anni 1580 e 1657 venne pi\u00f9 volte saccheggiato dai Turchi che alla fine lo rasero al suolo. Il luogo rimase pressoch\u00e9 deserto fino al XVII secolo."}
{"id": "822714", "revid": "287204", "url": "https://it.wikipedia.org/wiki?curid=822714", "title": "Remoergometro", "text": "Il remoergometro (in lingua inglese \"rowing ergometer\", colloquialmente \"ERG\" o \"ergo\", in italiano anche detto semplicemente \"vogatore\"), \u00e8 un attrezzo meccanico che simula fedelmente il gesto atletico del canottaggio, con la naturale differenza della diversa sensibilit\u00e0 in quanto in barca l'atleta poggia su un mezzo liquido, mentre sul remoergometro \u00e8 poggiato a terra.\nIl remoergometro viene generalmente utilizzato dagli atleti professionisti e dalle scuole di canottaggio per l'allenamento anche durante il periodo invernale, ma anche dagli amatori nelle palestre che ne sfruttano la completezza nei movimenti. Il macchinario, inoltre, \u00e8 utilizzato in esclusiva da atleti che partecipano alle competizioni di indoor rowing, pratica sportiva a s\u00e9 stante che si svolge con il remoergometro.\nStoria.\nIl primo strumento di simulazione della vogata risale al IV secolo a.C., introdotto dal'ammiraglio ateniese Cabria per l'addestramento in ambito militare. La simulazione avveniva con delle cornici di legno e dei remi annessi, in modo che i marinai inesperti potessero apprendere la tecnica prima di essere assegnati ad un'imbarcazione militare.\nI primi remoergometri moderni risalgono alla met\u00e0 del XIX secolo, con il primo brevetto rilasciato a W.B. Curtis nel 1872 per un vogatore con un design basato su un particolare smorzatore idraulico. Agli inizi del XX secolo iniziarono a diffondersi i primi ergometri con una resistenza pneumatica lineare; uno dei pi\u00f9 popolari era il \"vogatore idraulico Narragansett\", prodotto nel Rhode Island tra il 1900 e il 1960; esso, per\u00f2, non era molto accurato nella simulazione del gesto reale della vogata usato nel canottaggio ed, inoltre, non era in grado di misurare la potenza generata. Negli anni '50 e '60 si iniziarono ad utilizzare dei nuovi macchinari, appositamente realizzati per l'allenamento del canottaggio e per la misurazione dei miglioramenti espressi nell'esplosione della potenza.\nIn quegli anni John Harrison, membro dell'Associazione cannottieri \"Leichhardt\" di Sydney ed in seguito professore di ingegneria meccanica presso l'Universit\u00e0 del Nuovo Galles del Sud, perfezion\u00f2 un nuovo remoergometro con un volano in ferro solido e pesante con un freno a frizione meccanica. Harrison partecip\u00f2 anche alle Olimpiadi di Melbroune del 1956 nella disciplina del quattro senza, e fu introdotto al canottaggio da Frank Cotton, uno dei padri della moderna formazione fisiologica ed atletica.\nIl professor Cotton aveva prodotto una prima rudimentale macchina per la selezione dei potenziali canottieri, ma senza la pretesa di misurarne accuratamente la potenza prodotta. Harrison ide\u00f2 per la macchina una piccola area di frenatura con un materiale assorbente combinato con un grande volano; questa nuova struttura permise di eliminare virtualmente i fattori in grado di interferire con misurazioni accurate della potenza, quali l'umidit\u00e0 e la temperatura.\nIl vogatore di Harrison e Cotton rappresent\u00f2 la prima apparecchiatura moderna in grado di quantificare con precisione la potenza umana sprigionata nell'atto atletico, e l'accuratezza del misurazione di questa macchina differisce solamente dell'1% rispetto ai remoergometri attuali. Il freno ad attrito veniva regolato in base al peso complessivo dell'attrezzo, in modo da ottenere una simulazione pi\u00f9 precisa con le dinamiche reali del canottaggio (dove la spinta necessaria allo spostamento dell'imbarcazione \u00e8 proporzionale al peso della stessa); questo fattore di correzione del peso, per\u00f2, rese impopolare lo strumento presso gli atleti del tempo. Al di fuori dell'Australia vennero prodotte diverse versioni di remoergometri, che utilizzavano per\u00f2 volani pi\u00f9 piccoli e cinghie di cuoio: la sensibilit\u00e0 del cuoio all'umidit\u00e0 e l'ampia zona di frenata del diverso tipo di volano resero questi macchinari molto meno accurati rispetto a quelli prodotti da Harrison e Cotton.\nNegli anni '70 venne introdotto in Norvegia l'ergometro Gjessing-Nilson, che utilizzava un meccanismo di freni e frizione combinato con dei pesi; questo sistema permetteva di poter calcolare una frizione regolabile e prevedibile. Il cavo era ancorato ad un meccanismo con una puleggia elicoidale a raggio variabile, in modo che potesse essere regolata l'esperienza di vogata in modo simile ai cambiamenti di trasmissione meccanica, esattamente come avviene nel canottaggio quando viene modificato l'angolo di entrata del remo in acqua. Il remoergometro Gjessing-Nilson fu per molti anni lo standard internazionale per la misurazione della potenza in ambito atletico.\nI primi ergometri con resistenza ad aria vennero introdotti intorno al 1980 dall'azienda Repco. I vogatori attualmente pi\u00f9 in uso al mondo sono prodotti dall'azienda statunitense Concept2, il cui nome deriva da quello dell'ergometro prodotto per la prima volta nel 1980 dai fratelli Dick and Peter Dreissigacker. Il primo modello, il modello A, introdusse uno strumento di resistenza creato a partire da una ruota di bicicletta alla quale erano attaccate delle \"pinne\" per generare la resistenza dell'aria. Con il secondo modello, il modello B del 1986, venne introdotto un volano solido (nei moderni macchinari racchiuso in una gabbia) e il primo monitor digitale per la visualizzazione delle prestazioni. Queste nuove innovazioni, unite al costo sempre pi\u00f9 basso e alla facile trasportabilit\u00e0 dei macchinari, rivoluzionarono il ruolo dell'ergometro, che pass\u00f2 dall'essere uno strumento utilizzato solamente per l'allenamento del canottaggio all'essere il protagonista di uno sport a s\u00e9 stante, chiamato internazionalmente indoor rowing.\nL'ulteriore innovazione che ha permesso di collegare i rower tra di loro, e successivamente anche ad internet ha permesso di diffondere ulteriormente la pratica sportiva, con lo svolgimento di nuove competizioni anche da remoto (come nel corso della pandemia di COVID-19).\nStruttura.\nTutti i remoergometri sono costituiti da un meccanismo di frenatura o di smorzamento di energia, collegato ad una catena alla cui estremit\u00e0 \u00e8 presente un manubrio. A seconda delle preferenze, il fattore di resistenza della catena pu\u00f2 essere regolato. Sulla parte anteriore del macchinario (la stessa dove \u00e8 presente la ventola/volano smorzatore di energia) sono presenti dei supporti per i piedi muniti di cinghie per l'ancoraggio. La parte posteriore \u00e8 composta da una rotaia sulla quale scorre il carrello mobile dove siede l'atleta.\nLe macchine moderne presentano un display digitale che presenta i dati dell'attivit\u00e0 fisica, che il computer interno registra calcolando la velocit\u00e0 del volano durante il colpo e il suo tasso di decelerazione durante la fase di recupero. Usando questi dati e il conosciuto momento di inerzia del volano, il computer \u00e8 in grado di calcolare anche la velocit\u00e0, la potenza, la distanza percorsa e l'energia usata. Alcuni ergometri possono essere collegati a computer esterni per registrare ed analizzare i dati delle sessioni di allenamento; inoltre, alcuni pacchetti software consentono agli utenti di collegare insieme pi\u00f9 vogatori tra di loro o tramite Internet per poter disputare gare virtuali.\nTipi di movimento.\nEsistono 3 possibili varianti nella dinamica di movimento del corpo dell'atleta e del macchinario stesso:\nAlcuni vogatori, invece della classica catena, sono costruiti con un manubrio basculante o una serie di maniglie, in modo da simulare in modo pi\u00f9 completo l'azione dei remi. Tale tipologia di vogatori sono genericamente conosciuti come \"simulatori di canottaggio\".\nModelli di smorzamento.\nNei remoergometri moderni si sono affermati essenzialmente 2 tipologie di smorzamento che generano il fattore di resistenza:\nResistenza a pistone.\nLa resistenza del pistone proviene da alcuni cilindri idraulici attaccati alle maniglie del vogatore. La lunghezza delle maniglie di questa classe di vogatori \u00e8 generalmente registrabile; durante l'azione, tuttavia, la lunghezza della maglia \u00e8 fissa, come \u00e8 fissa anche la traiettoria che le mani devono assumere durante il colpo e il recupero, rendendo la corsa meno accurata rispetto ad altri tipi di modelli nei quali \u00e8 possibile emulare la differenza di dislivello delle mani durante le diverse fasi dell'azione. Inoltre, altri modelli di questa classe hanno il sedile fisso, con la conseguente eliminazione della spinta delle gambe. I modelli di questa classe di vogatori hanno dimensioni pi\u00f9 compatte e un design pi\u00f9 semplice rispetto alle altre classi, oltrech\u00e9 un prezzo pi\u00f9 contenuto.\nResistenza a volano frenato.\nI modelli di remoergometro con la resistenza a volano frenato sono tutti simili fra di loro, differendo solamente per il meccanismo di frenata del volano: magnetico, ad aria o ad acqua. Questi modelli utilizzano un manubrio collegato al volano da una corda, da una cinghia o tipicamente da una catena; poich\u00e9 il manubrio \u00e8 collegato alla fonte della resistenza grazie ad un supporto flessibile, la traiettoria delle mani sul piano verticale \u00e8 libera, il che permette all'atleta di emulare il dislivello delle mani tra la fase del \"colpo\" e quella di \"ritorno\". La maggior parte di questi modelli hanno il caratteristico carrello scorrevole, tipico delle imbarcazioni da competizione.\nIn questa classe di modelli esistono 3 diverse tipologie di meccanismi di frenata:\nLe misurazioni visualizzate sui monitor sono calcolate in modo diverso per ogni produttore, che utilizzano un algoritmo unico che tiene conto dei fattori particolari del tipo di macchinario.\nAttivit\u00e0 fisica.\nIl gesto atletico consiste fondamentalmente nel tirare il manubrio/manicotto verso il corpo dell'atleta, utilizzando la potenza delle gambe, della schiena ed infine delle braccia.\nL'attivit\u00e0 che ne consegue lavora principalmente sul sistema cardiovascolare. Come altre attivit\u00e0 sportive focalizzate sul sistema cardiaco, l'utilizzo del remoergometro rientra nelle tecniche di interval training, cio\u00e8 serie di esercizi che alternano periodi di alta intensit\u00e0 di esercizio fisico ad intervalli di riposo o di bassa intensit\u00e0. L'attivit\u00e0 interessa anche molti gruppi muscolari in tutto il corpo in condizioni aerobiche e anaerobiche a seconda delle distanze percorse, e per questo motivo l'indoor rowing \u00e8 definito uno sport \"resistance training\".\nA differenza di altri esercizi ad alto impatto, che possono danneggiare le ginocchia e il tessuto connettivo della parte inferiore del corpo, l\u2019allenamento con il remoergometro non ha traumatologia e controindicazioni particolari. Una tecnica adeguata \u00e8 necessaria per evitare infortuni, ed essa consiste nel rimanere focalizzati sia sull'attivit\u00e0 meccanica che sulla respirazione, tenendo un ritmo corretto espirando durante il colpo di tiro ed inspirando durante la fase di recupero, in modo da stabilizzare la parte superiore del corpo. I vogatori poco esperti tendono ad utilizzare maggiormente i muscoli della parte superiore del corpo, mentre una tecnica corretta prevede l'utilizzo dei grandi muscoli della coscia per gran parte dell'azione. Inoltre, una buona tecnica richiede che l'angolo della parte superiore del corpo non sia n\u00e9 troppo in avanti n\u00e9 troppo indietro, in quanto queste posizione errate vanno a compromettere la zona lombare provocando lesioni da compressione, sollecitando in maniera errata anche le ginocchia e i muscoli flessori.\nOltre agli elevati livelli di fitness raggiungibili \u00e8 anche un intenso esercizio che permette di bruciare molte calorie: anche se vogatori poco esperti bruciano meno calorie, il remoergometro \u00e8 un ottimo strumento da utilizzare in un programma di perdita di peso.\nTecnica.\nLa tecnica di utilizzo del remergometro segue sostanzialmente la stessa utilizzata dal canottiere durante l'azione in acqua, con alcune piccole modifiche. I canottieri abituati a lavorare in barca, per\u00f2, continuano ad effettuare il movimento classico di estrazione delle pale dei remi dall'acqua, come pure sono soliti tirare il manubrio al petto pi\u00f9 di quanto non sia necessario.\nL'azione di utilizzo del remoergometro \u00e8 composta da quattro fasi:\nLa misura standard della velocit\u00e0 sull'ergometro \u00e8 generalmente conosciuta come \"split\", definita come la quantit\u00e0 di tempo (in minuti e secondi) necessaria per spostare la \"barca virtuale\" di 500 metri (1.600 piedi nelle misurazioni statunitensi) al ritmo attuale. Un tempo di 02:00 indica che ci vogliono 2 minuti per realizzare 500 metri di spostamento, che significa una velocit\u00e0 di circa 4,17 m/s (circa 15 km/h). Con questa indicazione non \u00e8 possibile calcolare preventivamente quanti colpi saranno necessari al vogatore per raggiungere i 500 metri, in quanto la potenza dei colpi pu\u00f2 variare da uno all'altro.\nCompetizioni.\nUn gran numero di gare di indoor rowing si svolge in tutto il mondo e la maggiore competizione \u00e8 il C.R.A.S.H.-B Sprints, che si svolge ogni anno a Boston (Stati Uniti) nel mese di febbraio. A livello europeo altre manifestazioni importanti di livello open sono i \"BRIC\" (acronimo di \"British Rowing Indoor Champs\") in Gran Bretagna e la \"Ergoregatta\" in Germania. Tutte queste competizioni sono organizzate e svolte con remoergometri della Concept2.\nNel luglio del 2017, durante la loro decima edizione, l'indoor rowing \u00e8 entrato a far parte del programma dei Giochi mondiali come sport dimostrativo, anticamera di un possibile ingresso fra gli sport olimpici. Dal 2018 la Concept2 ha deciso di organizzare una manifestazione parallela al C.R.A.S.H.-B. Sprints con lo status di campionato mondiale, la Erg Sprints World Rowing Indoor Championship (\"Erg Spints WRIC\"), mentre in Europa si tengono anche i campionati europei.\nIn ogni manifestazione di alto livello la principale gara individuale \u00e8 la sfida sulla distanza olimpica di 2.000 metri. Altre distanze classiche sono gli sprint sui 500 metri e le distanze che vanno dai 5.000 metri a quelle della maratona, come anche manifestazioni con staffetta a squadre. Oltre alle manifestazioni \"dal vivo\", molte competizioni di indoor rowing avvengono attraverso internet grazie alla possibilit\u00e0 di collegamento fra competitori a distanza e alle classifiche ai ranking tenuti dalla Concept2.\nLa maggior parte delle competizioni sono suddivise in categorie in base al sesso, all'et\u00e0 e alla classe di peso. Nonostante i tempi pi\u00f9 veloci vengano generalmente ottenuti da rematori con un'et\u00e0 compresa tra i 20 e i 40 anni, sono molto frequenti anche gli atleti in et\u00e0 adolescenziale come anche gli over-40. I risultati delle principali manifestazioni mondiali rivelano una certa correlazione tra le prestazioni in acqua e le prestazioni sul remoergometro: ne sono esempi gli ex canottieri Steve Redgrave, Rob Waddell, Pertti Karppinen, Eskild Ebbesen, Henrik Stephansen, Ursula Grobler e Olena Buryak, pluricampioni olimpici nel canottaggio ma vincitori anche di competizioni di indoor rowing con la registrazione di numerosi record mondiali. Per l'Italia, Mauro Martelli risulta essere l'atleta a livello mondiale a vantare la conquista di pi\u00f9 record su remoergometro, mentre tra i maggiori esponenti di questo sport non provenienti dal canottaggio si annovera Emanuele Romoli."}
{"id": "822718", "revid": "287204", "url": "https://it.wikipedia.org/wiki?curid=822718", "title": "Quark top", "text": "Il quark top (solitamente abbreviato in \"quark t\"), talvolta chiamato quark truth, \u00e8 un quark di terza generazione con una carica elettrica positiva di +e. \nIl quark top \u00e8 di gran lunga la particella elementare pi\u00f9 massiva: la pi\u00f9 recente misura della sua massa \u00e8 173,1 \u00b1 1,3\u00a0 GeV/c2, quasi come quella del nucleo atomico dell'oro.\nInteragisce prevalentemente con l'interazione forte, ma pu\u00f2 decadere solamente attraverso la forza debole. Decade quasi esclusivamente in un bosone W ed un quark bottom. Il modello standard prevede che il suo tempo di vita sia approssimativamente attorno a 5\u00d710\u221225\u00a0secondi, cio\u00e8 20 volte pi\u00f9 veloce della scala di tempo delle interazioni forti; quindi non adronizza, dando ai fisici un'occasione unica per studiare un quark \"nudo\".\n\u00c8 stato scoperto nel 1995 dagli esperimenti CDF e D\u00d8 al laboratorio Fermilab situato presso Chicago, negli USA.\nScoperta.\nNel 1973 i fisici Makoto Kobayashi e Toshihide Maskawa predissero l'esistenza di un quark di terza generazione per spiegare la violazione della parit\u00e0 CP nel decadimento del kaone. I nomi di \"quark top\" e \"bottom\" furono introdotti da Haim Harari nel 1975, per correlarli ai quark di prima generazione quark up e down in relazione al fatto che essi erano le componenti di spin \"up\" e \"down\" di un doppietto di isospin debole. Il quark top veniva anche chiamato \"quark truth\", ma la dizione \"top\" \u00e8 ora predominante anche se entrambe hanno la stessa iniziale \"t\" usata nelle abbreviazioni.\nL'idea di Kobayashi e Maskawa si basava sul meccanismo GIM proposto da Sheldon Lee Glashow, John Iliopoulos e Luciano Maiani, che prediceva l'esistenza del fino ad allora mai osservato quark charm. Quando nel novembre 1974 due team indipendenti che lavoravano rispettivamente al Brookhaven National Laboratory (BNL) e allo Stanford Linear Accelerator Center (SLAC) annunciarono simultaneamente la scoperta del mesone J/\u03c8, questo fu subito identificato come uno stato legato del mancante quark charm e del suo antiquark. La scoperta fece s\u00ec che il meccanismo GIM diventasse parte del Modello Standard.\nCon l'accettazione del meccanismo GIM, la previsione di Kobayashi e Maskawa guadagnava in credibilit\u00e0, che fu ulteriormente accresciuta dalla scoperta della particella tau da parte del team guidato da Martin Lewis Perl allo SLAC tra il 1974 e il 1978.\nQuesto introduceva una terza generazione di leptoni, che rompeva la simmetria tra leptoni e quark introdotta dal meccanismo GIM. Il ristabilimento della simmetria implicava l'esistenza di un quinto e un sesto quark.\nIl quinto quark, il bottom fu identificato poco dopo nel 1977 dal gruppo dell'esperimento E238 condotto da Leon Lederman al Fermilab.\nQuesto risultato suggeriva fortemente l'esistenza del sesto quark, il top, per completare la coppia. Era noto che la sua massa doveva essere superiore a quella del bottom, richiedendo cos\u00ec maggior energia per crearla durante la collisione tra particelle, ma si riteneva che la scoperta sarebbe arrivata di l\u00ec a poco. Ci vollero invece altri 18 anni prima che l'esistenza del top fosse confermata.\nDopo una serie di tentativi a vuoto sia allo SLAC che al DESY di Amburgo, fu la scoperta dei bosoni W e Z al Super Proton Synchrotron (SPS) del CERN a dare nuovo impulso alla ricerca del \"top\" e a confermare che la sua massa doveva essere superiore a 77 GeV/c2.\nFino all'entrata in funzione dell'LHC del CERN, il Tevatron del Fermilab era l'unico acceleratore di particelle con una potenza in grado di produrre il top quark. Fu per\u00f2 necessario aggiungere un secondo rivelatore, il D zero, e nell'ottobre 1992 i due gruppi diedero un primo cenno della rilevazione di un possibile evento contenente il top. Solo nel 1995 per\u00f2 i due gruppi di ricerca furono in grado di annunciare congiuntamente la scoperta del quark top con un p-value indicativo di 5\u03c3 e indicando una massa di 176,18 GeV/c2.\nNegli anni seguenti ci si avvide che la precisione delle misure della massa dei bosoni vettori della forza elettrodebole e dei loro accoppiamenti, erano molto sensibili al valore della massa del quark top. Lo sviluppo delle tecniche che hanno portato a calcoli molto accurati di questi valori, ha permesso a Gerardus 't Hooft e Martinus Veltman di vincere il Premio Nobel per la fisica nel 1999.\nProduzione e decadimento del quark top.\nIl primo acceleratore con un'energia sufficiente alla produzione del quark top \u00e8 stato il Tevatron del Fermilab, un collisore protone-antiprotone con un'energia nel centro di massa di . Dall'autunno del 2009 \u00e8 entrato in funzione al CERN il Large Hadron Collider: quando lavorer\u00e0 a regime sar\u00e0 capace di un'energia nel centro di massa ben superiore, fino a circa .\nEsistono due processi principali finalizzati alla produzione di quark top:\nLa massa del quark top e il bosone di Higgs.\nIl Modello Standard descrive le masse dei fermioni attraverso il meccanismo di Higgs. Il bosone di Higgs opera un accoppiamento Yukawa ai quark top a chiralit\u00e0 destrorsa e sinistrorsa; quando esso, in base alla teoria, acquisisce un valore di aspettazione del vuoto (rompendo nel contempo la simmetria elettrodebole), le componenti sinistrorse e destrorse si mescolano diventando un termine di massa e la lagrangiana formula_1 mostra una rottura spontanea di simmetria, assumendo la forma:\nformula_2\nL'accoppiamento Yukawa dei quark top ha un valore di\nformula_3\ndove\nformula_4\n\u00e8 il valore di aspettazione del vuoto del bosone di Higgs.\nIl grande accoppiamento Yukawa del quark top \u00e8 una prova indiretta a favore di un Bosone di Higgs elementare (in contrasto con un bosone di Higgs composito)."}
{"id": "822727", "revid": "539155", "url": "https://it.wikipedia.org/wiki?curid=822727", "title": "Nikolaj Jakovlevi\u010d Mjaskovskij", "text": "Viene considerato il padre della sinfonia sovietica.\nBiografia.\nMjaskovskij nacque a Novogeorgievsk (oggi Modlin), vicino a Varsavia, a quell'epoca nella Polonia occupata dai russi. La famiglia si trasfer\u00ec a San Pietroburgo quando lui era un adolescente. Egli fu sconsigliato di studiare musica e indirizzato verso la carriera militare. In ogni caso entr\u00f2 al Conservatorio di San Pietroburgo nel 1906 dimettendosi dal servizio militare. Al Conservatorio incontr\u00f2 Sergej Prokof'ev e rimasero amici per tutta la vita. Al Conservatorio condivisero un'antipatia per il loro professore Ljadov, tanto che, poich\u00e9 Ljadov aveva in antipatia la musica di Edvard Grieg, Mjaskovskij scelse un tema di Grieg per le variazioni con cui concluse il suo Quartetto n. 3. Prokof'ev e Mjaskovskij collaborarono insieme al Conservatorio almeno a un lavoro, una sinfonia andata perduta, parte della quale, qualche anno dopo, venne utilizzata da Prokof'ev per il movimento lento della sua Sonata n. 4 per piano. Entrambi scrissero poi dei lavori sub titolati \"From old notebooks\" usando materiali composti in quel periodo. Nel caso di Prokof'ev le Sonate per pianoforte n. 3 e 4, mentre Mjaskovskij li utilizz\u00f2 nel Quartetto n. 10 e nelle Sonate per pianoforte n. 5 e 6. La Sinfonia n. 1 op. 3 in Do minore, fu il pezzo composto quale lavoro per la laurea al Conservatorio. Da queste collaborazioni nacque una profonda amicizia tra Prokof'ev e Mjaskovskij tanto che nel Diario del 1927, Prokof'ev parla di Nikolaj Jakovlevi\u010d Mjaskovskij con profondissima riconoscenza. Quando le autorit\u00e0 sovietiche permisero a Prokof'ev, dopo il suo ormai definitivo rientro dall'estero, di effettuare una tourn\u00e9e programmata in Occidente nel 1938, i figli Oleg e Sviatoslav rimasero a Mosca quasi come ostaggi, poich\u00e9 non fu loro concesso il passaporto, seguiti, oltre che dalla madre Lina, da Mjaskovskij e sua moglie.\nArruolato per la prima guerra mondiale, venne ferito e mentre era convalescente si dedic\u00f2 alla composizione di due opere diametralmente opposte. La Sinfonia n. 4 op. 17 in Mi minore e la Sinfonia n. 5 op. 18 in Re maggiore. La sua Sinfonia n. 3 del 1914 comprende delle influenze sonore di Skrjabin. Dopo alcuni anni si verific\u00f2 la morte violenta di suo padre per mano di un rivoluzionario e la sua assunzione come docente nel Conservatorio oltre che l'inserimento nell'Unione dei compositori.\nNegli anni 1921 - 1933 egli si dedic\u00f2 alla sperimentazione di nuove sonorit\u00e0 componendo opere come la Sinfonia n. 10 e quella n. 13, la Sonata per piano n. 4 e il Quartetto n. 1. Compose anche, nei suoi primi anni di insegnamento, alcuni pezzi per piano in cui l'armonia \u00e8 molto rarefatta. La Sinfonia n. 13, in un solo movimento, si regge sulla sperimentazione e si conclude con un fugato. Essa fu l'unico lavoro di Mjaskovskij a essere eseguita negli Stati Uniti in prima esecuzione.\nFra i suoi allievi vi furono Cha\u010daturjan, Rodion \u0160\u010dedrin, Dmitrij Kabalevskij, Vissarion \u0160ebalin e Leonid Polovinkin. La Sinfonia n. 6 \u00e8 la sua unica sinfonia corale nonch\u00e9 la pi\u00f9 lunga delle sue 27 sinfonie. Il finale contiene un tema dal \"Dies Irae\" e un tema rivoluzionario francese.\nNegli anni successivi al 1933, compone il Concerto per violino e quello per violoncello, pi\u00f9 volte registrato da Mstislav Rostropovi\u010d. Segue poi il Concertino lirico op. 32 e nel 1940 la Sinfonia n. 21 in Fa diesis minore op. 51.\nGli ultimi dieci anni.\nNegli anni successivi produce la Sinfonia n. 22 in Si minore, ispiratagli dai primi anni della seconda guerra mondiale. Nel 1941 fu costretto a sfollare, a causa dell'assedio di Leningrado, assieme a Prokof'ev, Cha\u010daturjan e altri compositori, nella regione della Cabardino-Balcaria. Per questo motivo il Quartetto n. 2 di Prokof'ev e la Sinfonia n. 23 di Mjaskovskij contengono temi in comune tratti da melodie folcloristiche del Paese in cui si trasferirono. I lavori composti in quel periodo (soprattutto la Sinfonia n. 24) denotano segni di romanticismo.\nImpatto culturale.\nLa vicenda personale e professionale di Mjaskovskij \u00e8 profondamente legata alla vicenda complessa di Prokof'ev con il governo stalinista. Come si \u00e8 accennato nella biografia, in diverse occasioni Mjaskovskij mostr\u00f2 la sua amicizia e vicinanza concreta alla famiglia Prokof'ev (cfr. il Diario 1927 di Prokof'ev) e questo procur\u00f2 a Mjaskovskij ostilit\u00e0 e conflitti latenti nell'area socialista intransigente del conservatorio di Mosca e ancor pi\u00f9 da parte dei quadri del partito. Non \u00e8 da trascurare il fatto che proprio un suo allievo di composizione, Leonid Polovinkin, in diverse occasioni riusc\u00ec a essere mediatore tra Mjaskovskij e Vasilenko, che al contrario era profondamente legato all'apparato stalinista. Tuttavia la sua vicinanza ai sentimenti e alle vicende del popolo sovietico durante la seconda guerra mondiale garantirono un successo alla sua produzione compositiva."}
{"id": "822728", "revid": "438678", "url": "https://it.wikipedia.org/wiki?curid=822728", "title": "L'imperatore di Capri", "text": "L'imperatore di Capri \u00e8 un film del 1949 diretto da Luigi Comencini.\nTrama.\nAntonio De Fazio, cameriere in un albergo di Napoli, viene scambiato per l'uomo pi\u00f9 ricco del mondo, il principe orientale Bey di Agapur, da un'ospite dell'hotel, Sonia Bulgarov, che gli d\u00e0 appuntamento a Capri per il giorno seguente. Di nascosto della moglie e della suocera, Antonio va sull'isola insieme all\u2019amico attore Asdrubale rubando accidentalmente il motoscafo e i bagagli del facoltoso indiano, cos\u00ec da confermare l'equivoco. Una serie di stravaganze, commesse involontariamente, gli fruttano l'ammirazione dei villeggianti, che cercano di imitarlo, proclamandolo l'uomo pi\u00f9 chic di Capri, mentre le donne sospirano d'amore per il misterioso principe.\nAntonio diventa l'eroe di numerose avventure, ma proprio quando, nello splendore d'una festa, sta per essere proclamato Imperatore di Capri, arrivano la moglie e la suocera, e come se questo non bastasse, arriva anche il vero Bey. Ma tutto finisce bene, perch\u00e9 Antonio salva il Bey da un attentato, guadagnandosi la riconoscenza del principe, che lo ricompensa con una quantit\u00e0 inverosimile di pietre preziose di straordinario valore.\nProduzione.\nCarlo Ponti, produttore esecutivo della Lux, contatt\u00f2 Tot\u00f2 per girare \"L'imperatore di Capri\" in sette settimane; in realt\u00e0, per la realizzazione della pellicola furono sufficienti solo tre settimane: essendo quindi libero per un mese, il comico napoletano fu convinto dallo stesso Ponti a girare un altro film (\"Tot\u00f2 cerca casa\"), dove ritrov\u00f2 sul set l'interprete di Emanuela, Alda Mangini, scritturata stavolta per il ruolo di sua moglie.\nL'albergo dove lavora Antonio (Tot\u00f2) \u00e8 l'Excelsior, situato oggi come allora in Via Partenope 48 a Napoli.\nIl porticciolo in cui si vede Antonio (Tot\u00f2) azionare maldestramente il motoscafo \u00e8 quello di Borgo Marinari, sempre a Napoli.\nGaleazzo Benti, interprete dell'eccentrico Dod\u00f2 della Baggina, oper\u00f2 nel film anche come aiuto regia.\nDistribuzione.\nIl film venne distribuito nelle sale cinematografiche italiane dalla Lux Film il 16 dicembre 1949."}
{"id": "822741", "revid": "287204", "url": "https://it.wikipedia.org/wiki?curid=822741", "title": "Bultei", "text": "Bultei (\"Urtei\" in sardo) \u00e8 un comune italiano di 866 abitanti della provincia di Sassari, situato nella regione storica del Goceano.\nStoria.\nNon si conosce l'epoca esatta della fondazione di Bultei, neppure approssimativa. \nCi\u00f2 che \u00e8 ormai accertato \u00e8 che il territorio di Bultei fosse gi\u00e0 abitato nell'et\u00e0 neolitica e nell'et\u00e0 del bronzo, e lo dimostrano i numerosi nuraghi e le \"domus de janas\" sparsi nel suo territorio. Fino all'inizio del '900, rimanevano ancora visibili a nord del paese i resti di due antichi centri abitati, che si crede siano stati annientati da una terribile pestilenza verso la fine del medioevo.\nNel campo di Bultei, sorgeva pure il paese di Usulv\u00ec, che and\u00f2 distrutto nel primo medioevo. Ad Usulv\u00ec era presente un convento dei camaldolesi, ai quali il vescovo di Castro, nella seconda met\u00e0 del XII secolo, cedette la vicina chiesa di San Saturnino con una forte rendita. \u00c8 probabile che la fondazione dell'attuale Bultei sia di poco anteriore al mille.\nBultei fece prima parte della curatoria di Anela del giudicato di Torres, poi, sotto il giudicato d'Arborea venne incorporata nella contea del Goceano e divent\u00f2 un feudo regio dopo la sconfitta del Marchese di Oristano a Macomer.\nIl paese diede i natali a Francesco Bande, uno dei pi\u00f9 importanti musicisti della storia della musica sarda.\nSociet\u00e0.\nLingue e dialetti.\nLa variante del sardo parlata a Bultei \u00e8 quella logudorese centrale o comune.\nSport.\nCalcio.\nLa principale squadra di calcio del comune \u00e8 l'Unione Sportiva Bultei 1970 che milita nel campionato di Prima Categoria. Nata nel 1970, \u00e8 arrivata a partecipare al campionato sardo di Promozione per quattro stagioni dal 1994 al 1998."}
{"id": "822749", "revid": "1543377", "url": "https://it.wikipedia.org/wiki?curid=822749", "title": "Antiphona", "text": "Antiphona \u00e8 un gruppo corale venezuelano a voci miste, costituito da 24 cantori. Dal momento stesso della sua creazione, \"Antiphona\" si \u00e8 incaricato di diffondere negli scenari latinoamericani ed europei la musica corale di tutti i tempi, lavorando in particolar modo sul repertorio corale contemporaneo.\nIl suo Direttore Titolare \u00e8 il Mtro. C\u00e9sar Alejandro Carrillo\nBiografia.\nLa \"Coral Antiphona\" sorge nel 1995 all'interno dell'Orquesta Sinf\u00f3nica del Zulia, in Venezuela, fondata dal Mtro. Juan Belmonte, con lo scopo di rispondere alle esigenze del repertorio sinfonico corale. Attualmente \"Antiphona\" \u00e8 costituita come una Associazione Civile ONLUS di divulgazione culturale.\nLungo il suo percorso musicale, \"Antiphona\" ha partecipato in diversi appuntamenti corali in Bulgaria, Colombia, Cuba, Francia, Italia, Spagna, Messico, Ungheria e Venezuela.\nFestivals e Concorsi.\nDal punto di vista curricolare, \"Antiphona\" ha partecipato nei seguenti festivals e concorsi:\n\"Festivals\":\n\"Concorsi\":\nOrganico.\nSoprani 1\nSoprani 2\nAlti 1\nAlti 2\nTenori 1\nTenori 2\nBaritoni\nBassi\nStrumentista\nMaestro C\u00e9sar Alejandro Carrillo"}
{"id": "822755", "revid": "1318658", "url": "https://it.wikipedia.org/wiki?curid=822755", "title": "Bansk\u00e1 \u0160tiavnica", "text": " Bansk\u00e1 \u0160tiavnica (in tedesco \"Schemnitz\", in ungherese \"Selm\u00e9cb\u00e1nya\") \u00e8 una citt\u00e0 della Slovacchia, capoluogo del distretto omonimo, nella regione di Bansk\u00e1 Bystrica.\nAbbarbicata in mezzo agli \"\u0160tiavnick\u00e9 vrchy\" (monti di \u0160tiavnica), la cittadina, di matrice industriale, conserva il suo impianto di abitato minerario medievale.\nHa dato i natali a Jozef Karol Hell (1713-1789), ingegnere e inventore. \nStoria.\nNoto dal 1075, l'abitato si popol\u00f2 di minatori tedeschi chiamati nei documenti medioevali \"Saxones\" - Baumgartner, Rubigall e Hallenbach sono nomi di famiglie che avevano casa in piazza - guadagnandosi i diritti di citt\u00e0 fin dal 1244. Tra il 1400 e il 1500 le tecniche di estrazione dell'oro e argento si affidavano a principi d'avanguardia e l'appalto delle miniere cittadine era appannaggio dei Fugger di Augusta, banchieri dell'Impero. Nella seconda met\u00e0 del XVII secolo, la citt\u00e0 contava 25.000 abitanti di lingua tedesca, ungherese e slovacca, ed era la terza per popolazione nel Regno d'Ungheria. Un'importantissima scuola di tecnica mineraria, aperta nel 1735, ha continuato a funzionare ininterrottamente fino al 1918. Nel 1993 l'abitato storico \u00e8 stato incluso tra i beni culturali protetti a livello mondiale dall'UNESCO.\nMonumenti.\nLa citt\u00e0 conserva numerosi monumenti: la colonna dedicata alla Santissima Trinit\u00e0 nella piazza omonima, la chiesa di Santa Caterina, di origini gotiche, gi\u00e0 chiesa dei minatori, Casa Hallenbach, il Municipio, anch'esso di origini gotiche, lo Star\u00fd zamok (Castello vecchio), costruito in funzione anti-turca, la Klopa\u010dka, edificio del 1544, la cui campana scandiva il tempo del lavoro minerario, la chiesa gotica di Frauenberg, dedicata alla Vergine Maria della Neve, ed infine l'elegante Piargska brana (porta della citt\u00e0) del 1544 e rimaneggiata nel 1751.\nLa citt\u00e0 ospita una pinacoteca, dedicata al pittore Jozef Koll\u00e1r, nativo di Bansk\u00e1 \u0160tiavnica."}
{"id": "822759", "revid": "1048993", "url": "https://it.wikipedia.org/wiki?curid=822759", "title": "Tot\u00f2 cerca moglie", "text": "Tot\u00f2 cerca moglie \u00e8 un film del 1950 diretto da Carlo Ludovico Bragaglia.\nTrama.\n1950. L'energica e determinata Agata, che vive in Australia, stanca della vita da boh\u00e9mien che conduce il suo nipote Tot\u00f2, scultore di avanguardia a Roma, intende rimediare facendolo sposare con la sua pupilla Adelina. Per questo acclude una fotografia della ragazza nella lettera con cui informa Tot\u00f2 della sua decisione e gli preannuncia la loro prossima visita. Per\u00f2 per errore la foto inviata \u00e8 quella della bruttissima cameriera di colore di Agata: cos\u00ec Tot\u00f2 si vede costretto a scegliere fra un matrimonio sgradito e la rinuncia all'appannaggio che gli passa la zia. L'amico Castelluccio gli suggerisce di sposarsi immediatamente, prima dell'arrivo di questa fantomatica Adelina. Tot\u00f2 allora si mette alla ricerca di una moglie finendo in una serie di situazioni paradossali. Alla fine si chiarisce ogni equivoco e Tot\u00f2 accetta di buon grado di sposare la bellissima Adelina."}
{"id": "822761", "revid": "767487", "url": "https://it.wikipedia.org/wiki?curid=822761", "title": "XXx", "text": "xXx \u00e8 un film del 2002 diretto da Rob Cohen e interpretato da Vin Diesel, Samuel L. Jackson e Asia Argento.\nTrama.\nL\"'Anarchia 99\" \u00e8 una potente e segreta organizzazione criminale con sede in Russia che sta seminando il panico nei Paesi dell'Europa dell'est. Nonostante diversi tentativi, nessun agente segreto dell'NSA \u00e8 mai riuscito ad infiltrarsi all'interno della cerchia: ognuno di loro \u00e8 \nstato sistematicamente scoperto ed eliminato. Dopo questi fallimenti, l'agente Augustus Gibbons decide di coinvolgere nel progetto una persona che non appartenga alle forze dell'ordine, ma sia stata scelta in un gruppo di criminali, ex-galeotti, spietati serial killer e pericolosi psicopatici, caratterialmente pi\u00f9 simili ai terroristi stessi e quindi meno facilmente individuabili. Il prescelto \u00e8 Xander Cage, un giovane amante degli sport estremi: nella comunit\u00e0 dei praticanti tali pericolose attivit\u00e0, Xander \u00e8 celebrato in virt\u00f9 delle incredibili imprese che riesce a portare a termine - spesso con la polizia alle calcagna - e che divengono rapidamente virali, non appena vengono diffusi su Internet i video che documentano le sue prodezze.\nL'ennesima bravata di Xander a cui assistiamo \u00e8 il furto di una Chevrolet Corvette ai danni di un senatore della California, con conseguente inseguimento a sirene spiegate da parte della polizia. La fuga dell'auto guidata da Xander si conclude con un volo spettacolare da un altissimo ponte: il giovane si lancia con un paracadute poco prima che l'auto si schianti. Piu tardi, durante i festeggiamenti per la riuscita dell'impresa, un gruppo di uomini armati in divisa irrompe in casa sua, stordendolo con dei dardi narcotizzanti. Al risveglio Xander si trova ad affrontare alcune situazioni critiche, come sventare una rapina in una tavola calda di Chicago e sfuggire rocambolescamente all'inseguimento da parte di un gruppo di sanguinari coltivatori di coca in Colombia). Tali pericolose vicende risultano essere prove orchestrate (almeno in parte) dall'agente Gibbons. Alla fine, costui si convnce che Xander sia l'elemento giusto da mandare in missione a Praga come agente sotto copertura: il giovane, per evitare il carcere federale, \u00e8 costretto ad accettare e a partire per la Repubblica Ceca. Qui egli riesce in poco tempo ad inserirsi all'interno dell\"'Anarchia 99\", composta da un gruppo di ex-soldati riunitisi dopo lo smembramento dell'Unione Sovietica e ora, dopo aver disertato, dediti al terrorismo e alla vita mondana. Xander dovr\u00e0 fare in modo d distruggere l'arma che i criminali hanno progettato e con cui intendono colpire le maggiori citt\u00e0 europee (Londra, Parigi, Roma, Barcellona e Berlino).\nGuadagnatosi lentamente la fiducia di Yorgi, capo dell'organizzazione, e della sua compagna Yelena (con la quale inizia a condurre una relazione sentimentale in gran segreto), Xander viene per\u00f2 scoperto dallo stesso boss insieme alla donna, anch'ella rivelatasi essere un'agente dell'FSB. Viene quindi condotto forzatamente in suo soccorso in un teatro lirico, dove l'agente Gibbons gli comunica che dovr\u00e0 uscire di scena ed essere ricondotto negli Stati Uniti; Xander, tuttavia, si ribella alla decisione del suo superiore e torna a irrompere nella villa di Yorgi per portare Yelena con s\u00e9 e \nfarle avere asilo politico negli USA, amnistia per tutti i reati commessi e, alla fine, la cittadinanza americana. Si infiltra all'interno del bunker in cui alcuni scienziati corrotti da Yorgi stanno portando a termine la costruzione di Achab, sommergibile nucleare per il progetto \"Tacita Notte\": qui assiste all'uccisione di tutti i collaboratori da parte di Yorgi, in una sorta di macabro collaudo dell'arma appena ultimata che gli consente al tempo stesso di eliminare tutti i testimoni al corrente dell'esistenza di Achab.\nXander fugge allora con Yelena, che vorrebbe portare con s\u00e9 negli Stati Uniti, ma ella non ha intenzione di abbandonare il Paese senza di lui, cos\u00ec Xander progetta un elaborato piano per impedire i loschi progetti di Yorgi, ma a causa di un'enorme valanga sui Carpazi, i due vengono catturati dal boss. Proprio quando tutto sembra finito irrompono gli uomini di Gibbons con un violento blitz accompagnati dall'FBI. Prende il via una caotica sparatoria, durante la quale Yorgi viene ucciso. Yelena e Xander partono allora alla volta di Bora Bora, come era sempre stato nei sogni dell'uomo.\nColonna sonora.\nIn molte parti del film si sentono canzoni del gruppo tedesco Rammstein. Nella scena iniziale c'\u00e8 un concerto del gruppo in cui cantano \"Feuer frei!\", uno dei loro pi\u00f9 grandi successi, vestiti a modo loro con fuoco e fiamme sul palco. All'inizio del \"test\" alla finta tavola calda si sente in sottofondo il motivo di \"Mellow Yellow\" di Donovan. Quando Milan Sova e Xander entrano nel locale di Yorgi per la prima volta si sente in sottofondo prima e poi al centro della scena la musica composta da Anton Karas nel 1949 come colonna sonora de \"Il terzo uomo\" di Carol Reed. In un'altra scena \u00e8 possibile ascoltare il singolo \"Star Guitar\" dei Chemical Brothers, uscito nello stesso anno del film.\nDistribuzione.\nIl film \u00e8 uscito nelle sale statunitensi il 9 agosto 2002 mentre in Italia il 31 ottobre dello stesso anno.\nEdizioni home video.\nNel DVD versione \"Director's Cut\" \u00e8 presente la scena della presunta morte di Xander Cage ad opera del commando militare rinnegato presente nel secondo film \"\".\nRiconoscimenti.\nIl film \u00e8 stato nominato ai Razzie Awards 2002 come film per adolescenti \"pi\u00f9 flatulento\" e ha inoltre ricevuto un BMI Film Music Award e tre Taurus Award.\nSequel.\nNel 2005 \u00e8 uscito \"\" per la regia di Lee Tamahori con protagonista il rapper Ice Cube, seguito successivamente da \"xXx - Il ritorno di Xander Cage\", distribuito nelle sale cinematografiche statunitensi dalla Paramount Pictures a partire dal 20 gennaio 2017 ed in quelle italiane dal 19 gennaio, nel quale Vin Diesel \u00e8 di nuovo protagonista."}
{"id": "822769", "revid": "1983214", "url": "https://it.wikipedia.org/wiki?curid=822769", "title": "Fine dicitore", "text": "Il fine dicitore era colui che nel teatro del primo Novecento italiano leggeva testi di canzoni o di altra provenienza come versi o prosa intonando la voce a seconda della musicalit\u00e0 della parola e non a quella della melodia.\nL'utilizzo di tale termine era dovuto a una presa in giro dei prosatori e poeti dei secoli passati: difatti, coloro che recitavano versi nel teatro popolare di inizio Novecento erano spesso oggetto di sberleffi e prese in giro da parte del pubblico. Non per niente, la lingua italiana riporta il termine anche nella sua accezione ironica, con il quale si delinea la figura di un dicitore che esagera o esaspera la declamazione.\nIl fine dicitore si esibiva nel corso di spettacoli di corte o, pi\u00f9 avanti nei secoli, in rappresentazioni di variet\u00e0 o di circoli privati, spesso accompagnato da uno o pi\u00f9 strumentisti che eseguivano una melodia prestabilita. Come professione rimase relegata ai generi teatrali minori, visto che la declamazione eseguita aveva spesso un risultato comico o comunque legato molto pi\u00f9 alla rappresentazione del testo in scena piuttosto che ad una effettiva interpretazione musicale. "}
{"id": "822771", "revid": "118834", "url": "https://it.wikipedia.org/wiki?curid=822771", "title": "Finedicitore", "text": ""}
{"id": "822773", "revid": "106456", "url": "https://it.wikipedia.org/wiki?curid=822773", "title": "Taddeo Carlone", "text": "Biografia.\nScultore di origine ticinese, figlio dello scultore Giovanni Carloni, si trasfer\u00ec con il padre e lo zio Battista a Genova. \u00c8 stato a capo di una dinastia di pittori famosi. La sua famiglia era originaria di Rovio.\nDopo un viaggio di formazione a Roma, \u00e8 documentato a Genova nel 1573, impegnato nella chiesa di Santa Maria della Cella a Sampierdarena nella costruzione dei monumenti funerari di Ceba Doria e di Gian Battista Doria. Fra le commissioni pi\u00f9 prestigiose seguono la decorazione della facciata di palazzo Tursi, e le cappelle della distrutta chiesa di San Francesco di Castelletto.\nDegli anni ottanta del Cinquecento sono il portale con i telamoni del palazzo Lercari e i due busti marmorei dello stesso Franco Lercari e della moglie, statue di benefattori per il Banco di San Giorgio e per il Pammatone, e la \"Cappella dell'Immacolata Concezione\" per la Chiesa di San Pietro in Banchi.\nSul finire del secolo, titolare di una fiorente bottega con numerosi collaboratori, ottiene le commissioni di pi\u00f9 alto prestigio della citt\u00e0, quali la decorazione della loggia dei Mercanti a Banchi, le decorazioni di Palazzo Tursi, la \"fontana di Nettuno\" per il giardino della Villa del Principe Andrea Doria a Fassolo e la \"statua di\" \"Giovanni Andrea Doria\" per la scala esterna di palazzo ducale, oggi distrutta.\nGenealogia.\nTra i var\u00ee gruppi familiari di lapicidi, apparteneva a quello dei Carlone di Rovio, da distinguersi dai Carlone di Scaria, questi ultimi pi\u00f9 legati al commercio dei marmi, bench\u00e9 tra i due gruppi esistettero legami e contatti. I Carlone di Rovio in Genova erano quelli pi\u00f9 dediti all'attivit\u00e0 scultorea in senso stretto.\nIl padre, Giovanni Carlone (di cui si ha notizia dal 1555 al 1574), ebbe due figli: Taddeo e Giuseppe (padre a sua volta dello scultore Bernardo Carlone - autore della statua della \"Madonna della Porta\" della Lanterna di Genova, demolita la quale venne trasportata al Molo Giano - e di Tommaso Carlone).\nAnche Taddeo fu padre di vari Carlone, i pi\u00f9 famosi dei quali furono i pittori Giovanni Carlone e Giovanni Battista, e nonno di Giovanni Andrea.\nEbbe bottega da scultore e con lui collaborarono i nipoti, figli del fratello Giuseppe. Spos\u00f2 Geronima Verro, figlia di Pantaleone Verro, che apparteneva ad una facoltosa famiglia di Voltaggio, e che divenne madre dei suoi sette figli maschi; da lei partono vari legami tra i Carlone di Rovio e la zona dell'Oltregiogo genovese, tra Voltaggio e Gavi, dove la famiglia acquista propriet\u00e0 (una localit\u00e0 per questo prende il nome di \"Carlona\") e uno dei figli di Taddeo, Francesco, sar\u00e0 economo della chiesa di San Remigio a Cadepiaggio, frazione di Parodi Ligure (e varie opere pittoriche dei Carlone figli di Taddeo si trovano in zona). Tra i suoi allievi ebbe gli scultori Daniele Casella e Giovanni Battista Casella detto lo Scorticone, di Carona.\nTaddeo mor\u00ec dopo il 25 marzo 1615 (data del suo testamento) e venne sepolto nella chiesa di San Francesco di Castelletto."}
{"id": "822774", "revid": "37281", "url": "https://it.wikipedia.org/wiki?curid=822774", "title": "Stile corinzio", "text": ""}
{"id": "822775", "revid": "97645788", "url": "https://it.wikipedia.org/wiki?curid=822775", "title": "Il cavaliere azzurro", "text": ""}
{"id": "822776", "revid": "729019", "url": "https://it.wikipedia.org/wiki?curid=822776", "title": "Sindrome di Proteo", "text": "La sindrome di Proteo \u00e8 una rarissima malattia congenita identificata per la prima volta dal dottor Michael Cohen nel 1979, e il cui nome \u00e8 stato attribuito nel 1983 dal dottor Hans-Rudolf Wiedemann, con riferimento all'omonimo dio Proteo della mitologia greca, in grado di trasformare il proprio aspetto fisico; probabilmente il riferimento era al fatto che le manifestazioni del morbo erano ogni volta differenti nei vari pazienti a cui era stata diagnosticata questa malattia.\nSintomi.\nLa malattia causa una crescita incontrollata di pelle, ossa e tessuti (compresi vasi sanguigni e linfatici) in varie parti del corpo, spesso accompagnata da tumori su buona parte della superficie corporea. Le cause sono recentemente state ipotizzate come una mutazione a mosaico (ovvero che interessa il DNA di solo una parte delle cellule del soggetto) del gene Akt1, che viene sovraespresso, portando a crescita incontrollata e disarmonica dei tessuti. Non esiste cura, anche se \u00e8 possibile intervenire su alcuni dei sintomi, ad esempio rimuovendo alcune delle formazioni tumorali.\nLa sindrome di Proteo \u00e8 estremamente rara; dal momento in cui \u00e8 stata identificata ad oggi solo circa 200 persone in tutto il mondo sono risultate affette da questa sindrome. Sulla base delle anamnesi e documentazioni del tempo si \u00e8 diagnosticato che Joseph Merrick soffrisse di una forma particolarmente grave di sindrome di Proteo che ne aveva deformato interamente il corpo esclusi i genitali e il braccio sinistro.\nA differenza di quanto si sia creduto un tempo, gli individui affetti da questa sindrome hanno un'intelligenza pari a quella della media delle persone, anche se gli effetti della malattia possono causare danni indiretti all'intelletto: gli accumuli di tessuto, ad esempio, possono provocare lo schiacciamento dei vasi sanguigni e impedire cos\u00ec il corretto afflusso di sangue al cervello."}
{"id": "822780", "revid": "14286461", "url": "https://it.wikipedia.org/wiki?curid=822780", "title": "Roipnol", "text": ""}
{"id": "822785", "revid": "1821847", "url": "https://it.wikipedia.org/wiki?curid=822785", "title": "Georges Politzer", "text": "Biografia.\nDi origini ungheresi, ma nato nell'attuale Romania, Politzer era un militante attivo nell'ambiente politico gi\u00e0 da molto giovane. Prese parte, infatti, all'insurrezione ungherese del 1919. Quando la rivoluzione fu bloccata dall'intervento repressivo del governo austro-ungarico ad opera dell'ammiraglio Mikl\u00f3s Horthy fu costretto all'esilio a soli 17 anni.\nSi stabil\u00ec a Parigi nel 1921, dopo aver incontrato Sigmund Freud e S\u00e1ndor Ferenczi a Vienna. Cinque anni dopo aveva letto tutti i maggiori lavori accademici aumentando le proprie conoscenze in campo filosofico. Nella seconda met\u00e0 degli anni venti diede vita a Parigi ad un circolo di giovani filosofi critici del bergsonismo di cui fece parte anche Henri Lefebvre. Tra il 1929 e il 1931 ader\u00ec al Partito comunista francese.\nAll'inizio degli anni 30 il partito comunista francese fond\u00f2 l'Universit\u00e0 dei lavoratori di Parigi, che rimase aperta fino alla sua dissoluzione nel 1939 in seguito all'occupazione delle truppe tedesche. Durante la sua permanenza in quell'universit\u00e0, gli fu dato il corso sul Materialismo dialettico.\nDiscepolo di Marx e Lenin, Politzer era molto interessato alla psicologia, apprendendone gli aspetti concreti. In relazione ad essa giudic\u00f2 la psicologia tradizionale come astratta. Ebbe un notevole interesse per le nascenti teorie di Freud ed i suoi utilizzi prima di distaccarsene successivamente. Nello stesso periodo occup\u00f2 un posto di professore di filosofia nel liceo Saint-Maur.\nNel 1940 era a Parigi a supervisionare l'uscita di un bollettino segreto per conto del partito comunista francese con Jacques Decour, Jacques Solomon, e Valentin Feldman.\nDopo che il suo amico Paul Langevin fu arrestato nell'ottobre del 1940, pubblic\u00f2 il primo numero de \"L'universit\u00e0 libera (L'Universit\u00e8 Libre)\", in cui denunci\u00f2 l'imprigionamento degli studenti e le estorsioni commesse dalle forze fasciste durante la Seconda guerra mondiale.\nNel febbraio del 1942 le operazioni di Politzer si interruppero a causa del suo arresto. Con lui fu arrestata anche la moglie (anche lei comunista e appartenente alla resistenza), entrambi con l'accusa di aver violato la legge che vietava la costituzione di un partito comunista. Venne messo sotto tortura e in seguito, il 20 marzo 1942, fu consegnato ai nazisti, che il 23 maggio lo portarono davanti al plotone d'esecuzione. La moglie, invece, fu trasportata nel Campo di concentramento di Auschwitz, dove mor\u00ec nel marzo del 1943.\nControversie su Politzer.\nNonostante la sua uccisione e il suo chiaro antifascismo ed antinazismo, Politzer non \u00e8 stato formalmente riconosciuto come appartenente alla resistenza.\nL\"'Universit\u00e9 Libre\" riapparse dopo la liberazione della Francia da parte degli alleati con il nome di \"Nuova Universit\u00e0 (Universit\u00e9 Nouvelle)\".\nContributo alla filosofia.\nLa sua importanza nella storia della filosofia del Novecento non \u00e8 tuttavia legata ai suoi scritti marxisti, per lo pi\u00f9 dogmatici e schematici, quanto alla ricerca di una \"psicologia concreta\" che ispirandosi a Freud e alla psicanalisi ne superasse gli elementi metapsicologici. Tuttavia i filosofi ufficiali ed accademici non hanno mai accettato la sua aperta militanza, al punto da trattare i suoi lavori con un certo disdegno. Per i suoi sostenitori i suoi lavori, scritti in un modo libero e didattico, meritano l'assegnazione di un alto riconoscimento. La sua opera postuma \"Principi Elementari di Filosofia (Principes \u00c8lementaires de Philosophie)\", basata sulle note prese dai suoi studenti, \u00e8 stata la prima opera messa al bando dal regime militare instauratosi in Turchia nel 1980."}
{"id": "822792", "revid": "765341", "url": "https://it.wikipedia.org/wiki?curid=822792", "title": "D\u00e9casyllabe", "text": "Il d\u00e9casyllabe \u00e8 nella metrica francese e provenzale un decasillabo corrispondente all'endecasillabo della metrica italiana.\nSecondo D'Arco Silvio Avalle \"il decasillabo \u00e8, nei suoi originari tratti, il modello dell'endecasillabo e consiste nell'adattamento galloromanzo di un verso che gi\u00e0 si pu\u00f2 trovare nei tropi della scuola di Limoges e addirittura nel ritornello dell'inno cristiano \"Apparebit repentina dies magna domini\", un tetrametro trocaico che nei versi \"in tremend\u00f2 die iudici\u00ec\" riporta accenti sull'ultima sillaba dei due emistichi\"."}
{"id": "822793", "revid": "767487", "url": "https://it.wikipedia.org/wiki?curid=822793", "title": "Carme (astronomia)", "text": "Carme \u00e8 un satellite irregolare retrogrado di Giove, scoperto da Seth Barnes Nicholson all'osservatorio di Mount Wilson in California nel luglio 1938.\nNome.\nIl suo nome deriva dalla dea cretese Carme che concep\u00ec con Zeus la ninfa Britomarti.\nFino al 1975 questo satellite era noto semplicemente come Giove XI, oppure come Pan. Da notare che il nome Pan \u00e8 stato assegnato ad un satellite di Saturno.\nIl nome di questo corpo celeste \u00e8 stato assegnato anche ad un gruppo di satelliti irregolari e retrogradi che orbitano attorno a Giove ad una distanza tra i 23 e i 24 milioni di chilometri con una inclinazione di 165\u00b0 (Gruppo di Carme). Si tratta del membro pi\u00f9 grande del gruppo.\nDa non confondersi con l'asteroide 558 Carmen: solo la presenza del numero ci fa capire se si tratta di un asteroide e non di un satellite naturale di Giove."}
{"id": "822794", "revid": "1026699", "url": "https://it.wikipedia.org/wiki?curid=822794", "title": "Elezioni regionali in Sicilia del 1947", "text": "Le elezioni regionali in Sicilia per l'istituzione dell'Assemblea regionale siciliana si sono svolte il 20 aprile 1947. L'affluenza \u00e8 stata del 79,8%. Il sistema elettorale prescelto per eleggere i 90 deputati regionali fu il proporzionale puro. Furono le prime di un'assise legislativa regionale in Italia.\nAl termine delle consultazioni, fu eletto presidente dell'ARS Ettore Cipolla del Blocco liberal-qualunquista e come presidente della Regione Siciliana il democristiano Giuseppe Alessi, cui successe nel giugno 1949 il DC Franco Restivo, fino al termine della legislatura nel 1951.\nRisultati.\nEsito delle elezioni.\nL'Assemblea si riun\u00ec per la prima seduta il 25 maggio 1947. Il 30 maggio si insedi\u00f2 il governo monocolore democristiano di Giuseppe Alessi, che venne sciolto nel marzo 1948 per includere nel governo altre forze politiche di centrodestra, ma anche i partiti laici della sinistra: il Blocco Democratico Liberal Qualunquista, il Partito Nazionale Monarchico e, a sinistra, il Partito Socialista dei Lavoratori Italiani, il Partito Repubblicano e l'Unione Democratica. Nel gennaio del 1949 un altro cambio della maggioranza di governo (Partito Democratico Cristiano, Blocco Democratico Liberal Qualunquista, Movimento Indipendentista Siciliano, Partito Socialista dei Lavoratori Italiani; Partito Repubblicano Italiano) porta alla presidenza il democristiano Franco Restivo, che manterr\u00e0 la carica fino alla fine della legislatura nel 1951."}
{"id": "822799", "revid": "79227", "url": "https://it.wikipedia.org/wiki?curid=822799", "title": "Etna (astronomia)", "text": "Etna \u00e8 un satellite irregolare retrogrado di Giove, scoperto da un team di astronomi della University of Hawaii guidati da Scott S. Sheppard nel 2001. Ricevette come nome provvisorio S/2001\u00a0J\u00a011.\nIl satellite ha un diametro di circa 3 km e orbita attorno a Giove ad una distanza di circa 22 285 000 km con un periodo di circa 679,641 giorni con una inclinazione di 166\u00b0 rispetto all'eclittica in moto retrogrado.\nEtna appartiene ad un gruppo di satelliti irregolari e retrogradi che orbitano attorno a Giove ad una distanza tra i 23 e i 24 milioni di km con una inclinazione di 165\u00b0 (Gruppo di Carme).\nIl nome del satellite deriva dalla ninfa Etna, figlia di Urano e Gea, che secondo la mitologia greca abitava in Sicilia e diede il nome all'omonimo vulcano."}
{"id": "822804", "revid": "31886", "url": "https://it.wikipedia.org/wiki?curid=822804", "title": "Ipochilia", "text": "La ipochilia (da \"ipo\" e \"chilo\") \u00e8 una secrezione insufficiente di succo gastrico (acido cloridrico e pepsina) da parte dell'apparato digerente.\nSi differenzia dall'ipocloridria in quanto in quest'ultima \u00e8 carente solo la produzione di acido cloridrico da parte della mucosa gastrica.\nIl paziente affetto da ipochilia soffre pertanto di una carenza di tutte le componenti del succo gastrico (o della loro completa mancanza in caso di achilia).\nBisogna per\u00f2 ricordare che spesso, nella pratica clinica, i termini di ipochilia e ipocloridria vengono impiegati indifferentemente, per il fatto che nella massima parte dei casi la insufficiente produzione di acido cloridrico si accompagna ad insufficiente produzione di pepsina; \u00e8 infatti pratica diagnostica corrente, nello studio del succo gastrico prelevato mediante sondaggio, studiare unicamente l'acidit\u00e0 cloridrica libera e l'acidit\u00e0 combinata, considerando il contenuto in enzimi digestivi parallelo a quello di acido cloridrico.\nCause, sintomatologia e terapia delle sindromi ipochiliche sono sostanzialmente le stesse dell'ipocloridria."}
{"id": "822809", "revid": "1538224", "url": "https://it.wikipedia.org/wiki?curid=822809", "title": "Stefano Nosei", "text": "Biografia.\nIl primo disco pubblicato \u00e8 il 45 giri \"Non \u00e8 facile/Lo zampino\", che contiene due canzoni in stile cantautore, incise per la casa discografica Demara.\nHa collaborato con numerosi artisti, tra cui Rocco Tanica, Dario Vergassola, Paolo Fresu, Osvaldo Cavandoli e pubblicato libri e album musicali.\n\u00c8 noto al grande pubblico soprattutto per le sue reinterpretazioni parodistiche di grandi successi della musica leggera italiana, che esegue accompagnandosi con la chitarra acustica (ad esempio \"Mi ricordo lasagne verdi\", che ha dato il titolo ad un'opera multimediale edita nel 1993 dalla rivista Comix).\nNel 1994 pubblica il secondo suo CD \"Morissi Maril\u00f9\" per Aspirine/BMG con la collaborazione degli Elio e le Storie Tese.\nNegli anni ottanta debutta in RAI in programmi di prima serata: \"Carnevale\" con Edwige Fenech e Gianfranco Jannuzzo su Rai 1, \"Club 92\" con Gigi Proietti su Rai 2. Su Rai 3 con Alba Parietti nel variet\u00e0 \"La piscina.\"\nAlla fine degli anni ottanta partecipa al programma \" Telemeno\" con il personaggio del Dottor SPOT, in onda sull'emittente privata Odeon TV, trasmissione che ha fatto da trampolino di lancio per cabarettisti come Giobbe Covatta, Enzo Iacchetti, La Carovana, Vito, Francesco Paolantoni e Stefano Sarcinelli.\nDal 1992 ha frequentato per anni il salotto televisivo di Maurizio Costanzo.\nPi\u00f9 di recente \u00e8 stato nel cast di \"Bulldozer\" nel 2004 e nel 2007 nel programma di Canale 5 \"Zelig\".\nTra i diversi spettacoli teatrali: \"Il Cantafuori\", \"Bagnino\", \"Mi Ricordo Lasagne Verdi\", \"Bimbi Belli\" (con Dario Vergassola), \"Dolci Vizi al Foro\" (regia di Saverio Marconi) con Gennaro Cannavacciuolo, \"Danze &amp; Pietanze\", \"I figli del Dottor Jekyll\" (con i Gemelli Ruggeri per la regia di Massimo Martelli), \"Il cantatore calvo\", \"Gi\u00f9 la maschera\" (con Sonia Peana, regia di Stefano Sarcinelli), \"La Strana Storia del Sig. Mario...\"un testo di Roberto Alinghieri (nel quale ha musicato alcune poesie di Gianni Rodari), \"Rime a Sanremo\", \"Canzoni in Corso\".\nNel 1999 pubblica per Comix il libro \"Gi\u00f9 la Maschera\" testo dello spettacolo sulle canzoni di James Taylor\nNel 2010 \u00e8 protagonista con Flavio Oreglio e Giangilberto Monti nel recital sulla canzone comica \"Comicanti\".\nNel 2011 debutta \"Roots\", uno spettacolo-concerto tra musica e cabaret insieme al chitarrista Giuliano Guerrini, sull'epoca cantautorale americana degli anni settanta.\n\u00c8 conosciuto tra i tifosi della Fortitudo Pallacanestro Bologna, squadra per la quale ha anche composto e interpretato l'inno con Gaetano Curreri e Franz Campi.\nPresta la sua voce al personaggio animato Cuocarina dell'omonima serie prodotta dalla Rai. Negli episodi Cuocarina spiega, cantando in rima, una ricetta della tradizione culinaria italiana.\nDa settembre 2013 \u00e8 nel cast di Colorado.\nIl 31 maggio 2014 debutta all'Acoustic Guitar Meeting di Sarzana con LOVIN' JAMES un concerto sulle canzoni di James Taylor insieme al chitarrista genovese Andrea Maddalone.\nNel giugno del 2015 con Andrea Maddalone produce l'album LOVIN' JAMES per l'etichetta Fingerpicking.net dove insieme a Rocco Tanica, Paolo Fresu ,Faso e altri musicisti reinterpreta alla maniera di James Taylor successi pi\u00f9 o meno probabili degli ultimi quarant'anni.\nNel 2021 partecipa alla seconda edizione di \"The Voice Senior\"."}
{"id": "822816", "revid": "919135", "url": "https://it.wikipedia.org/wiki?curid=822816", "title": "Cuspide (poliedro)", "text": "In geometria, la cuspide di un poliedro indica la struttura locale del poliedro vicino ad un vertice. Pi\u00f9 in generale, \u00e8 possibile definire una nozione di cuspide per un vertice di un qualsiasi politopo a dimensione arbitraria (e quindi anche per un poligono). In italiano \u00e8 spesso usata anche la versione inglese star.\nValenze.\nDefinizione.\nLa valenza di un vertice di un poliedro \u00e8 il numero di spigoli (o facce) adiacenti.\nIn un politopo di dimensione formula_1 arbitraria, ogni vertice ha formula_2 valenze formula_3: qui formula_4 indica il numero di facce formula_5-dimensionali adiacenti al vertice.\nPropriet\u00e0.\nPoich\u00e9 vi \u00e8 un unico politopo adiacente al vertice, l'ultimo valore \u00e8 sempre formula_6. \nIn un poligono, le valenze sono sempre formula_7. In un poliedro, sono formula_8, dove formula_9 \u00e8 la valenza definita inizialmente.\nA proposito di formula_10, affinch\u00e9 la dimensione sia formula_2, ci devono essere almeno formula_1 spigoli adiacenti a ciascun vertice, e quindi formula_13.\nBase della cuspide.\nLa struttura locale del poliedro vicino ad un vertice \u00e8 codificata dall'intersezione del poliedro con una piccola sfera centrata nel vertice. Spigoli e facce del poliedro intersecano questa sfera in un poligono con spigoli curvi, con numero di vertici (o spigoli) pari alla valenza.\nTale intersezione, definita per i vertici di un politopo di dimensione arbitraria, \u00e8 la base della cuspide, detta anche link.\nAnalogamente si pu\u00f2 definire una base \"dritta\" prendendo su ogni spigolo un punto che disti dal vertice una lunghezza fissata piccola; collegando questi punti tramite segmenti si ottiene un poligono vero e proprio. Se questo \u00e8 regolare il vertice \u00e8 un vertice regolare.\nEsempi.\nPoligoni.\nOgni vertice di un poligono \u00e8 adiacente a due spigoli, ed al poligono stesso. Quindi formula_14 e formula_15.\nNel quadrato, la base della cuspide di ciascuno dei quattro vertici \u00e8 un arco nella circonferenza di ampiezza uguale a formula_16 radianti (pari a 90\u00b0).\nPoliedri.\nI solidi regolari hanno le stesse cuspidi ad ogni vertice (eventualmente ruotate nello spazio).\nNel cubo, vale formula_17.\nPolitopi.\nNell'ipercubo, vale formula_18. La base della cuspide di ciascuno dei sedici vertici \u00e8 un tetraedro sferico regolare.\nIn generale, in un cubo di dimensione formula_1, il valore formula_20 non dipende dal vertice ed \u00e8 dato dal coefficiente binomiale"}
{"id": "822817", "revid": "46931", "url": "https://it.wikipedia.org/wiki?curid=822817", "title": "Pubblica opinione", "text": ""}
{"id": "822818", "revid": "57342", "url": "https://it.wikipedia.org/wiki?curid=822818", "title": "Fr\u00e9d\u00e9ric Fonteyne", "text": "Biografia.\nTrascorre l'infanzia a Bruxelles dove, adolescente, consegue il diploma in regista cinematografico e televisivo allo I.A.D. (Insitut des Arts de Diffusion). Successivamente accede alla Fondation Belge de la Vocation, dove si laurea in regia. Con il cortometraggio \"La modestie\" \u00e8 presente nel 1992 alla Mostra del Cinema di Venezia, mentre nel 1997 realizza il suo primo lungometraggio, \"Max et Bobo\". Nel 1999 il festival di Venezia premia la protagonista del suo film \"Una relazione privata\", Nathalie Baye, con la Coppa Volpi. Nel 2004 vince il premio Andr\u00e9 Cavens per \"La donna di Gilles\". Partecipa di nuovo al festival di Venezia nel 2012 con \"Tango Libre, \"aggiudicandosi il Premio Speciale della Giuria della sezione Orizzonti."}
{"id": "822822", "revid": "120086013", "url": "https://it.wikipedia.org/wiki?curid=822822", "title": "Moldavi", "text": "I moldavi sono il principale gruppo etnico nazionale della Moldavia.\nSignificative minoranze di moldavi si trovano oggi in Ucraina e Russia. La maggior parte dei moldavi parla la lingua romena (moldavo) ed \u00e8 di religione ortodossa."}
{"id": "822827", "revid": "648655", "url": "https://it.wikipedia.org/wiki?curid=822827", "title": "Guglielmo Caff\u00e8", "text": "Guglielmo Caff\u00e8 S.p.A. \u00e8 una delle aziende leader calabresi produttrici di caff\u00e8 fondata nel 1943 a Catanzaro da Guglielmo Papaleo. \nOggi l'attivit\u00e0 \u00e8 gestita dai nipoti, ha delle filiali a Roma e a Milano e negozi in varie parti d'Italia, e punta alla sua diffusione anche nel mercato estero.\nCommercializza il caff\u00e8 nel settore domestico e bar.\nL'azienda ha una capacit\u00e0 di 3.000 tonnellate annue. L'attuale stabilimento di produzione del caff\u00e8 Guglielmo \u00e8 situato nella frazione di Copanello nel comune di Stalett\u00ec.\nStoria.\nNel 1943 Guglielmo Papaleo, dopo aver fatto la \"gavetta\" come garzone in alcuni negozi alimentari, decide di aprire un piccolo negozio sul corso Mazzini all'interno del quale colloca una piccola macchina per il caff\u00e8. Quattro anni dopo inizia la vera e propria attivit\u00e0 di produzione e vendita di caff\u00e8, per questo decide di allargare il locale per permettere la degustazione che riscuote un notevole successo fra i catanzaresi, e nel 1950 inaugura il primo bar Guglielmo.\nNel 1952 l'attivit\u00e0 viene trasferita nel rione Strat\u00f2 di Catanzaro dove ha inizio la commercializzazione nell'intera provincia, attraverso l'acquisto di curiosi automezzi pubblicitari a forma di caffettiera con tazzine.\nNel 1957 la richiesta di prodotto \u00e8 tale che spingono Guglielmo Papaleo a realizzare la prima torrefazione a Catanzaro Sala, stabilimento composto da depositi doganali, reparto produzione ed uffici amministrativi. La piccola torrefazione, nata dieci anni prima, inizia ad assumere le sembianze di una vera e propria fabbrica del caff\u00e8. Il salto di qualit\u00e0 si ha nel 1968 quando mercato diventa sempre pi\u00f9 esigente tanto che si inizia la costruzione dell'attuale complesso industriale in Copanello, che verr\u00e0 inaugurato nel 1972 e l'azienda si trasforma in Societ\u00e0 per azioni.\nNel 1984 entra in azienda il milanese Roberto Volpi, genero di Guglielmo Papaleo che porta lo spirito imprenditoriale del nord Italia rimanendo sempre legato alla tradizione della ditta. In questi anni il fatturato cresce. Attualmente Roberto Volpi \u00e8 amministratore delegato dell'azienda.\nNel 1986 entrata della \"Guglielmo\" nel Consorzio Torrefattori bar e l'anno dopo nel consorzio \"Sao Caff\u00e8\".\nTra il 1997 e il 2000 si susseguono cambiamenti e aggiornamenti strutturali, soprattutto tecnologici.\nNel 2001 si decide di ampliare gli orizzonti di investimento puntando su mercati esteri. Prima fiera a Lisbona - Alimentaria 2001- COLONIA 2002 ANUGA - ALIMENTARIA 2003 LISBONA. Investimenti in fiere e in viaggi hanno portato una crescita esponenziale nel mercato estero."}
{"id": "822828", "revid": "94647", "url": "https://it.wikipedia.org/wiki?curid=822828", "title": "L'edera (romanzo)", "text": "L'edera \u00e8 un romanzo della scrittrice sarda Grazia Deledda. Fu pubblicato per la prima volta in lingua tedesca e francese nel 1907 e usc\u00ec, in lingua italiana, a puntate sulla Nuova Antologia nel gennaio-febbraio del 1908 e pubblicato in volume nello stesso anno. Venne tradotto in diverse lingue e nel 1950 ne fu tratto un film per la regia di Augusto Genina, dal titolo omonimo (Vitaliano Brancati collabor\u00f2 alla sceneggiatura). Si tratta di un'opera di carattere drammatico.\nSoggetto ed ambientazione.\nLa vicenda del romanzo si svolge in un paese della Sardegna all'inizio del XX secolo. Lo sfondo della narrazione \u00e8 il decadimento tanto della nobilt\u00e0 sarda quanto quello economico del posto. In primo piano viene descritta la drammatica situazione economica di una famiglia aristocratica di campagna, i Decherchi. In origine ricca, la famiglia possiede ancora alcuni poderi, ma ha parecchi debiti. La famiglia \u00e8 inoltre costretta a tenere in casa ziu Zua, un lontano parente ricco, vecchio e malato. Ziu Zua si lamenta in continuazione di tutti membri della famiglia: le sue proteste prendono di mira soprattutto Annesa, la giovane protagonista del romanzo. \u00c8 principalmente lei a prendersi cura del malato, che poco a poco diventa insopportabile. Ormai, in famiglia tutti sperano nella morte del vecchio. Nel corso del romanzo si delineano anche i contorni dell'amore tra Annesa e Paulu, uno dei componenti della famiglia Decherchi. Le loro vicende si intrecciano sullo sfondo di una situazione familiare assai complessa.\nLettura.\nLa famiglia, durante i decenni, \u00e8 stata ripetutamente scossa non solo da collassi finanziari, ma anche da casi di morte prematura e da tensioni interne. La donna nella societ\u00e0 di Deledda \u00e8 spesso l'elemento positivo che cerca di compensare le forze distruttive insite nella societ\u00e0, non di rado per opera del sesso maschile. Paulu ed i suoi antenati hanno sperperato molto, sicch\u00e9 Annesa pensa soprattutto a porre riparo ai danni. Lo stesso atteggiamento si riscontra in Rachele ed in altri personaggi femminili della storia. Sembra comunque che le vicende del romanzo siano attaccate ad un filo: il controllo sull'esito della storia pare essere pi\u00f9 dalla parte del destino che non dagli sforzi intrapresi da Annesa o da altri personaggi (come il prete Virdis).\nAnnesa viene simboleggiata dall'edera. La metafora di questa pianta compare diverse volte nel libro, talvolta prende la forma di similitudine: la pianta, Annesa, si appoggia all'albero che sta per Paulu, ricoprendolo della sua piet\u00e0 e del suo amore. L'edera infatti cresce appoggiandosi a sostegni esterni. Annesa ricerca il senso della sua esistenza in funzione degli altri, in particolare di Paulu. Altre volte, l'edera compare come una pianta che con i suoi rami copre in buona parte l'albero o il muro cui si appoggia e la sua presenza pu\u00f2 essere percepita come invasiva o addirittura soffocante.\nI sacrifici di Annesa sono dettati dall'altruismo di questo personaggio, che pone in primo piano assoluto il suo amore per Paulu e per la famiglia Decherchi (li chiama infatti i suoi \"benefattori\"). Questo vivere in funzione delle persone amate \u00e8 un altruismo portato alle estreme conseguenze e costituisce al contempo un punto di forza e di debolezza. Nella sua edizione critica del 2010 Dino Manca scrive: \u00abAnnesa... sposer\u00e0 il suo uomo solo in vecchiaia, di fatto pagando il prezzo della colpa fino alla fine dei suoi giorni. Il matrimonio \u00e8, infatti, la vera punizione, l'unione indissolubile cementata dal delitto. \u00bb.\nInquadramento storico-letterario del romanzo.\nDeledda era una scrittrice eclettica che si appoggiava a diverse fonti letterarie. La vita di paese e le regole della societ\u00e0, descritte pi\u00f9 volte, avvicinano il romanzo alla corrente del verismo.\nTuttavia, la spiccata tendenza di Deledda a descrivere eventi fatali testimonia l'influsso di altre correnti letterarie, soprattutto di stampo estero come la letteratura del tardo romanticismo e del realismo francese o della narrativa contemporanea russa (potere quasi insuperabile del destino, dubbi esistenziali ed introspezione). Il simbolismo, che spesso ricorre nella descrizione dei suggestivi paesaggi scolpiti dal vento e da eventi meteorologici anche violenti si stacca dalla produzione verista, alludendo a paesaggi interiori o a sviluppi in corso.\nNote sulla genesi del romanzo.\nMolte bibliografie di edizioni famose riportano come data di pubblicazione dell'opera il 1906. Secondo lo studio condotto dal filologo Dino Manca, e riportato nella sua edizione critica, risulta invece che la Deledda inizi\u00f2 a redigere il manoscritto de \"L'edera\" molto probabilmente nella primavera del 1905. Il periodo di gestazione e di rielaborazione dell'opera si protrasse, dunque e prevedibilmente, per tutto il 1906. A seguito delle richieste e delle sollecitazioni che giungevano dal mondo editoriale tedesco e francese, poi, ella invi\u00f2 il manoscritto (o pi\u00f9 probabilmente un dattiloscritto) del suo \u00abromanzo sardo\u00bb prima alla \u201cDeutsche Rundschau\u201d di Berlino (poi in volume per i tipi della Daetel sempre di Berlino) e successivamente alla \u201cRevue Bleue\u201d di Parigi (e, probabilmente, anche ad una rivista argentina), perch\u00e9 fosse pubblicato nel 1907, nel lasso di tempo in cui la \u201cNuova Antologia\u201d di Roma editava \"L'ombra del passato\". Dopo d'allora (verosimilmente nei mesi di novembre o dicembre dello stesso anno), la scrittrice nuorese consegn\u00f2 \"L'edera\" \u2013 riveduta in molte sue parti \u2013 alla \u201cNuova Antologia\u201d, rivista diretta da Maggiorino Ferraris che la pubblic\u00f2, per la prima volta in lingua italiana, dal primo gennaio al sedici febbraio del 1908 e che ripropose in volume nello stesso anno con la \u201cBiblioteca Romantica\u201d (Tipografia Carlo Colombo). \"L'edera\" incontr\u00f2 subito il favore del grande pubblico e l'edizione Colombo registr\u00f2, nel giro di due settimane, una tiratura di settemila copie (novemila dopo qualche mese), conoscendo nello stesso anno la prima traduzione in ungherese a cura di Sebesty\u00e9n K\u00e1rolyn\u00e9. L'anno successivo fu pubblicata dalla Hachette di Parigi (tradotta dallo stesso L\u00e9cuyer che aveva curato l'edizione della \u201cRevue Bleue\u201d), in spagnolo dalla Biblioteca La Naci\u00f3n di Buenos Aires, in russo, a puntate, dalla \u201cSovremennyj mir\u201d di Mosca e, dopo la riduzione drammaturgica del testo (realizzata nell'estate del 1908 a Santa Marinella con la collaborazione di Camillo Antona Traversi), il 6 febbraio venne rappresentata al Teatro Argentina di Roma e replicata per dieci sere consecutive. Da un ulteriore studio stratigrafico e comparativo condotto da Dino Manca col metodo del campione, per altro, risulta che le versioni licenziate dalla \u201cDeutsche Rundschau\u201d e dalla \u201cRevue Bleue\u201d coincidono, in non pochi luoghi del testo, con la primitiva campagna correttoria dell'autografo conservato nella Sala Manoscritti della Biblioteca Universitaria di Sassari (Fondo Manoscritti, Ms.237)."}
{"id": "822829", "revid": "6802122", "url": "https://it.wikipedia.org/wiki?curid=822829", "title": "Maria Waleska", "text": ""}
{"id": "822839", "revid": "1452073", "url": "https://it.wikipedia.org/wiki?curid=822839", "title": "Dodecaedro simo", "text": "In geometria solida il dodecaedro simo (che significa: dodecaedro a cui sono stati smussati alcuni vertici) o dodecaedro camuso \u00e8 uno dei tredici poliedri archimedei.\nHa 92 facce, 12 delle quali sono pentagoni regolari e le altre 80 sono triangoli equilateri. Si tratta di un poliedro chirale: non \u00e8 equivalente alla sua immagine riflessa, e si presenta quindi in due forme distinte.\nLegami con il dodecaedro.\nIl dodecaedro simo pu\u00f2 essere ottenuto dal dodecaedro espandendo le 12 facce pentagonali e quindi ruotando leggermente i pentagoni in modo che lo spazio tra questi possa essere riempito da corone di triangoli equilateri.\nChiralit\u00e0.\nIl dodecaedro simo \u00e8 un poliedro chirale: differisce sostanzialmente dalla sua immagine riflessa. Per questo motivo esistono due versioni del dodecaedro simo, dette \"destrogira\" e \"levogira\". Dei tredici solidi archimedei, l'unico altro solido chirale \u00e8 il cubo simo.\nDualit\u00e0.\nIl poliedro duale del dodecaedro simo \u00e8 l'esacontaedro pentagonale. Anch'esso \u00e8 un poliedro chirale."}
{"id": "822842", "revid": "287204", "url": "https://it.wikipedia.org/wiki?curid=822842", "title": "Tulpa", "text": "Tulpa \u00e8 un termine della lingua tibetana usato in ambito buddhista e, soprattutto, meditativo.\nIl significato della parola definisce un'entit\u00e0 incorporea creata attraverso particolari metodi meditativi sviluppati dai monaci, soprattutto i grandi lama tantrici. Secondo tali credenze questa forma incorporea, che vive nel piano astrale, pu\u00f2 essere percepita sotto molteplici aspetti, soprattutto in sembianze animali, da altri monaci raccolti in meditazione.\nEsistono narrazioni di combattimenti effettuati attraverso tali creature, che sono la rappresentazione morfologica della volont\u00e0 del loro creatore."}
{"id": "822843", "revid": "78273", "url": "https://it.wikipedia.org/wiki?curid=822843", "title": "Banda dell'Arma dei Carabinieri", "text": ""}
{"id": "822844", "revid": "767487", "url": "https://it.wikipedia.org/wiki?curid=822844", "title": "Esacontaedro pentagonale", "text": "In geometria solida l'esacontaedro pentagonale \u00e8 uno dei tredici solidi di Catalan.\nPropriet\u00e0.\nL'esacontaedro pentagonale \u00e8 un poliedro chirale: non \u00e8 cio\u00e8 equivalente alla sua immagine riflessa.\nPoliedro duale.\nIl poliedro duale dell'esacontaedro pentagonale \u00e8 il dodecaedro simo.\nAltri poliedri.\nAlcuni vertici dell'esacontaedro pentagonale sono anche vertici dell'icosaedro regolare."}
{"id": "822845", "revid": "1522738", "url": "https://it.wikipedia.org/wiki?curid=822845", "title": "Palidoro", "text": "Palidoro \u00e8 una frazione di 2.198 abitanti del comune di Fiumicino in provincia di Roma.\n\u00c8 stata la quarantasettesima zona di Roma nell'Agro Romano, indicata con Z. XLVII, istituita con delibera del Commissario Straordinario n. 2453 del 13 settembre 1961 e soppressa con delibera del Commissario Straordinario n\u00b0 1529 dell'8 settembre 1993 a seguito dell'istituzione del Comune di Fiumicino, avvenuta con legge regionale n. 25 del 6 marzo 1992.\nConfini della zona sotto il comune di Roma.\nLa zona confinava a nord con i comuni di Cerveteri e Anguillara Sabazia, a est con la zona Z. XLIX Santa Maria di Galeria, a sud-est con la zona Z. XLVI Torrimpietra, a sud con la zona Z. XLIII Maccarese Nord e a ovest con il mar Tirreno.\nStoria.\nNel 1019 l'area venne menzionata da papa Benedetto VIII col toponimo \"Palitorium\". Nel 1480 la comunit\u00e0 di Roma menziona un castrum presente nell'area. La tenuta, composta dai tenimenti di Palidoro, Sant'Angelo e Castel Lombardi, fu di propriet\u00e0 della famiglia Muti, e in seguito dal XVII secolo della famiglia Peretti, che la cedette infine all'arcispedale di Santo Spirito in Saxia di Roma.\nPresso la Torre di Palidoro, il 23 settembre 1943, il vicebrigadiere Salvo D'Acquisto, con atto eroico, si offr\u00ec volontario alla fucilazione da parte dei tedeschi per salvare 22 persone che sarebbero state fucilate per rappresaglia. Negli anni 2000 fu proposto di ubicare in zona una discarica e un inceneritore, proposta che suscit\u00f2 varie proteste da parte degli abitanti della frazione. Nel 2014 \u00e8 stata soprannominata \"Palidoro Oasi\".\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'estrazione e la lavorazione del travertino, finalizzata al settore dell'edilizia ed a quelli artistici."}
{"id": "822846", "revid": "599013", "url": "https://it.wikipedia.org/wiki?curid=822846", "title": "Grant Hackett", "text": "Ha vinto la gara dei 1500\u00a0m sl sia alle Olimpiadi di Sydney 2000 che di Atene 2004, diventando cos\u00ec uno dei pi\u00f9 noti fondisti australiani di tutti i tempi. Ha anche vinto la medaglia d'argento, sempre a Sydney, per aver nuotato una frazione nella staffetta 4x200\u00a0m sl. \u00c8 molto conosciuto per la sua versatilit\u00e0, essendo il pi\u00f9 veloce nuotatore nei 1500\u00a0m e negli 800\u00a0m stile libero, nonch\u00e9 il secondo e il quarto rispettivamente nelle graduatorie dei 400\u00a0m e dei 200\u00a0m stile libero.\nCon i suoi 198\u00a0cm di altezza e i suoi 95\u00a0kg di peso, Grant Hackett \u00e8 una figura imponente dotata di grande forza fisica e di eccezionale resistenza. Lo ha pi\u00f9 volte dimostrato, a Sydney quando ha vinto non essendosi totalmente ripreso da una malattia, e ad Atene dove, con un polmone parzialmente collassato, ha difeso il primato da avversari come Larsen Jensen e David Davies, di 6 anni pi\u00f9 giovani.\nNel 2005 la nazionale australiana ha introdotto la figura del capitano per la squadra di nuoto. Hackett fu insignito di questo titolo e guid\u00f2 l'Australia ai Campionati del Mondo di Montr\u00e9al, Canada. Vinse la medaglia d'oro nei 400\u00a0m, 800\u00a0m e 1500\u00a0m stile libero, primo in assoluto a compiere questa impresa. Nello stesso anno fu nominato Nuotatore dell'Anno 2005.\nNel novembre 2005 Hackett annunci\u00f2 il suo ritiro dai Giochi del Commonwealth a causa di un intervento chirurgico per un infortunio alla spalla.\nNel luglio 2006 ha reso pubblico il suo fidanzamento con la cantante australiana Candice Alley.\nNell'ottobre 2008 dopo le Olimpiadi Hackett ha annunciato il ritiro dall'attivit\u00e0 agonistica. Nel 2015 rientra in attivit\u00e0 centrando la qualificazione ai Mondiali nella staffetta 4x200\u00a0m stile libero. Nella competizione iridata conquista la medaglia di bronzo in staffetta, pur disputando solo la batteria e non la finale.\nNel 2014 \u00e8 diventato uno dei Membri dell'International Swimming Hall of Fame.\nCarriera.\nHackett \u00e8 nato a Southport, sulla Gold Coast di Queensland; si fece notare al debutto nel 1997 ai Campionati panpacifici, in cui vinse per la prima volta i 1500\u00a0m stile libero.\nHa anche vinto i 400\u00a0m, registrando la sua unica vittoria su Ian Thorpe (non ancora famoso) in una competizione internazionale. Si ripet\u00e9 anche ai campionati del mondo del 1998, ma fu battuto di misura da Thorpe nei 400\u00a0m, venendo beffato nell'ultima vasca. Hackett partecip\u00f2 inoltre alla staffetta vincente nella 4x200\u00a0m stile libero insieme a Thorpe, Michael Klim e Daniel Kowalsky, dando inizio a una serie di sei vittorie sugli Stati Uniti. Questi risultati furono replicati ai Giochi del Commonwealth del 1998 a Kuala Lumpur. Dal 1997 al 2006 Hackett rimase imbattuto nei 1500\u00a0m stile libero in ogni competizione importante, compresi i Campionati del Mondo, le Olimpiadi, i Campionati panpacifici, i Giochi del Commonwealth e i campionati australiani. Ai campionati australiani in corta del 1998 Hackett frantum\u00f2 di 7\" scarsi il record di Perkins sui 1500 portandolo a 14'19\"55.\nNel 1999 Grant Hackett sigl\u00f2 il suo primo record del mondo ai trials australiani di Brisbane per i PanPacifici, infrangendo il precedente limite dell'italiano Giorgio Lamberti sui 200\u00a0m stile libero, che resisteva da ben 10 anni chiudendo in 1'46\"67, nuotato in prima frazione di staffetta. Ai mondiali in corta di Hong Kong Hackett polverizz\u00f2 il primato dei 400 portandolo a 3'35\"01, quasi 5\" meno del vecchio record sconfiggendo Thorpe. Vinse inoltre in 14'32\"87 i 1500, mentre la staffetta australiana della 4x200 fu squalificata. Il record sui 200\u00a0m non ebbe vita lunga, in quanto fu superato da Thorpe ai Campionati Pan-Pacifici del 1999, nonostante anche Hackett avesse migliorato la propria prestazione. Hackett vinse poi i 1500\u00a0m stile libero in 14'45\"60 e contribu\u00ec a stabilire il nuovo record del mondo per la staffetta 4x200\u00a0m insieme a Thorpe, Klim e Bill Kirby con 7'08\"79, nuotando 1'46\"30 lanciato.\nAi trials per le Olimpiadi Hackett batt\u00e9 Perkins nei 1500, arriv\u00f2 terzo nei 200 e nei 400 si prese 10\" di ritardo da Thorpe. All'avvio delle Olimpiadi di Sydney 2000 Hackett era il favorito nei 1500\u00a0m, e aveva buone possibilit\u00e0 anche nei 200\u00a0m e 400\u00a0m, ma sfortunatamente fu colpito da un virus, e nelle gare brevi arriv\u00f2 ben lontano dal suoi risultati migliori, finendo 8\u00ba nei 200\u00a0m in 1'49\"46 e 7\u00ba nei 400\u00a0m in 3'48\"33. A questo segu\u00ec una prestazione decisamente lenta nelle batterie della 4x200\u00a0m sl, ragion per cui fu escluso dal quartetto e rimpiazzato da Todd Pearson. Nella finale dei 1500\u00a0m sl, a cui Hackett si era qualificato con il terzo tempo, dietro al favorito Kieren Perkins, venne acclamato a gran voce dal pubblico, riuscendo a impostare una gara aggressiva, con la quale raggiunse la medaglia d'oro con il tempo di 14'48\"33.\nAi Trials per i Campionati del mondo 2001, Hackett arriv\u00f2 secondo nei 400 dietro Thorpe, mentre vinse i 1500. Negli 800 con 7'44 batt\u00e9 il record di Perkins, ma fu Thorpe lo precedette di buoni 3\". Ai Campionati del Mondo del 2001 a Fukuoka, Hackett arriv\u00f2 al meglio della forma, riuscendo a ritoccare i suoi primati personali nei 400\u00a0m (3'42\"51), migliorandolo di 2\", e negli 800\u00a0m stile libero (7'40\"34), finendo per\u00f2 sempre dietro a Thorpe. Nei 400\u00a0m riusc\u00ec a stargli vicino fino ai 200, poi Thorpe lo stacc\u00f2. Negli 800\u00a0m Hackett transit\u00f2 ai 750 un centesimo davanti a Thorpe, che gli diede un secondo nell'ultima vasca e lo sconfisse nonostante anche Hackett fosse sceso sotto il precedente limite mondiale. Insieme con Thorpe, Klim e Kirby contribu\u00ec poi a migliorare il record nella 4x200\u00a0m fino a 7'04\"66, nuotando un ottimo 1'46\"11, tempo che fino al 2007 rester\u00e0 imbattuto, ed inoltre l'Italia che arriv\u00f2 seconda fu staccata di 6\". Nei 1500\u00a0m Grant attacc\u00f2 subito (passaggio in 54\"19 ai 100\u00a0m) ma poi rallent\u00f2 transitando in 7'44\"47 agli 800, comunque 1\"5 sotto al record di Perkins e con il pubblico che lo acclamava stabil\u00ec un pazzesco primato del mondo migliorando di 7\" il precedente record portandolo a 14'34\"56.\nLa settimana successiva ai Campionati Australiani in corta ottenne con la 4x200 anche il record in corta, poi distrusse di 9\"32 il record di Perkins sugli 800 e lo port\u00f2 a 7'25\"58. La settimana fece 14'10\"10 sui 1500 nuotando un 50 in pi\u00f9.\nReplic\u00f2 i risultati ai Giochi del Commonwealth nel 2002 a Manchester, dove vinse l'argento in 3'43\"48 sui 400, l'oro con la 4x100 stile e la 4x200 e l'oro nei 1500. Ai Campionati panpacifici a Yokohama si segnal\u00f2 per il 14'41\"65 sui 1500\u00a0m vincendo anche gli 800 in 7'44\"47.Vinse un altro oro con la 4x200. Ai Campionati Australiani in corta Hackett ritocc\u00f2 il primato sui 400 facendo 3'34\"58. Nel 2003 ai Campionati del Mondo a Barcellona, vinse i 1500\u00a0m in 14'43\"14 e la 4x200\u00a0m e fin\u00ec dietro a Thorpe nei 400\u00a0m in 3'45\"28 e nei 200\u00a0m, dove fu battuto anche da Van den Hoogenband vincendo il bronzo in 1'46\"85. Vinse anche gli 800\u00a0m poich\u00e9 Thorpe decise di non nuotarli e dopo essere stato a lungo in linea col primato perse e chiuse in 7'43\"82.\nAd Atene 2004 Hackett si \u00e8 presentato con un polmone parzialmente collassato, ciononostante \u00e8 arrivato quinto nei 200\u00a0m in 1'46\"56, secondo per due decimi dietro a Thorpe nei 400 in 3'43\"36 ed ha difeso il suo titolo nei 1500 in 14'43\"40, record olimpico. Ha inoltre vinto l'argento nella 4x200\u00a0m stile libero con 7'07\"46, nuotando un non eccezionale 1'47\"50 in prima frazione.\nAi Campionati del mondo a Montr\u00e9al, con il titolo di capitano Hackett vinse in 3'42\"91 i 400\u00a0m, arriv\u00f2 secondo nei 200 in 1'46\"13 dietro Phelps. Negli 800 fece una partenza velocissima accumulando 4\" sul record di Thorpe. Ai 750\u00a0m Hackett aveva quasi 3\" si vantaggio, ma era stanco e perse molto nell'ultima vasca, riuscendo per\u00f2 a battere il record di Thorpe facendo 7'38\"65. Nei 1500 fece 14'42\"58 dopo essere stato fino ai 700\u00a0m a meno di un secondo dal primato ed infine nella 4x200 vinse il bronzo nuotando un ottimo 1'44\"84 in ultima frazione. Il fenomeno australiano diventa cos\u00ec il primo nuotatore della storia a vincere 400\u00a0m, 800\u00a0m e 1500\u00a0m stile libero in una sola edizione dei campionati mondiali; quell'anno sar\u00e0 nominato \"nuotatore dell'anno\".\nRinunci\u00f2 ai giochi del Commonwealth del 2006 per problemi fisici, infatti ai mondiali di Melbourne Hackett gareggi\u00f2 con un infortunio alla spalla e nonostante l'argento nei 400, arriv\u00f2 settimo negli 800 e nei 1500, ben lontano dai suoi tempi perdendo anche se per infortunio un 1500 dal 1997.\nNell'estate 2007 ha nuotato in 7'27 gli 800 in corta ed ha stabilito il nuovo primato con la 4x200 in corta con il tempo di 6'52\"66, nuotando 1'42\"75 in seconda frazione.\nAi Trials australiani per Pechino Hackett ha vinto i 200 in 1'47\"05, i 400 in 3'43\"05 ed i 1500 in 14'48\"65.\nAi Campionati Australiani in corta a luglio, Hackett miglior\u00f2 il primato sugli 800 (7'23\"42).\nAi Giochi olimpici di Pechino 2008, dopo un deludente sesto posto nei 400 in 3'43\"84 ha raccolto prima il bronzo nella 4x200, poi un argento nei 1500 in 14'41\"53 dietro il tunisino Oussama Mellouli, vincitore in 14'40\"84, dopo aver stabilito il nuovo record olimpico in batteria con 14'38\"92, Hackett manca cos\u00ec per pochissimo (meno di un secondo) l'impresa di diventare il primo nuotatore a vincere la stessa disciplina per 3 olimpiadi consecutive.\nRitiratosi alla conclusione della stagione 2008, Hackett ritorna all'attivit\u00e0 nel 2015, partecipando ai campionati australiani validi per la qualificazione ai mondiali di Kazan', ottenendo un terzo posto nei 400 sl e un quarto sui 200 sl, mancando la qualificazione individuale ai Mondiali, ma ottenendo un posto nella staffetta 4x200 sl, nella quale conquista il terzo posto, disputando tuttavia solamente la batteria, venendo sostituito in finale da Cameron McEvoy.\nMigliori prestazioni personali.\nVasca lunga\nVasca corta"}
{"id": "822848", "revid": "101951554", "url": "https://it.wikipedia.org/wiki?curid=822848", "title": "Leucozaffiro", "text": "Leucozaffiro o zaffiro incolore (dal greco \"leyk\u00f3s\"-bianco), come tutti gli zaffiri, appartenente alla famiglia dei corindoni con la differenza che, nella struttura cristallina non interviene l'effetto colorante di elementi estranei. Il processo di colorazione della struttura cristallina \u00e8 una forma di drogaggio naturale ad opera di elementi come il ferro, l'alluminio, il cromo, che sono pressoch\u00e9 sempre assenti in questa pietra.&lt;br&gt;\nConsiderato per anni di scarso valore ed usato nell'industria, questo corindone sta riguadagnando un certo prestigio tra i collezionisti ed appassionati a causa della sua rarit\u00e0.\nTra i corindoni pi\u00f9 importanti si ricorda il rubino, l'asteria, gli zaffiri celesti e blu."}
{"id": "822849", "revid": "1429175", "url": "https://it.wikipedia.org/wiki?curid=822849", "title": "Cesare Falessi", "text": "Ingegnere, diresse assieme ad Armando Silvestri la rivista \"Oltre il cielo\", prima a pubblicare racconti di fantascienza di autori italiani, accanto ad articoli sull'aviazione e l'astronautica. Ha scritto numerosi racconti gialli, una trentina di volumi di saggistica e numerosi racconti di fantascienza anche sotto vari pseudonimi.\nBiografia.\nNacque a Nettuno (provincia di Roma) il 15 settembre 1930. Laureatosi in ingegneria, prest\u00f2 servizio coma ufficiale di complemento nell'artiglieria a cavallo. Spostatosi con Anna Vaschetto, a lungo segretaria dell'Associazione Trasvolatori Atlantici (ATA), ebbe due figli.\nGiornalista professionista scientifico e astronautico, collabor\u00f2 a quotidiani e periodici destinati a varie fasce di pubblico: \"Il Giornale d'Italia\", \"Il Gazzettino di Venezia\", \"Il Tempo\", \"Il Secolo d'Italia\", \"Agenzia Italia\", la prestigiosa rivista \"Storia illustrata\" e poi \"Ciao Giovani\", \"Giovani 2001\", \"Big 2000\".\nAffiancando Armando Silvestri diresse \"Oltre il cielo\", la prima rivista a pubblicare racconti di fantascienza di autori italiani, pubblicando anche vari racconti propri usando sette pseudonimi diversi.\nFra il 1958 e il 1961 diresse anche l'edizione francese di \"Oltre il Cielo\", denominata \"Au-del\u00e0 du Ciel\" Fu primo presidente, poi presidente onorario, dell'Unione giornalisti aerospaziali italiani (UGAI).\nNel \"Pioniere\" del 1959 nei numeri 10 e 15 si trova una rubrica dal nome \"L'uomo nello spazio risponde\" coordinata da Cesare Falesi.\nCome giornalista aeronautico ha diretto i periodici \"Ali Nuove\", \"Freccia Alata\", \"Voliamo\", \"Gazzettino Aeritalia\", \"Storia Modellismo\", \"Abstracta\", \"Avioflap\" e \"Sportflap\". Per la Fabbri Editori ha collaborato all'uscita della monumentale \"Storia dell'Aviazione\" (120 fascicoli) e poi di \"Aviazione Oggi\" (36 fascicoli) e \"Storia dei Corazzati\" (90 fascicoli). Per circa vent'anni ha lavorato come responsabile di uffici stampa e pubbliche relazioni in Alitalia, Aeroporti di Roma, Aeritalia (oggi Alenia) e Aviointeriors.\nIn campo cinematografico \u00e8 stato soggettista, sceneggiatore, aiuto regista e regista, producendo una cinquantina di documentari, che venivano proiettati insieme ai cinegiornali durante gli spettacoli degli anni cinquanta, e sette film. Nel 1966 divenne membro della commissione per i premi cinematografici e dal 1968 fu per molti anni membro permanente del consiglio tecnico della Presidenza del Consiglio dei ministri, per la propriet\u00e0 letteraria e i diritti d'autore. \nMembro del Rotary Club, fu attivo fino alla sua morte, avvenuta a Roma il 1\u00ba febbraio 2007."}
{"id": "822850", "revid": "1745361", "url": "https://it.wikipedia.org/wiki?curid=822850", "title": "Fernando De Lucia", "text": "Biografia.\nEntr\u00f2 giovanissimo nel conservatorio di San Pietro a Majella, nella sua citt\u00e0, per studiare il fagotto, il contrabbasso e, successivamente, il canto. Dopo un intenso lavoro con i maestri Beniamino Carelli e Vincenzo Lombardi, debutt\u00f2 al Teatro San Carlo di Napoli il 5 marzo 1885, nel \"Faust\" di Gounod. La notoriet\u00e0 raggiunta gli procur\u00f2 subito un contratto per il Teatro Comunale di Bologna e per la Pergola di Firenze, dove ottenne grande successo nel 1886, con la \"Mignon\" di Thomas e con la \"Carmen\" di Bizet.\nNel 1890 and\u00f2 in tourn\u00e9e in Argentina, dove fu raggiunto dalle notizie sui successi travolgenti della \"Cavalleria rusticana\", la prima opera del giovane compositore Pietro Mascagni, con la quale, al suo ritorno in Italia, si present\u00f2 al pubblico del San Carlo con esito trionfale. Il 30 ottobre 1891, al Teatro Costanzi di Roma, cre\u00f2 il ruolo titolo de \"L'amico Fritz\" di Mascagni, al quale seguirono \"I Rantzau\" alla Pergola di Firenze il 10 novembre 1892, \"Silvano\" alla Scala di Milano il 25 maggio 1895 e l\"'Iris\" al Teatro Costanzi di Roma il 22 novembre 1898.\nL'11 dicembre 1893 De Lucia debutt\u00f2 al Metropolitan di New York con i \"Pagliacci\" di Leoncavallo, al fianco di Nellie Melba e di Mario Ancona, e il 15 marzo 1897 torn\u00f2 alla Scala per una lunghissima serie di rappresentazioni de \"La boh\u00e8me\" di Puccini, con i soprani Angelica Pandolfini e Camilla Pasini, e sotto la direzione di Leopoldo Mugnone. Tuttavia, la conversione stilistica cost\u00f2 a De Lucia un prematuro decadimento delle qualit\u00e0 vocali; infatti, per tutto l'inizio del XX secolo, dopo numerosi successi, il tenore inizi\u00f2 drasticamente a diminuire i suoi impegni. Nel 1917, dopo essersi esibito per l'ultima volta nella sua Napoli ne \"L'amico Fritz\" di Mascagni, decise di chiudere la sua carriera.\nIl 4 agosto 1921, nella Basilica di San Francesco di Paola, ai funerali di Enrico Caruso, De Lucia cant\u00f2 il \"Piet\u00e0, Signore\" di Niedermeyer (fu prima interpellata Luisa Tetrazzini, ma la Chiesa viet\u00f2 l'esibizione di una donna). Nel 1922 appar\u00ec per l'ultima volta in pubblico, nel corso di un concerto di beneficenza, dopodich\u00e9 si diede all'insegnamento, prima al Conservatorio di San Pietro a Majella e poi privatamente, avendo tra i suoi allievi Gianna Pederzini e Georges Thill."}
{"id": "822851", "revid": "101478", "url": "https://it.wikipedia.org/wiki?curid=822851", "title": "Gounod", "text": ""}
{"id": "822859", "revid": "93556", "url": "https://it.wikipedia.org/wiki?curid=822859", "title": "Venula", "text": "La venula \u00e8 un vaso sanguigno di piccole dimensioni che permette al sangue venoso di ritornare dai capillari verso vasi sanguigni pi\u00f9 grandi, quali le vene. Le venule sono costituite di tre strati: uno strato pi\u00f9 interno di endotelio, formato da cellule epiteliali squamose, che funge da membrana, uno strato intermedio elastico di tessuto muscolare ed uno strato pi\u00f9 esterno di tessuto connettivo fibroso.\nRispetto alle arteriole, nelle venule lo strato intermedio \u00e8 pi\u00f9 scarsamente sviluppato e la parete vasale si presenta dunque pi\u00f9 sottile a parit\u00e0 di diametro. Le vene contengono circa il 70% del volume totale di sangue, di cui il 25% \u00e8 contenuto nelle venule."}
{"id": "822860", "revid": "32428", "url": "https://it.wikipedia.org/wiki?curid=822860", "title": "Venule", "text": ""}
{"id": "822864", "revid": "775372", "url": "https://it.wikipedia.org/wiki?curid=822864", "title": "Presidenti di Trinidad e Tobago", "text": "Il presidente di Trinidad e Tobago \u00e8 il capo dello Stato nonch\u00e9 comandante in capo delle forze armate della repubblica.\nLa carica fu istituita nel 1976 quando il paese divenne una repubblica, fino ad allora il capo dello Stato era stato il sovrano britannico.\nIn seguito ad un accordo transitorio il primo presidente del paese fu Sir Ellis Clarke, l'ultimo governatore generale del paese. Fu eletto da un collegio elettorale composto da membri delle due camere del parlamento il 24 settembre 1976 che da allora \u00e8 giorno di festa nazionale (\"Republic Day\").\nLa costituzione del 1976 prevede che al presidente sia assegnato \"de jure\" il potere esecutivo, analogamente a quanto previsto per il monarca britannico, di fatto il potere esecutivo \u00e8 esercitato dal primo ministro e dal governo. Il primo ministro \u00e8 nominato dal presidente ed \u00e8 il leader del partito di maggioranza della Camera dei rappresentanti, il presidente nomina, su indicazione del primo ministro e del leader dell'opposizione i membri del senato.\nIl presidente deve aver superato i 35 anni di et\u00e0, deve essere cittadino di Trinidad e Tobago, e al momento della nomina deve risiedere nel paese da almeno 10 anni.\nL'attuale presidente di Trinidad e Tobago \u00e8 Paula-Mae Weekes."}
{"id": "822872", "revid": "919135", "url": "https://it.wikipedia.org/wiki?curid=822872", "title": "Teorema della scimmia instancabile", "text": "Il teorema della scimmia instancabile o teorema delle scimmie infinite afferma che una scimmia che prema a caso i tasti di una tastiera per un tempo infinitamente lungo quasi certamente riuscir\u00e0 a comporre qualsiasi testo prefissato. Come esempio i francofoni prendono i volumi della Biblioteca Nazionale di Francia e gli anglosassoni le opere di William Shakespeare e, per quanto riguarda l'Italia, la Divina Commedia. Il teorema pu\u00f2 essere considerato un caso particolare del secondo lemma di Borel-Cantelli.\nQuesta formulazione del problema \u00e8 stata data da \u00c9mile Borel. La (o le) \"scimmie\" che battono a macchina rappresentano soltanto un meccanismo per produrre una sequenza infinita di caratteri casuali.\nAspetti matematici.\nData una tastiera di formula_1 tasti e un testo da riprodurre di formula_2 battute, la probabilit\u00e0 di \"non\" effettuarlo in formula_3 tentativi (indipendenti) \u00e8 \nformula_4 e il limite formula_5 porta tutta l'espressione a formula_6 perci\u00f2 la probabilit\u00e0 di riprodurre un testo fissato se si prova all'infinito \u00e8 formula_7.\nPer una definizione formale \u00e8 possibile consultare la dimostrazione del paradosso di Borel (o paradosso della scimmia).\nRichard Dawkins ha osservato, nel suo \"L'orologiaio cieco\" (1986, capitolo III), che al ritmo di una lettera al secondo il tempo trascorso dalla nascita dell'Universo ad oggi non sarebbe stato (quasi sicuramente) sufficiente alla scimmia per terminare il proprio lavoro. In particolare ha verificato, con un programma che genera casualmente lettere dell'alfabeto, che la probabilit\u00e0 per una scimmia di scrivere soltanto le prime 28 battute di una frase di Shakespeare \u00e8 appena di formula_8, ossia 1 su 10.000 milioni di milioni di milioni di milioni di milioni di milioni. Per avere un riferimento basti pensare che le probabilit\u00e0 di vincere al superenalotto sono di 1 su 622 milioni.\nIn caso di multiverso o di tempo infinito il teorema sarebbe invece una spiegazione adeguata per la perfezione delle leggi naturali adatte allo sviluppo della vita intelligente (principio antropico forte).\nNella letteratura.\nL'idea di produrre tutti i possibili testi combinando casualmente le lettere dell'alfabeto \u00e8 gi\u00e0 presente ne \"I viaggi di Gulliver\" di Jonathan Swift, come uno dei progetti degli accademici di Lagado, nell'isola di Laputa. Jorge Luis Borges, nel saggio \"La Biblioteca Total\" (apparso sulla rivista \"Sur\" nel 1939), attribuisce questo \"teorema\" ad Huxley (non specifica per\u00f2 se Aldous o Thomas Henry), ed in seguito lo inserisce (senza per\u00f2 citarlo) all'interno della struttura del suo racconto \"La Biblioteca di Babele\" (1941, raccolto in \"Finzioni\"). Douglas Adams nella Guida galattica per gli autostoppisti fra gli eventi osservati da Arthur Dent durante la propulsione ad improbabilit\u00e0 infinita cita \u00ab\"un'incredibile moltitudine di scimmie che vogliono parlarci di una sceneggiatura dell'Amleto che avrebbero appena finito di scrivere\"\u00bb.\nUn altro testo pi\u00f9 recente che si ispira ad una variante di questo \"teorema\" \u00e8 il romanzo giallo \"An Infinite Number of Monkeys\" di Les Roberts.. Il caso \u00e8 citato anche da Sciascia nel suo \"Candido\".\nNel fumetto \"Animal Man\" (n. 25 \"Gli enigmi della scimmia\") di Grant Morrison \u00e8 presente una scimmia che, dopo aver scritto a macchina le opere complete di William Shakespeare, sta scrivendo proprio la storia che stiamo leggendo e che permetter\u00e0 al protagonista del fumetto stesso, Animal Man, di uscire dal limbo dei supereroi dimenticati.\nNella musica.\nLa \"sonata in sol minore K. 30\" di Domenico Scarlatti \u00e8 conosciuta come \"Fuga del gatto\" in quanto caratterizzata da un insolito intervallo di note tale per cui nel XIX secolo nacque l'aneddoto che il tema musicale fosse stato ispirato dalle note suonate casualmente sulla tastiera dal gatto del compositore napoletano."}
{"id": "822890", "revid": "110157", "url": "https://it.wikipedia.org/wiki?curid=822890", "title": "Gnosj\u00f6 (comune)", "text": "Gnosj\u00f6 \u00e8 un comune svedese di 9.542 abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "822891", "revid": "50026", "url": "https://it.wikipedia.org/wiki?curid=822891", "title": "Agrionemys horsfieldii", "text": ""}
{"id": "822893", "revid": "50026", "url": "https://it.wikipedia.org/wiki?curid=822893", "title": "Testudo horsfieldi", "text": ""}
{"id": "822894", "revid": "228587", "url": "https://it.wikipedia.org/wiki?curid=822894", "title": "Teenstreet", "text": "TeenStreet \u00e8 un congresso internazionale per adolescenti cristiani di et\u00e0 compresa fra i 13 e i 17 anni; organizzato da Operazione Mobilitazione, ha luogo ogni anno e dura una settimana.\nRilievo Internazionale dell'evento.\nIl primo TeenStreet, che fu tenuto nel 1993 a Offenburg in Germania, ebbe circa 50 partecipanti. \nOggi, oltre 4.500 tra adolescenti e volontari partecipano in estate a TeenStreet in Germania. Negli ultimi anni TeenStreet \u00e8 stato organizzato anche in Uruguay, Brasile, India, Sudafrica, Malaysia e Australia. Ogni evento \u00e8 coordinato a livello locale dall'ufficio nazionale di Operazione Mobilitazione."}
{"id": "822895", "revid": "50026", "url": "https://it.wikipedia.org/wiki?curid=822895", "title": "Agrionemys horsfieldi", "text": ""}
{"id": "822896", "revid": "50026", "url": "https://it.wikipedia.org/wiki?curid=822896", "title": "Tartaruga horsfieldii", "text": ""}
{"id": "822897", "revid": "50026", "url": "https://it.wikipedia.org/wiki?curid=822897", "title": "Tartaruga horsfieldi", "text": ""}
{"id": "822899", "revid": "50026", "url": "https://it.wikipedia.org/wiki?curid=822899", "title": "Tartaruga di horsfield", "text": ""}
{"id": "822900", "revid": "11959", "url": "https://it.wikipedia.org/wiki?curid=822900", "title": "Falangi Libanesi", "text": "Falangi Libanesi (), o Partito Falangista Libanese, \u00e8 un partito politico fondato nel 1936 da Pierre Gemayel. Il movimento, nazionalista e a prevalenza cristiano maronita, lott\u00f2 contro i francesi per l'indipendenza fino al 1943 e costitu\u00ec milizie armate durante la guerra civile libanese dal 1975 al 1990.\nStoria.\nIl suo nome \u00e8 probabilmente ricollegabile alla \u00abFalange spagnola\u00bb, omonima formazione di Jos\u00e9 Antonio Primo de Rivera e On\u00e9simo Redondo Ortega che al partito affiancava milizie paramilitari, ma sub\u00ec anche la fascinazione del fascismo italiano di Benito Mussolini, all'epoca considerato in Libano e nel mondo arabo il pi\u00f9 concreto oppositore dell'imperialismo anglo-francese, che nel periodo tra le due guerre occupava quasi tutto il Vicino Oriente.\nFondazione.\nIl partito fu fondato nel 1936 dall'allora capitano della nazionale di calcio Pierre Gemayel, dal giornalista George Naccache e da Charles Helou (gli ultimi due abbandonarono tuttavia abbastanza presto la formazione).\nNel 1937 Gemayel, insieme all'industriale libanese di origine americana William Hawi, fond\u00f2 le milizia paramilitari del partito che, poste fuorilegge dai francesi nel 1938, operarono in clandestinit\u00e0 fino al 1943.\nIl movimento, infatti, s'opponeva all'epoca alla presenza della Francia in Libano. Collabor\u00f2 in special modo col gruppo sunnita \"al-Najj\u0101da\" per conseguire l'indipendenza del paese nel 1943.\nLe Falangi dopo l'indipendenza.\nFino alla II guerra mondiale il Libano era decisamente a maggioranza cristiana, con una forte minoranza sciita nel Sud-Libano, una minoranza sunnita nelle regioni settentrionali gravitanti intorno alla provincia di Tripoli e un'esigua - ma storica - minoranza drusa nelle zone montagnose dello Sh\u016bf.\nI rapporti di forza tra le diverse confessioni erano stati fissati con l'Indipendenza nell'informale Patto Nazionale del 1943. La presidenza della repubblica doveva essere appannaggio dei Maroniti, quella del Consiglio dei sunniti, quella del Parlamento agli sciiti, la carica di Capo di Stato Maggiore della Difesa a un cristiano-maronita e quella dell'esercito a un druso, con un complesso meccanismo di dosaggio politico, per garantire la rappresentanza parlamentare a tutte le altre mini-comunit\u00e0 libanesi, prime fra tutte quelle greco-ortodossa e armena.\nL'afflusso di rifugiati palestinesi nel 1948, in grande maggioranza sunniti, fu considerato come una minaccia destabilizzante per il movimento, a causa della sua capacit\u00e0 di alterare i rapporti di forza interni al Libano sanzionati nel Patto. Durante la guerra civile del 1958 le milizie falangiste combatterono a fianco delle forze pro-governative.\nPierre Gemayel, leader del partito e ministro dei lavori pubblici, ha dato al Libano gran parte delle sue moderne infrastrutture, completando 440 progetti di sviluppo durante il suo mandato.\nL'entrata di rifugiati palestinesi in territorio libanese fu una realt\u00e0 dopo il 1967. La formazione cristiana tent\u00f2 di opporsi al radicamento palestinese.\nGi\u00e0 nel 1961 erano state create delle unit\u00e0 paramilitari di commando, le Forze regolatorie delle Kat\u0101\u02beeb, guidate da William Hawi. A queste si aggiunse nel 1973 una \"Scuola di combattimento\", segretamente aperta a Tabrieh nel distretto di Keserwan. Un'altra unit\u00e0 speciale, la \"brigata Bashir Gemayel\" - dal nome del figlio pi\u00f9 giovane di Pierre Gemayel, Bashir - fu costituita l'anno successivo.\nLe Falangi nella guerra civile (1975-1990).\nNel 1975 il movimento annunci\u00f2 il raggiungimento della quota di 80.000 adesioni. Il suo presidente era Pierre Gemayel.\nLe Falangi costituirono una delle prime e pi\u00f9 possenti milizie armate libanesi a partire dagli anni Settanta. Nell'aprile 1975 le Forze regolatorie del Kataeb furono in grado di radunare 5.000 miliziani, di cui 2.000 combattenti in uniforme a tempo pieno, sostenuti da circa 3.000 irregolari, originariamente armati di armi da fuoco obsolete. Presto avrebbero raggiunto circa 8.000 unit\u00e0.\nScoppiata la guerra civile, per contrastare l'alleanza tra i palestinesi e le milizie musulmane di sinistra, il ramo paramilitare della Falange si un\u00ec con le \"Tigri Libere\" del Partito nazional-liberale. Il 13 luglio 1976 William Hawi, capo militare delle milizie deaa Falange, fu ucciso da un cecchino palestinese a Tell al-Za\u02bftar, mentre ispezionava le posizioni tenute dai suoi miliziani.\nAl suo posto fu chiamato il figlio di Pierre Gemayel, Bashir Gemayel che riusc\u00ec a unificare le principali milizie cristiane nelle Forze Libanesi, tra cui i seguaci di Camille Chamoun (Camille Sham\u02bf\u016bn) e quelli di Sulaym\u0101n Farangiyye, entrambi ex-Presidenti della Repubblica libanese che, a poco a poco, assorbirono le altre milizie cristiane minori. Le Forze Libanesi rappresentavano l'ala militare della coalizione politica del \"Fronte Libanese\".\nNel 1982 Israele invase il Libano, con il sostegno delle Forze militari del Libano del Sud. In agosto Bashir Gemayel fu eletto Presidente della Repubblica, ma il 14 settembre 1982, nove giorni prima dell'investitura ufficiale, Gemayel mor\u00ec in un attentato dinamitardo, insieme ad altri 26 dirigenti falangisti, nell'esplosione del quartiere generale del partito, nel quartiere cristiano di Ashr\u0101fiyye, nella parte orientale di Beirut.\nDue giorni dopo si consum\u00f2 la vendetta dei falangisti. Nella notte fra il 16 e il 17 settembre, le milizie falangiste guidate da Elie Hobeika penetrarono nei campi profughi di Sabra e Shatila, presso Beirut, e uccisero fra le 700 e le 3.500 persone.\nIl fratello di Bashir, Amin Gemayel (Am\u012bn Giumayyil) fu eletto Presidente della repubblica e lo rest\u00f2 fino al 1988.\nPierre Gemayel mor\u00ec nel 1984 e Elie Karameh gli succedette allora alla guida della formazione politica (1984-86), seguito da Georges Sa\u02bfde (1986-1998). Il partito prese in questo periodo distanza dalla Siria, ma ad essa torn\u00f2 ad allearsi in seguito agli Accordi di Ta'if del 1989 che crearono la II Repubblica libanese. Amin Gemayel e alcuni dei suoi sostenitori si opposero e andarono in esilio dopo la nomina di un governo militare presieduto da Michel Aoun (Michel \u02bfAwn). Poco dopo intervenne la firma degli Accordi di T\u0101'if, che Amin Gemayel denunci\u00f2. La nomina del nuovo governo non piacque alle Forze Libanesi, che misero le mani sulle istituzioni socio-economiche del paese create dal presidente uscente Amin Gemayel, e obbligarono questi a lasciare il Libano nell'ottobre del 1988 per un esilio in Svizzera, Francia e Stati Uniti durato 12 anni, con il generale Aoun che divenne presidente della repubblica.\nDurante l'occupazione siriana.\nIn seno al partito le divisioni si accentuarono a proposito della presenza siriana, autorizzata dagli Accordi a presidiare il Libano sotto il nome di Forza Araba di Dissuasione (FAD), inizialmente formata in massima parte dalla Siria ma con aliquote quasi insignificanti di alcuni altri paesi arabi. Alla guida dell'Ufficio Politico fu posto Boutros Khawand che condusse questa opposizione fin quando egli non fu sequestrato il 5 settembre 1992. Secondo \"Human Rights Watch\", sarebbe stato incarcerato nella prigione militare di Mezze a Damasco e in seguito trasferito nel centro detentivo di Tadmur (Palmira).\nNel 1992 il leader delle Forze Libanesi Samir Geagea si candid\u00f2 alla guida del Kataeb ma perse contro Georges Saadeh. Il conflitto tra i due crebbe e nello stesso anno, Saadeh cacci\u00f2 Geagea e tutti i membri della cosiddetta Commissione di salvataggio, formata da molti membri della direzione e leader locali fedeli alle Forze libanesi e a Geagea.\nDopo la morte di Georges Sa'de, fu Munir al-Hajj nel marzo 1999 che prese la guida del partito, poco dopo l'elezione di \u00c9mile Lahoud alla presidenza della Repubblica. Hajj aveva tentato di promuovere un riallineamento del partito a Damasco ma questa politica era stata fortemente avversata all'interno della Falange. La sua alleanza alle elezioni parlamentari del 2000 col ministro filo-siriano degli Interni, Michel al-Murr (figlio d'un noto magnate libanese), doveva d'altronde far collassare la sua fortuna politica. Al-Murr doveva infatti proporgli di figurare nella sua lista elettorale della regione del Metn sulla quale si trovavano anche i membri del Partito Social-Nazionale Siriano (formazione libanese di chiaro orientamento filo-siriano, dove il termine \"Siria\" sta per \"Grande Siria\"), favorevole all'annessione del Libano alla Siria, e che aveva tra l'altro combattuto le Forze Libanesi nel corso della sanguinosa guerra civile. Hajj fu sconfitto e non pot\u00e9 far parte del nuovo governo.\nIn tale occasione fu allontanato dalla Presidenza del partito. Da allora due candidati restarono in lizza: Amin Gemayel, rientrato dall'esilio nel luglio 2000 e l'armeno ortodosso Karim Pakradouni, antico collaboratore di Bashir Gemayel, filo siriano, rientrato nel 1994 nel partito. Quest'ultimo sar\u00e0 eletto presidente del partito il 4 ottobre 2001, grazie alle possenti ingerenze siriane nel processo elettorale interno e provocher\u00e0 una scissione di fatto fra militanti pro-Gemayel e pro-Pakradouni.\nIl ritorno dei Gemayel.\nNel 2005 con il ritorno dei Gemayel, grazie all'accordo con Pakradouni, il partito entr\u00f2 nella coalizione \"Alleanza del 14 marzo\", coalizione antisiriana emersa dalla cosiddetta \"rivoluzione dei cedri\", che vinse le elezioni e ottenne 4 seggi.\nIl 21 novembre 2006, Pierre Amin Gemayel, dal luglio 2005 ministro dell'Industria e figlio di Amin Gemayel, fu assassinato alla vigilia dell'autorizzazione da parte dell'ONU di convocare un tribunale internazionale, il Tribunale Speciale per il Libano, incaricato di giudicare i fatti che avevano portato all'assassinio del Primo Ministro Raf\u012bq al-\u1e24ar\u012br\u012b.\nNel settembre 2007 fu ucciso con un'auto bomba il successivo leader delle Falangi Antoine Ghanem.\nPresidente del partito diviene cos\u00ec il fratello minore di Pierre Amin Gemayel, Sami Gemayel. Nelle elezioni parlamentari del 2009 il partito, nella coalizione antisiriana Alleanza del 14 marzo, ottiene 5 seggi all'Assemblea nazionale tra cui lo stesso Sami e il ventisettenne figlio di Bashir Nadim Gemayel e il partito nel primo governo di Saad Hariri ottiene il dicastero degli Affari sociali. Nel 2014, nel governo di Tammam Salam, ottiene tre Ministeri.\nAlle elezioni del 2018 ha una flessione e ottiene solo 3 deputati.\nNelle esplosioni di Beirut del 2020 muore Nazar Najarian, segretario generale del partito, dopo aver subito gravi ferite alla testa durante l'esplosione."}
{"id": "822901", "revid": "50026", "url": "https://it.wikipedia.org/wiki?curid=822901", "title": "Tartaruga russa", "text": ""}
{"id": "822902", "revid": "50026", "url": "https://it.wikipedia.org/wiki?curid=822902", "title": "Testuggine russa", "text": ""}
{"id": "822904", "revid": "510537", "url": "https://it.wikipedia.org/wiki?curid=822904", "title": "Tartaruga delle steppe", "text": ""}
{"id": "822906", "revid": "50026", "url": "https://it.wikipedia.org/wiki?curid=822906", "title": "Testudo della steppa", "text": ""}
{"id": "822907", "revid": "50026", "url": "https://it.wikipedia.org/wiki?curid=822907", "title": "Testuggine horsfieldi", "text": ""}
{"id": "822908", "revid": "1543377", "url": "https://it.wikipedia.org/wiki?curid=822908", "title": "Mag\u00e0", "text": "L'Ape Mag\u00e0, nome originale , \u00e8 un'ape antropomorfa protagonista di diversi anime giapponesi e del riadattamento statunitense. Il personaggio e la storia originale sono stati ideati da Tatsuo Yoshida e gli anime sono prodotti da Tatsunoko.\nMag\u00e0 compare in quattro serie ed un film:\nIl nome italiano \"Mag\u00e0\" fu scelto per sfruttare la notoriet\u00e0 dell'anime \"L'ape Maia\" che, al momento del doppiaggio della prima serie per la trasmissione sulle TV locali, alla fine degli anni settanta, stava avendo un enorme successo su Rai 2. Nel doppiaggio italiano delle prime due serie fu cambiato il sesso del personaggio da maschio, come nell'originale giapponese e nella versione americana, in femmina. Nella versione italiana del riadattamento americano fu invece ripristinato il sesso maschile."}
{"id": "822909", "revid": "50026", "url": "https://it.wikipedia.org/wiki?curid=822909", "title": "Testuggine horsfieldii", "text": ""}
{"id": "822911", "revid": "120190714", "url": "https://it.wikipedia.org/wiki?curid=822911", "title": "Gumball 3000", "text": "La Gumball 3000 o Gumball 3000 Rally \u00e8 una manifestazione motoristica non competitiva di che si svolge annualmente su strade di tutti i giorni e quindi aperte al traffico, generalmente la durata \u00e8 di circa una settimana. La partenza e l'arrivo sono fissati in due grandi citt\u00e0 e il percorso prevede vari checkpoint in localit\u00e0 rinomate o punti di interesse.\nEssendo un evento non agonistico non ci sono limiti di regolamento per i partecipanti e sono ammesse diverse categorie di veicoli; la maggior parte sono macchine di lusso e supercar, prototipi, macchine da corsa, talvolta creazioni uniche quali repliche della Batmobile. Ogni anno vengono create verniciature e livree particolari che spiccano per i colori o la loro creativit\u00e0 e ogni macchina ha un numero identificativo.\nFondata da Maximillion Cooper che voleva unire motori, celebrit\u00e0, musica e divertimento in un unico evento, la prima edizione si \u00e8 svolta nel 1999 ed \u00e8 iniziata con una festa esclusiva al Bluebird Club di Londra dove erano presenti molti VIP che hanno corso il giorno seguente quali Kate Moss, Guy Ritchie e Dannii Minogue.\nNegli anni la manifestazione \u00e8 cresciuta di popolarit\u00e0 anche se ha ricevuto parecchie critiche dalla stampa e dalle autorit\u00e0 per via della velocit\u00e0 dei veicoli partecipanti. Ricordiamo che l'edizione del 2007 \u00e8 stata sospesa dopo pochi giorni a causa di uno schianto mortale avvenuto in Macedonia causato da un equipaggio in gara. La Porsche 997 Turbo guidata da Nicholas Morley e Matthew McConville si \u00e8 scontrata frontalmente con una Volkswagen Golf guidata da una coppia di pensionati locali che sono morti in seguito al violento impatto.\nStoria.\nNel 1933 il pilota di moto Erwin George Baker, soprannominato \"Cannonball\", attravers\u00f2 gli Stati Uniti \"coast-to-coast\" in circa 54 ore.\nNel 1970 la rivista automobilistica americana \"Car and Driver\" organizz\u00f2 in suo onore la prima Cannonball Baker Sea-To-Shining-Sea Memorial Trophy Dash.\nLa seconda edizione venne vinta dal pilota di Formula 1 e Le Mans Dan Gurney a bordo di una Ferrari 365 Daytona che impieg\u00f2 35 ore per coprire la tratta New York-Los Angeles.\nQuesto evento ispir\u00f2 nel 1976 i film \"La corsa pi\u00f9 pazza del mondo\" (titolo originale: \"The Gumball Rally\") e \"Cannonball\", di cui vennero girati i sequel \"La corsa pi\u00f9 pazza d'America\" (titolo originale: \"The Cannonball Run\") e \"La corsa pi\u00f9 pazza d'America n. 2\" (titolo originale: \"The Cannonball Run II\").\nLa Cannonball fu infine cancellata nel 1979 in seguito all'attenzione dei media e alle pressioni fatte sugli organizzatori da politici e organi di polizia in merito ai problemi di sicurezza stradale che la gara provocava.\nTraendo ispirazione dalla gara del 1970, dai film sopracitati e dalla pellicola \"Smokey and the Bandit\", Maximillion Cooper fece rivivere lo spirito della vecchia gara nell'estate del 1999 unendo al rally feste notturne e hotel di lusso.\nLa Gumball 3000 cattur\u00f2 subito l'attenzione pubblica grazie alle celebrit\u00e0 che vi parteciparono, all'interesse di CNN, MTV, BBC e George Gurley di \"Vanity Fair\" che ha poi corso assieme ad Alex Roy (vincitore dell'edizione 2003) attraverso il Marocco nell'edizione 2004.\nLe gare.\n1999.\nAlla prima Gumball 3000 hanno partecipato 50 amici di Maximillion Cooper;\npartiti da Londra verso Rimini, hanno qui ripreso la via del ritorno verso Londra attraversando Parigi. Durante il percorso hanno fatto tappa in vari \"checkpoint\" come il museo \"Mas du Clos Ferrari Museum\", il circuito di Le Mans, il circuito di Montecarlo, la fabbrica Ferrari a Maranello, palazzo Ambras in Austria e il circuito di Hockenheim in Germania, prima di tagliare il traguardo a Park Lane (Londra).\nIl vincitore ha guidato una Jaguar E-Type del 1963. Altri nomi noti erano Billy Zane a bordo di una Aston Martin DB5 del 1964, Jason Priestley al volante di una Lotus Esprit e Dannii Minogue su una Porsche Boxster.\n2000.\nLa seconda edizione ha preso il via nel maggio del 2000. La gara \u00e8 partita da Marble Arch a Londra verso l'aeroporto di Stansted, vicino a Cambridge, dove piloti e auto sono stati aerotrasportati fino a un aeroporto privato in Spagna. La gara \u00e8 ripresa attraversando Bilbao, Cannes, Milano, l'Hotel B\u00fchlerh\u00f6he Castle in Germania, il circuito di N\u00fcrburgring e Amburgo prima di tornare a Londra.\nFra i personaggi noti erano presenti leggende della drum and bass, Clifford Price, conosciuto come Goldie, su una Aston Martin V8, Tara Palmer-Tomkinson a bordo di una Jaguar XK8, Bruce Raynolds con una Bentley, la band dei Placebo alla guida di una Lagonda, la band degli Happy Mondays su una Jaguar 2+2 e l'organizzatore Maximillion Cooper al volante della famosa Bentley Arnage 1W0.\n2001.\nLa terza edizione si \u00e8 svolta nell'aprile del 2001, hanno partecipato 106 equipaggi tra cui Johnny Knoxville, Steve O e parte del cast di \"Jackass\" alla guida di una Jaguar XJ6 del 1989, il campione di Formula 1 Damon Hill al volante di una Lamborghini, il comico Vic Reeves con una Mercedes-AMG, Lord Montagu di Beaulieu su una Blower Bentley e Maximillion a bordo di una Shelby Cobra originale.\nLa gara \u00e8 partita da Hyde Park Corner a Londra attraversando Berlino, Malbork, Vilnius, San Pietroburgo, Helsinki, Stoccolma, e Copenaghen prima di tornare a Londra.\nMolti partecipanti sono stati fermati in Lettonia, non potendo cos\u00ec fare il viaggio di ritorno a Londra.\nKim Schmitz \u00e8 arrivato primo sulla linea del traguardo a bordo della sua Mercedes Brabus SV12 Megacar. La corsa \u00e8 stata inclusa in una lunga puntata (un'ora circa) di \"Jackass\" dal titolo \"Jackass Gumball 3000 Special\" andato in onda su MTV e che ha fatto registrare i pi\u00f9 alti ascolti dell'anno. Ruby Wax (nota personalit\u00e0 della BBC) inoltre ha fatto seguire l'evento dalla BBC1 per la TV britannica e ha lottato (per gioco) con Chris Pontius del team di \"Jackass\".\n2002.\nLa quarta edizione ha avuto luogo nell'aprile del 2002 ed \u00e8 stata la prima a non svolgersi in Europa.\nLa corsa \u00e8 partita da New York in direzione della villa di \"Playboy\" a Los Angeles passando attraverso i \"checkpoint\" della Casa Bianca a Washington DC, Memphis, Tennessee per un pranzo nella villa di Elvis Presley, Graceland, Texas (accolti dalla squadra di football dei Dallas Cowboys), il Cadillac Ranch, Santa F\u00e9, New Mexico, il Grand Canyon e infine Las Vegas in Nevada prima dell'arrivo alla villa di \"Playboy\" a Beverly Hills dove Hugh Hefner e le playmate hanno consegnato i premi.\nHanno partecipato 175 vetture, tra cui una Corvette del 1960, verniciata a stelle e strisce come la bandiera americana, una Ferrari California Spider del 1959 come quella del film \"Ferris Bueller's Day Off\", acquistata al prezzo di un milione di dollari solo per partecipare alla Gumball e molte altre muscle car americane che hanno percorso il tragitto a fianco di moderne supercar.\nLa stilista Donna Karan, le modelle Amy Wesson e Rachel Hunter e l'attore Matthew McConaughey erano tra i partecipanti.\nI vincitori sono stati Nicholas Frankl e Nick Connor che, malgrado fossero stati arrestati per le infrazioni multiple al codice della strada commesse, sono stati liberati su cauzione e hanno volato fino alla linea del traguardo.\n2003.\nLa quinta edizione \u00e8 partita nel maggio del 2003, con pi\u00f9 di 100 auto, da San Francisco per arrivare a Miami, passando attraverso Reno, Las Vegas, Tucson, White Sands, San Antonio, Houston e New Orleans.\n\u00c8 stato realizzato anche un film dell'evento dal titolo \"Gumball 3000 THE MOVIE\" con molte star come Ryan Dunn di \"Jackass\", la leggenda dello skateboard Tony Hawk alla guida di una Dodge Viper e Bucky Lasek, il campione di motocross Travis Pastrana e Carey Hart, la modella Jodie Kidd.\nLa vetture presenti includevano molte Ferrari F50 e 360 Modena, Lamborghini Murci\u00e9lago, una supercar come la Koenigsegg CC8S e il VW Eurovan personalizzato di Jesse James.\nAlex Roy ha vinto il premio \"Gumball Spirit Trophy\" con la sua BMW M5 \"team polizei\", camuffata da auto della polizia tedesca.\nIl premio \"Fastest Wheels\" \u00e8 andato a Rob \"Lonman\" Kenworthy alla guida della sua Porsche GT2.\nUn premio speciale \u00e8 andato a Richard e Sue Rawlings con il loro Chevy Avalanche modificato pesantemente.\n2004.\nNel maggio del 2004 si ritorna il Europa con la sesta edizione.\nIl rally parte dalla Torre Eiffel a Parigi alla volta di Biarritz, Madrid e Marbella per poi passare in Africa a Marrakech in Marocco come ospiti del Re che per l'occasione ha considerato nulli i limiti di velocit\u00e0 per i partecipanti della Gumball.\nDa qui la corsa \u00e8 tornata in Spagna per il Gran Premio di Barcellona.\nQui la polizia autostradale ha fermato ai caselli autostradali tutti i partecipanti obbligandoli a percorrere le autostrade in fila indiana dietro una loro auto di pattuglia.\nMolti partecipanti, per non essere notati dalla polizia, hanno staccato gli adesivi degli sponsor dalle loro auto o li hanno coperti riuscendo a farla franca.\nRob \"Lonman\" Kenworthy con la sua Porsche 996 GT2 \u00e8 stato l'unico a rompere la monotonia della carovana creatasi dietro le vetture della polizia, uscendo dalla fila indiana e fuggendo dalle volanti a velocit\u00e0 folle.\nPer questo ha dovuto scontare 4 giorni nelle prigioni spagnole.\nInfine l'arrivo al festival di Cannes.\nHanno partecipato 192 vetture e personaggi come l'ex campione mondiale di boxe Chris Eubank alla guida di un camion, l'attore Adrien Brody, vincitore del premio Oscar con il film \"Il pianista\", che ha preferito una Porsche e gli 'Ai Ya' Boys che hanno affittato un Winnebago RV.\nGary Lutke e John Docherty hanno vinto lo \"Spirit Trophy\" a bordo di una Citro\u00ebn 2CV.\nIl primo posto \u00e8 stato vinto da Kim Schmitz alla guida di una Mercedes CL300.\nIl premio \"Style Award\" \u00e8 stato vinto dal \"team polizei144\" di Alex Roy, questa volta camuffato da Reale Polizia canadese a cavallo.\nIl premio \"Safety Award\" \u00e8 andato a Torquenstein per essere sopravvissuto a uno spaventoso incidente con la sua Dodge Viper in Marocco.\nIl campione Richard Dunwoody e il giornalista Clement Wilson sulla loro Volvo V70R hanno scritto un racconto intitolato \"Our Gumball Rally\", pubblicato dalla Virgin Books, ed \u00e8 stato inoltre prodotto un film di questa edizione intitolato \"Gumball 3000: 6 DAY IN MAY\".\n2005.\nLa settima edizione prende il via da Trafalgar Square il 14 maggio 2005.\nVerranno percorse 3000 miglia partendo da Londra, passando per Bruxelles, Praga, Vienna, Budapest e Ragusa in Dalmazia.\nDa qui con un traghetto le auto e i partecipanti sono stati portati a Bari, per recarsi poi al circuito Targa Florio in Sicilia.\nLasciata la Sicilia, la corsa \u00e8 continuata verso nord in direzione Roma e di seguito Firenze, Genova per arrivare nella piazza del Casino di Montecarlo prima del Gran premio di Formula 1.\nTra i partecipanti Daryl Hannah, rock star e modelle che hanno guidato la macchina del Generale Lee di \"Hazzard\" alle Ferrari Enzo, alle Mercedes-Benz SLR McLaren. Maximillion Cooper ha deciso di partecipare con un Ferrari 550 Le Mans replica molto simile nell'aspetto a quelle utilizzate nel campionato FIA GT.\nCinque partecipanti (Gary Malcolm P. 32 anni (UK), Darrick F, 36 anni (Canada), Rudolf S., 46 anni (Belgio), Pastou P., 25 anni (UK) e Robert Nicholas, 31 anni (UK)) sono stati arrestati il 9 maggio 2005 dalla polizia autostradale catalana mentre correvano tra Sagunto e Tarragona.\nVi sono stati poi accordi con la polizia poich\u00e9 uno degli organizzatori era tra gli arrestati.\nLa storia \u00e8 stata pubblicata sui giornali spagnoli il 10 maggio 2005. Sono stati poi avvistati dirigersi verso Londra dove avrebbe preso il via pochi giorni dopo la Gumball 3000.\nIl premio \"Spirit Trophy\" \u00e8 andato a Sue Bellarby e Kathy Huddart, il cui Caterham 7 si \u00e8 rotto a poca distanza dalla linea del traguardo. I due sono stati caricati dalla leggenda della Gumball 3000, Alex Roy, e trasportati fino al traguardo dalla sua \"Guardia Civil\" Team Polizei BMW M5, finendo cos\u00ec secondi alle spalle della finta polizia spagnola.\nIn questa edizione i vincitori non ufficiali sono stati Greg e \"Kalbas\" su Mercedes 2004 CLK-DTM che, dopo aver fuso il motore di una Mercedes-McLaren SLR con una settimana di vita, hanno rotto anche la CLK-DTM a pochi metri dall'arrivo.\n2006.\nL'edizione 2006 \u00e8 stata la pi\u00f9 ambita tra tutte poich\u00e9 \u00e8 partita da Londra per terminare a Los Angeles in appena 8 giorni, con voli organizzati per il trasferimento di tutte le 120 auto dall'Europa all'Asia e da qui in America.\nSono stati utilizzati 3 Antonov An-124 Ruslan per i veicoli e un Iceland Air Boeing 757 per i passeggeri.\nLa gara \u00e8 partita il 29 aprile 2006 in Pall Mall a Londra proseguendo verso Vienna, Budapest e Belgrado.\nI piloti sono stati poi aerotrasportati dalla Serbia fino in Thailandia per la seconda parte della gara svoltasi tra Phuket e Bangkok.\nCon un secondo trasferimento aereo auto e pilota si sono spostati negli USA per il tratto finale, da Salt Lake City a Los Angeles, passando per Las Vegas dove Snoop Dogg si \u00e8 esibito dal vivo al party della Gumball 3000.\nTra i partecipanti erano inclusi le star di \"Jackass\" Ryan Dunn e Bam Margera, alla guida della Lamborghini Gallardo modificata di Bam, Tony Hawk, Mike Vallely, Rooftop Escamilla su una Jeep Grand Cherokee SRT8, Travis Barker dei blink-182 al volante della sua Rolls Royce Phantom con DJ Swizz Beatz, Dirty Sanchez, Dan Joyce, Matthew Pritchard, l'attore di \"Love Actually\" Martine McCutcheon su un Range Rover rosa e il volto noto della televisione americana Matt Johnston alla guida di una Dodge Charger Custom 2006, oltre al solito assortimento, presente alla Gumball, di eccentrici, celebrit\u00e0, milionari e miliardari provenienti da ogni parte del mondo.\nIl Team Polizei di Alex Roy e Michael Ross, a bordo di una Bentley Continental GT ha dominato la Gumball 2006 piazzandosi primo in Belgio, a Vienna, Budapest, Furnace Creek e Beverly Hills, battendo addirittura i concorrenti che non si sono fermati ai \"checkpoint\".\nIl team di Alex Roy, dopo aver sofferto il sabotaggio di Ed Leigh e un incidente in Thailandia, \u00e8 rimasto sorpreso alla frontiera birmana dove hanno potuto scattare delle foto con le guardie di frontiera convinte che i componenti del Team Polizei fossero ispettori delle Nazioni Unite.\nTorquenstein, dopo lo spaventoso incidente del 2004 con la sua Dodge Viper, \u00e8 ritornato pi\u00f9 carico e preparato al volante di una Ford GT con alcune modifiche (tra cui una cortina fumogena, tre unit\u00e0 GPS e un sistema radar per il rilevamento di autovelox).\nTorquenstein e il suo navigatore Dr. E. Gruene si sono piazzati secondi a Belgrado, ottavi in Thailandia e hanno lottato fino alla fine per il primo posto contro la Bentley del Team Polizei guidata da Alex Roy e Michael Ross.\nIl premio \"Spirit Trophy\" \u00e8 stato vinto da Damian Williams, Richard Blackburn ed Ezra Chapman del Team 15 che hanno sfasciato la loro Rolls Royce Phantom \"mimetica\" in un incidente a circa 160\u00a0mph (257\u00a0km/h) a nord di Belgrado.\nArrivati all'aeroporto serbo sono volati in Thailandia, hanno percorso pi\u00f9 di 500 miglia in taxi attraversando il paese e, una volta atterrati a Salt Lake City, hanno comprato una nuova Rolls Royce Phantom per guidare fino all'arrivo a Beverly Hills.\nSono arrivati alla villa di \"Playboy\" con i resti della griglia anteriore della prima Rolls e Hugh Hefner gli ha conferito un premio pi\u00f9 adatto, una macchinetta per le palline di gomma.\n2007 - Edizione sospesa.\nIl percorso 2007 \u00e8 partito da Londra verso Istanbul passando per Amsterdam, Monaco di Baviera, Venezia, Ragusa di Dalmazia e Atene.\n3000 miglia attraverso 16 paesi, 120 auto, in 8 giorni.\nDal sito ufficiale la \"road map\" prevedeva:\nIl rally \u00e8 stato interrotto e cancellato il 3 maggio a causa di un gravissimo incidente, avvenuto sulle strade della Macedonia il giorno precedente, che ha coinvolto l'automobile di un cittadino locale. Vladimir Cepuljoski, 67 anni, conducente di una vecchia VW Golf che procedeva in direzione opposta, \u00e8 deceduto all'ospedale poco dopo il violentissimo schianto, mentre la moglie Margarita, gravemente ferita, \u00e8 morta il giorno successivo. I conducenti dell'auto in gara, Nicholas Morley, 30 anni, e Matthew McConvile, 32, entrambi inglesi, stavano guidando una Porsche 997 Turbo procedendo a circa 200\u00a0km/h in un tratto in cui il limite era 60\u00a0km/h. Dopo il tremendo impatto frontale con la Golf di Cepuljoski hanno tentato la fuga provando a salire su un'altra vettura ma, bloccati da alcuni spettatori, sono stati arrestati dalla polizia macedone. L'accusa per i due inglesi \u00e8 di omicidio colposo, omissione di soccorso e tentata fuga.\nIn nove anni di Gumball e oltre 40 nazioni attraversate da migliaia di piloti, mai era successa una cosa del genere.\n2008.\nL'edizione 2008 della Gumball 3000 si \u00e8 svolta nel mese di agosto.\nLa partenza \u00e8 avvenuta a San Francisco per poi procedere attraverso i checkpoint di San Diego e Las Vegas, da qui le auto sono state trasferite in volo fino a Nanchino, mentre i partecipanti si erano fermati a Pyongyang.\nSuccessivamente \u00e8 stata fatta tappa a Shanghai, mentre l'arrivo era situato a Pechino in corrispondenza dei giochi olimpici del 2008.\n2009\nL'edizione 2009 \u00e8 partita da Santa Monica ed \u00e8 terminata a Miami.\nQuesta \u00e8 stata un'edizione particolare perch\u00e9, dopo il grave incidente avvenuto in Macedonia durante l'edizione del 2007, si \u00e8 deciso di correre esclusivamente negli Stati Uniti per cercare di lasciarsi alle spalle l'accaduto e settare un nuovo inizio per il brand e la reputazione della corsa.\nI partecipanti hanno guidato per 8 giorni sulle strade statunitensi e le loro imprese sono state documentate nel film \"Gumball 3000: Coast to Coast\".\n2010.\nL'edizione 2010 si \u00e8 svolta tra Londra e New York. Il rally \u00e8 partito il 1\u00ba maggio da Pall Mall, a Londra, passando per Amsterdam, Copenaghen, Stoccolma, Boston, Qu\u00e9bec, Toronto, per poi concludersi il 7 maggio in Times Square, a New York. Tra le celebrit\u00e0 che hanno preso parte a questa edizione possiamo ricordare Tony Hawk, Xzibit, Eve e Sharam.\n2011.\nL'edizione 2011 si \u00e8 svolta tra Londra e Istanbul. Il rally \u00e8 partito il 26 maggio da Pall Mall, Londra, passando per Parigi, Barcellona, il Principato di Monaco, Venezia, Belgrado e Sofia, per concludersi il 1\u00ba giugno a Istanbul. Tra le celebrit\u00e0 che hanno preso parte a questa edizione: i The Dudesons, Bode Miller, Bun B, Eve e Dirty Sanchez.\n2012.\nAl termine dell'edizione 2011, \u00e8 stato comunicato il percorso del Gumball 2012 che transiter\u00e0 per New York, le Cascate del Niagara, Toronto, Detroit, Chicago, Denver e Las Vegas, per concludersi a Los Angeles.\n2013 - 15\u00ba Anniversario.\nL'edizione 2013 si \u00e8 svolta partendo da Copenaghen, passando da Stoccolma, Helsinki, St.Petersburg, Tallinn, Riga, Vilnius, Warsaw, Krak\u00f3w, Vienna, ed \u00e8 finita a Monaco. Tra le auto partecipanti, da segnalare la \"tumbler\" di Batman in versione mimetica (quella usata in Il cavaliere oscuro - Il ritorno).\n2014 - Miami To Ibiza.\nL'edizione 2014 \u00e8 partita da Miami ed \u00e8 terminata ad Ibiza.\nI partecipanti si sono radunati sulla Ocean Drive e hanno iniziato a guidare verso il primo checkpoint a Daytona, presso il Daytona International Speedway. Il rally \u00e8 poi ripartito in direzione di Atlanta ed \u00e8 proseguito lungo la costa est degli Stati Uniti concludendo la prima parte a New York.\nDa qui le macchine e i piloti hanno preso un volo per Edimburgo dando il via al segmento europeo passando prima da Londra, Parigi e Barcellona per poi finire sull'isola di Ibiza.\nIl premio \"Spirit of the Gumball\" \u00e8 stato assegnato al produttore di musica elettronica Deadmau5 e il suo copilota Tory Belleci per aver guidato una Ferrari 458 Italia denominata Purrari.\n2015 - Stockholm To Las Vegas.\nL'edizione 2015 \u00e8 partita da Stoccolma ed \u00e8 terminata a Las Vegas.\nL'inizio \u00e8 stato fissato nel centro di Stoccolma dove le 100 auto partecipanti, tra cui diverse Ferrari, Lamborghini, Mercedes e Mclaren, sono passate sotto il palco del party inaugurale e dopo il consueto discorso del fondatore Maximillion Cooper si sono dirette verso la prima tappa ad Oslo.\nIl giorno successivo la carovana \u00e8 ripartita in direzione Copenaghen e sulla strada hanno fatto tappa al primo checkpoint del rally nella citt\u00e0 di \u00c4ngelholm dove ha sede la Koenigsegg, casa automobilistica svedese che produce esclusivamente supercar e vetture sportive. Adiacente alla fabbrica si trova un aeroporto dismesso che viene usato come pista di collaudo e qui i partecipanti hanno potuto mostrare tutta la potenza delle proprie auto organizzando gare di accelerazione.\nDopo aver ricaricato le batterie in un lussuoso hotel nel centro di Copenaghen, la Gumball 3000 \u00e8 ripartita verso l'ultimo checkpoint europeo fissato alla Amsterdam arena, dove l'attendeva una grossa folla di persone.\nDopo essersi imbarcati su un volo intercontinentale in direzione Reno, citt\u00e0 del Nevada negli Stati Uniti, i partecipanti hanno guidato fino a San Francisco e successivamente si sono diretti a Los Angeles, dove il pilota di Formula 1 Lewis Hamilton a bordo di una Koenigsegg Agera HH si \u00e8 unito alla carovana per portare a termine l'ultimo tratto di strada concludendo l'edizione 2015 della Gumball 3000 a Las Vegas.\nTra le auto iscritte c'era anche un'Audi RS6 elaborata appositamente per la gara e di propriet\u00e0 dello sciatore svedese Jon Olsson. Le modifiche comprendevano un potenziamento del motore che ha aumentato la potenza massima a 950 cavalli e un kit estetico che riprendeva la forma delle macchine da corsa del DTM. Dopo circa 5 mesi dalla fine della corsa l'auto \u00e8 stata rubata ad Amsterdam e, dopo qualche giorno di ricerca in tutto il nord Europa, \u00e8 stata ritrovata bruciata.\n2016 - da Dublino a Bucarest.\nTra le auto partecipanti c'era una riproduzione della Batmobile presa da \"\".\n2017 - Riga to Mikonos.\nL'edizione 2017 \u00e8 partita da Riga (capitale della Lettonia), passando per i seguenti check point: Varsavia, Budapest e Ragusa, Tirana e Atene fino a raggiungere la tappa finale all'isola di Micono in Grecia.\n2018 - Londra to Tokyo.\nNel 2018 le supercar sono partite da Londra in direzione della capitale nipponica."}
{"id": "822914", "revid": "1005847", "url": "https://it.wikipedia.org/wiki?curid=822914", "title": "Elezioni parlamentari in Finlandia del 1929", "text": "Le elezioni parlamentari in Finlandia del 1929 si tennero il 1\u00ba luglio per il rinnovo dell'Eduskunta."}
{"id": "822920", "revid": "339392", "url": "https://it.wikipedia.org/wiki?curid=822920", "title": "Ape mag\u00e0", "text": ""}
{"id": "822922", "revid": "1005847", "url": "https://it.wikipedia.org/wiki?curid=822922", "title": "Elezioni parlamentari in Finlandia del 1927", "text": "Le elezioni parlamentari in Finlandia del 1927 si tennero il 1\u00ba luglio per il rinnovo dell'Eduskunta."}
{"id": "822923", "revid": "181699", "url": "https://it.wikipedia.org/wiki?curid=822923", "title": "Moldavo", "text": "pronunciare \"mold\u00e0vo\""}
{"id": "822925", "revid": "486946", "url": "https://it.wikipedia.org/wiki?curid=822925", "title": "Sacco di Roma (390 AC)", "text": ""}
{"id": "822927", "revid": "122950707", "url": "https://it.wikipedia.org/wiki?curid=822927", "title": "Manara Valgimigli", "text": "Biografia.\nNacque a San Piero in Bagno, frazione di Bagno di Romagna, nella provincia di Forl\u00ec-Cesena. Era figlio di un maestro elementare che, originario di Modigliana, si era trasferito in quel luogo per motivi di lavoro. La madre, scomparsa nel 1887 quando lui aveva solo undici anni, era la figlia del titolare della farmacia dell'ospedale Angioloni di San Piero. Studi\u00f2 presso il liceo classico di Lucca dove la famiglia si era trasferita quando il padre era stato promosso ispettore. Fu allievo di Giosu\u00e8 Carducci all'Universit\u00e0 di Bologna, una tappa \"determinante per la sua formazione umanistica, assieme all'amicizia di Renato Serra e di Alfredo Panzini\". \nDopo la laurea, conseguita nel 1898, insegn\u00f2 in svariati licei italiani, fino a quando, nel 1922, vinse il concorso per la cattedra di letteratura greca all'Universit\u00e0 di Messina. Insegn\u00f2 poi all'Universit\u00e0 di Pisa ed infine in quella di Padova, ove rimase fino al 1948. Amava farsi chiamare \"maestro di scuola\" e lasci\u00f2 un gran numero di allievi, tra cui il bizantinista e paleografo Elpidio Mioni. \nFu poi direttore della Biblioteca Classense di Ravenna dal 1948 al 1955 dove \"indossava un camice bianco che lo faceva assomigliare a un medico\". Dal secondo dopoguerra scrisse con regolarit\u00e0 sulla terza pagina de \"Il Resto del Carlino\" con uno stile che Giovanni Spadolini defin\u00ec \"terso e sereno, con classica perfezione\". I suoi elzeviri saranno raccolti in volumi. \nValgimigli arriv\u00f2 a Ravenna e alla Biblioteca Classense non pi\u00f9 giovane - nel 1948 aveva 72 anni - negli anni del dopoguerra e della ricostruzione. Pochi mesi prima, verso la fine della sua carriera universitaria, era stato invitato ad una residenza \u201cperpetua\u201d dalla Scuola Normale di Pisa che gli offriva alloggio ed ospitalit\u00e0, chiedendo in cambio solo la sua biblioteca; qualche mese dopo ancora l'Universit\u00e0 di Padova gli offriva la continuazione dell'insegnamento. Il rettore dell'ateneo patavino gli scrisse che il suo magistero era universalmente definito \u201cincomparabile e non sostituibile\u201d. Ma Valgimigli scelse di trasferirsi a Ravenna e alla Classense. Racconter\u00e0 poi il motivo di questa scelta: \u201cio vi andai anche attratto, nei miei amori di filologo classico, dal celeberrimo codice, detto appunto \"il Ravennate\", della fine del secolo decimo, che il cremonese abate Pietro Canneti dei frati camaldolesi, comper\u00f2 a Pisa, e che contiene, con scolii marginali e interlineari, tutte le undici commedie di Aristofane che ci rimangono\"; il manoscritto \u00e8 il 429, l'Aristofane oggi detto \"Ravennate\".\nAlla Classense, Valgimigli doner\u00e0 la sua biblioteca personale di pi\u00f9 di fra volumi e opuscoli - che riflettono la sua attivit\u00e0 di filologo, di traduttore ed interprete dei grandi classici, di pedagogo.\nLa vita familiare fu costellata di lutti, descritti nelle pagine di memorialistica: nel 1904 la morte della prima moglie, nel 1918 quella del primogenito Bixio, a soli sei anni, e poco dopo scomparvero la seconda moglie e la figlia Erse. \nMor\u00ec nel 1965 a Vilminore, una localit\u00e0 turistica montana in provincia di Bergamo, dove si trovava nella villa del figlio Giorgio.\nScelte politiche.\nNel periodo bolognese frequent\u00f2 circoli repubblicani e socialisti, maturando un fermo anticlericalismo e nello stesso tempo \"un socialismo umanitario alla Pascoli\". Nel 1898 cerc\u00f2 di arruolarsi con i volontari garibaldini per andare in Grecia ma fu riformato alla visita medica. Fu poi antifascista (firm\u00f2 nel 1925 il \"Manifesto degli intellettuali antifascisti\" redatto da Croce) scontando la sua opposizione al regime con il carcere. Era iscritto al Partito Socialista Italiano; fu amico di Pietro Nenni e di Sandro Pertini.\nOmaggi.\nNel 1988 \u00e8 stata costituita a San Piero in Bagno l'associazione \"Centro Studi Valgimigliani\" che ha promosso tra l'altro la pubblicazione del carteggio tra Marino Moretti e Valgimigli (1935-1965) \"Cartolinette oneste e modeste\" (a cura di Roberto Greggi e S.Santucci, Bologna, P\u00e0tron Editore, 2000).\nGli \u00e8 stata dedicata una strada a Pisa.\nRiconoscimenti.\nNel 1965 il suo libro \"Poeti e filosofi di Grecia\", edito da Sansoni, vinse il Premio Viareggio nella categoria Saggistica.\nOpere.\nAutore.\nSaggi di filologia.\nSull'attivit\u00e0 di Valgimigli in quanto filologo, penetrante il giudizio di Enzo Degani, che lo definisce \"lettore di poesia tutt'altro che svenevole, interprete quanto mai felice di poeti e filosofi di Grecia\". Di particolare interesse l'allora non comune trasversalit\u00e0 degli interessi di lettura, che spazi\u00f2 da temi tradizionali per la letteratura e la filologia greche, a scelte pi\u00f9 schiettamente filosofiche (versioni dall'opera platonica, che sostitu\u00ec quella sistematica ma veramente obsoleta di R. Bonghi). Quest'interesse dal significato personalissimo entrer\u00e0 influenzando non soltanto la sua opera critica e di filologo, ma i numerosi contributi di elzevirista e biografo culturale. Da citare senz'altro il contributo alla ricostruzione della scuola bolognese carducciana e delle abitudini umane e critiche di Carducci letterato e docente. \nTraduttore.\nMolte delle sue magistrali traduzioni (Sofocle, Eschilo, Saffo, Platone e Aristotele) sono ancora in uso nel teatro e nei testi scolastici, soprattutto quella del \"Fedone\" di Platone, pubblicata per la casa editrice Sandron di Palermo e basata sulla collezione \"Graecia Capta\" (1938).\nSull'attivit\u00e0 di Valgimigli come traduttore si legga il giudizio di Vincenzo Di Benedetto: \"Singolare [...] \u00e8 la capacit\u00e0 di rifuggire da ogni tentazione di 'effetto' esterno, sonante, declamatorio (una tentazione che invece inquina le traduzioni di un Ettore Romagnoli o di un Bignone). E in pi\u00f9, rispetto a esiti pur felici nella loro smaliziata modernit\u00e0, quali le versioni di un Quasimodo, la presenza costante di un retroterra filologico, di una percezione professionale delle valenze inscritte nella parola, nel nesso, nel costrutto antichi\" (V. Di Benedetto, \"Valgimigli traduttore dell'Orestea\", in \"Introduzione\" a Eschilo, \"Orestea\", Milano, Rizzoli, 1980 [BUR L 257], p.\u00a040).\nCuratore.\nValgimigli cur\u00f2 l'edizione nazionale delle \"Lettere del Carducci\" (8 volumi, 1952-1960), l'edizione dei \"Carmina\" di Giovanni Pascoli (Milano, Mondadori, 1951), con Carlo Muscetta l'edizione delle \"Opere\" di Vincenzo Monti (Milano-Napoli, Riccardi, 1963), con E. Bolisani \"La corrispondenza poetica di Dante Alighieri\" e \"Giovanni del Virgilio\" (Firenze, Olschki, 1963)."}
{"id": "822928", "revid": "92920", "url": "https://it.wikipedia.org/wiki?curid=822928", "title": "Rory Gallagher", "text": "Biografia.\nI primi anni e i Taste.\nInizi\u00f2 a suonare la chitarra all'et\u00e0 di nove anni ispirato da grandi bluesman come Muddy Waters, Leadbelly e da musicisti folk come Woody Guthrie. Nella seconda met\u00e0 degli anni sessanta Rory si trasfer\u00ec a Londra dove diede vita ai Taste, con il bassista Eric Kitteringham e il batterista Norman Damery, entrambi provenienti dagli \"Axels\", con i quali incise anche del materiale pubblicato solo successivamente in \"Tattoo\". In seguito la formazione mut\u00f2 con l'ingresso di Richard McCraken al basso e John Wilson alla batteria. Con la nuova band Rory incise tre album in studio e due dal vivo, tra cui una formidabile esibizione al Festival dell'Isola di Wight. I Taste, forti di un hard blues muscolare e grezzo (ne \u00e8 un esempio la rilettura di \"Sugar Mama\", da \"Taste\"), si avvicinarono ai grandi trii del momento come Jimi Hendrix Experience e Cream.\nL'album \"On The Boards\" riusc\u00ec meglio del precedente e permise a Gallagher di spiccare come eccellente chitarrista, cantante acutissimo, autore dallo stile particolare, sassofonista e armonicista.\nI Taste si sciolsero nel 1971 per volont\u00e0 di Gallagher, deciso ad avviare quella che sarebbe divenuta poi una stupenda carriera solista. McCraken e Wilson crearono cos\u00ec gli \"Stud\". Il primo dei due intraprese in seguito una buona carriera da \"sideman\" con Kevin Ayers, \"Medicine Head\" e altri, mentre del secondo si persero le tracce.\nLa carriera solista.\nGallagher ingaggi\u00f2 quindi il bassista Gerry Mc Avoy e il batterista Wilger Campbell ad affiancarlo, ed esord\u00ec con un buon album omonimo nel 1971, contenente \"Sinnerboy\", proseguendo poi con l'ottimo \"Deuce\", contenente alcuni classici come \"I'm Not Awake Yet\", \"Used To Be\", \"Don't Know Where I'm Going\" e soprattutto \"Crest of a Wave\".\nDopo un album dal vivo nel 1972, nel 1973 fu pubblicato \"Blueprint\", album di buon successo nel quale figurano anche i nuovi musicisti Lou Martin alle tastiere e Rod De'Ath alla batteria.\nNello stesso anno usc\u00ec anche \"Tattoo\", altro album di buon successo, nel quale la band si dilett\u00f2 a sperimentare diversi stili, con eccellenti risultati. L'album presenta canzoni a sfondo R'n'B tinto di jazz (come \"They Don't Make Them Like You Anymore\"), funk (\"Livin' Like a Trucker\"), oltre a pezzi acustici (\"20:20 Vision\", \"Who's That Coming\"), ma anche heavy (la famosa \"Cradle Rock\") e ad alcuni capolavori come \"Tatoo'd Lady\" e \"A Million MIles Away\".\nNel '74 venne pubblicato un altro album live, \"Irish Tour\", giudicato quasi all'unanimit\u00e0 come il suo capolavoro e fu proprio per le sue funamboliche esibizioni dal vivo che Rory Gallagher assurse a idolo delle masse.\nNel 1975 usc\u00ec \"Against the Grain\", un album hard rock intermezzato da alcuni splendidi pezzi acustici, tra cui la rilettura di \"Out on the Western Plain\".\nNel 1976 incise \"Calling Card\". Questo album si contraddistingue per essere uno degli album pi\u00f9 eterogenei di Rory Gallagher, nel quale sfiora persino il jazz e, grazie all'amicizia con Roger Glover, arriva a sperimentare anche un sound simile a quello dei Deep Purple nella canzone \"Moonchild\".\nDopo la pubblicazione del succitato album lasciarono la band Lou Martin e De'Ath, costringendo Gallagher a continuare con il solo batterista Ted McKenna.\nNel 1978 giunse quindi \"Photo-Finish\", album che spazia tra molti generi e che sforna ottime canzoni come \"Shadow Play\", \"Overnight Bag\", \"Cruise On Out\" e \"Shin Kicker\", tutte di carattere prevalentemente hard rock, pur essendo influenzate da altri generi: \"Cruise On Out\" contiene evidenti riferimenti al rock'n'roll. \"Fuel to the Fire\", inoltre, ricorda molto \"A Million Miles Away\".\n\"Top Priority\" (1979) continua il discorso hard rock, cos\u00ec come l'ottimo \"live\" \"Stagestruck\".\n\"Jinx\", del 1982, \u00e8 un buon album, per il quale si aggiungono due nuovi elementi quali Dick Parry, sassofonista che ha contribuito anche a \"The Dark Side of the Moon\" dei Pink Floyd, e Brinsley Schwarz alle tastiere: tuttavia il sound, anche a causa della nascita del nuovo rock elettronico, risult\u00f2 un po' obsoleto e Gallagher decise di cercare di dare il meglio sul palco, dove ripropose il meglio del suo repertorio, riprendendo anche le canzoni dei Taste.\nDopo ben cinque anni Gallagher torn\u00f2 in studio per incidere \"Defender\", che evidenzia un forte ritorno al blues, cos\u00ec come l'album seguente, \"Fresh Evidence\".\nLa morte e gli album postumi.\nNel 1994, la dipendenza dagli alcolici lo costrinse a subire un trapianto di fegato che non ebbe per\u00f2 un buon esito. Rory Gallagher mor\u00ec il 14 giugno del 1995 all'et\u00e0 di 47 anni in seguito a complicazioni dovute all'intervento. Il giorno della sua morte tutte le televisioni irlandesi interruppero i programmi, persino la BBC. I suoi funerali vennero trasmessi in diretta nazionale.\nNel 1996 fu pubblicato il primo album postumo, \"Blue Days for the Blues\". Altre pubblicazioni postume sono \"BBC Sessions\", che contiene registrazioni inedite sia dal vivo che in studio, e \"Wheels Within Wheels\", pieno di \"outtakes\" e brani acustici eseguiti assieme a numerosi ospiti.\nCuriosit\u00e0.\nA Rory Gallagher \u00e8 dedicata una canzone del cantautore irlandese Christy Moore dal titolo \"Rory Is Gone\".\nJimi Hendrix, durante un'intervista immediatamente dopo l'esibizione al Festival di Woodstock, alla domanda: \"Cosa si prova ad essere il miglior chitarrista del mondo?\", rispose: \"Cosa ne posso sapere? Fareste meglio a chiederlo a Rory Gallagher\" (anche se probabilmente si tratta della variante di una leggenda metropolitana)."}
{"id": "822952", "revid": "1005847", "url": "https://it.wikipedia.org/wiki?curid=822952", "title": "Elezioni parlamentari in Finlandia del 1930", "text": "Le elezioni parlamentari in Finlandia del 1930 si tennero il 1\u00ba e il 2 luglio per il rinnovo dell'Eduskunta."}
{"id": "822989", "revid": "124333929", "url": "https://it.wikipedia.org/wiki?curid=822989", "title": "Safe, Sane and Consensual", "text": "SSC, sigla inglese di Safe, Sane and Consensual, ovvero, in italiano, \"sicuro, sano e consensuale\", \u00e8 una terminologia a cui fa riferimento una parte della comunit\u00e0 BDSM per identificare la cornice minima di sicurezza entro cui dovrebbero svolgersi le attivit\u00e0 loro proprie; in particolare essa identifica una responsabilit\u00e0 ben precisa che il cosiddetto \"Dom\" assume nei confronti della persona a lui/lei sottomessa (\"Sub\").\nIn particolare:\nQuest'ultimo \u00e8 sicuramente il punto pi\u00f9 delicato: in una scena BDSM, infatti, la netta distinzione di ruoli fra persona attiva o dominante e persona passiva o sottomessa, comporta, necessariamente, una sorta di affidamento da parte di quest'ultima, che non pu\u00f2 comportare sempre una preventiva e dettagliata contrattazione di ogni attivit\u00e0 svolta. \n\u00c8 per questo che alcune comunit\u00e0 BDSM hanno preferito alla fraseologia SSC l'acronimo RACK (Risk Aware Consensual Kink), ovvero un consenso informato e consapevole dei rischi propri di chi svolge attivit\u00e0 sessuali di tipo alternativo."}
{"id": "823009", "revid": "1005847", "url": "https://it.wikipedia.org/wiki?curid=823009", "title": "Elezioni parlamentari in Finlandia del 1933", "text": "Le elezioni parlamentari in Finlandia del 1933 si tennero dal 1\u00ba al 3 luglio per il rinnovo dell'Eduskunta.\nIl primo ministro Kivim\u00e4ki condusse un governo di destra di minoranza. Nonostante la vigorosa campagna elettorale dell\"'Alleanza Elettorale Patriottica\", solo un sesto dei votanti la supportarono. Il primo ministro Kivim\u00e4ki continu\u00f2 il suo ruolo anche dopo le elezioni, supportato da Svinhufvud e da molti socialdemocratici e agrari."}
{"id": "823015", "revid": "767487", "url": "https://it.wikipedia.org/wiki?curid=823015", "title": "Celia Thaxter", "text": "Nata e cresciuta nelle Isole Shoals, prima nella Isola White dove suo padre era il custode del faro, e poi sull'isola di Smuttynose.\nAll'et\u00e0 di sedici anni si spos\u00f2 con Levi Thaxter e si spost\u00f2 sulla terraferma. Tuttavia la sua vita matrimoniale con Thaxter non fu molto pacifica provocando nella scrittrice una grande nostalgia delle sue isole dalle quali era ormai assente da ben 10 anni, fin quando prese la decisione di far ritorno nelle Appledore Islands.\nIl suo primo poema fu \"Landlocked\" risale per\u00f2 al suo periodo vissuto sulla terraferma.\nDopo essere divenuta hostess nell'hotel tenuto da suo fratello, Celia lo trasform\u00f2 in luogo di ritrovo di artisti e scrittori della Nuova Inghilterra, tra i quali Ralph Waldo Emerson, Nathaniel Hawthorne, Henry Wadsworth Longfellow, John Whittier, Sarah Orne Jewett, e l'artista Childe Hassam che le fece diversi ritratti.\nLa Thaxter era presente sull'isola all'epoca dei terribili fatti di Smuttynose Island e sui quali scrisse un saggio dal titolo \"A Memorable Murder\".\nLe sue opere poetiche apparvero dapprima sul \"The Atlantic Monthly\" e le diedero molta fama facendola diventare una degli autori americani pi\u00f9 amati del XIX secolo.\nMor\u00ec improvvisamente il 25 agosto 1894 all'et\u00e0 di 59 anni e venne seppellita sull'isola di Appledore, non lontano dal suo cottage."}
{"id": "823017", "revid": "1305772", "url": "https://it.wikipedia.org/wiki?curid=823017", "title": "LIP", "text": ""}
{"id": "823018", "revid": "6923", "url": "https://it.wikipedia.org/wiki?curid=823018", "title": "Mercedes-Benz W100", "text": "La sigla W100 identifica una limousine prodotta dalla tedesca Mercedes-Benz tra il 1963 ed il 1981 e commercializzata col nome di Mercedes 600.\nProfilo e caratteristiche.\nLa \"Mercedes-Benz 600\" fu concepita con lo scopo di rientrare nel settore delle auto di gran lusso, come era accaduto anche prima della Seconda guerra mondiale, quando in Germania tenevano banco modelli come la 770K. E quest'ultimo \u00e8 da considerarsi una delle antenate della \"600\", dal momento che erano auto pensate per contrapporsi ai vari modelli Bentley e Rolls-Royce. Anche la Typ 300, sebbene assai esclusiva, ma di classe inferiore, pu\u00f2 essere ritenuta una delle antenate della \"600\" in quanto negli anni cinquanta del XX secolo era l'unica Mercedes-Benz di rappresentanza disponibile per capi di Stato, sovrani e capitani d'industria.\nPresentata nel 1963 al Salone dell'automobile di Francoforte, la \"600\" era stata studiata soprattutto per questo genere di clientela, che probabilmente riteneva \"insufficiente\" la gi\u00e0 ricchissima 300SEL W112. Ma la genesi dell'enorme vettura risale a quattro anni prima, quando cominciarono a circolare i primi disegni della futura iper ammiraglia della Casa di Stoccarda. Tali disegni, firmati da Paul Bracq, proponevano inizialmente un corpo vettura con le pinne nella coda, un po' come era stato per la serie Heckflosse ed in svariate vetture americane che ne hanno lanciato la moda. Ma l'idea venne scartata a priori e ci si orient\u00f2 verso un corpo vettura pi\u00f9 squadrato ed europeo.\nLa \"600\" era disponibile in tre varianti:\nOltre a queste tre versioni \"standard\", Mercedes-Benz nel 1965 costru\u00ec per il Papa Paolo VI, una speciale versione della Landaulet a passo lungo e a 4 porte, che si distinse per le porte posteriore di dimensioni maggiori, per favorire l'accesso a bordo di Sua Santit\u00e0 e dei suoi ospiti.\nUn'altra \"fuoriserie\" si pu\u00f2 considerare la Landaulet, prodotta in un solo esemplare per il Conte ed ex pilota Philip Constantin Graf Von Berckheim: era una quattro porte a passo corto con la capote apribile.\nQuesta vettura associa la maneggevolezza della versione corta alla marcia a cielo aperto che \u00e8 tipica delle Landaulet, che solitamente venivano prodotte esclusivamente a passo lungo; questo esemplare fu prodotto nel 1967.\nSuccessivamente furono costruiti anche due esemplari di W100 coup\u00e9, uno dei quali appartenuto a Fritz Nallinger, ingegnere della stessa Mercedes-Benz.\nPensata per dare un comfort totale, la \"600\" era famosa per un sofisticato circuito idraulico che interessava il servosterzo, il cambio automatico (a 4 rapporti), i 4 freni a disco e, persino, i servizi di bordo (ad esempio, la regolazione del volante e gli alzacristalli automatici erano idraulici, anzich\u00e9 elettrici). La complessa rete di tubi in grado di asservire a ci\u00f2 venne studiata e realizzata appositamente per resistere a pressioni idrauliche di 150 atmosfere.\nErano invece di tipo pneumatico le sospensioni, a ruote indipendenti con trapezi all'avantreno, semiassi oscillanti con articolazione unica al retrotreno e su entrambi gli assi, appunto, i cuscinetti di tipo pneumatico gi\u00e0 introdotti sulle \"W112\" e che nel caso della \"600\" sono regolabili. Tali cuscinetti venivano gonfiati d'aria grazie ad un compressore che prendeva l'aria dall'esterno. Il compressore alimentava anche le trombe pneumatiche del clacson, tuttora considerato il clacson pi\u00f9 potente mai montato su un'auto di serie. Di tipo idraulico erano invece gli ammortizzatori, la cui rigidit\u00e0 poteva essere regolata tramite un comando posto sul cruscotto. Tali dispositivi garantivano un comportamento stradale di prim'ordine in ogni condizione, degno di una vettura di un tale livello di eccellenza.\nLa \"600\" montava il motore V8 M100 da 6.330 cm\u00b3 a iniezione meccanica Bosch, in grado di erogare 250 CV. Tale motore garantiva buone prestazioni (fra i 200 ed i 210 km/h a seconda delle carrozzerie) nel comfort pi\u00f9 totale, comfort garantito anche dal gi\u00e0 citato cambio automatico. Le sue prestazioni si possono considerare al vertice per l'epoca e facevano della \"600\" una delle vetture pi\u00f9 complete dell'epoca. In pratica era in grado di offrire il meglio in termini di funzionalit\u00e0, sicurezza, robustezza, affidabilit\u00e0 e prestazioni.\nL'interno della \"600\" era stato concepito per offrire letteralmente il massimo possibile sotto il profilo di comodit\u00e0 e lusso: dal sofisticato impianto di aria condizionata agli svariati servomeccanismi (tutti idraulici). L'allestimento interno poteva essere, comunque, personalizzato a piacere dal cliente. Fra i vari optional figuravano tra gli altri: il mobile bar, il frigo, il televisore, il divisorio tra comparto autista e comparto passeggeri, il tavolino da picnic estraibile, il tetto apribile (anteriore o posteriore), il telefono e perfino un bracciolo apribile che conteneva un rasoio elettrico.\nNon sub\u00ec variazioni rilevanti per tutti gli anni di produzione, periodo nel quale fu molto apprezzata, dato che ne furono costruiti 2677 esemplari (2190 \"Limousine\", 304 \"Pullman\" a quattro porte, 124 \"Pullman\" a sei porte e 59 \"Landaulet\"). I primi dieci anni di produzione furono quelli che diedero il meglio sul piano commerciale. In seguito, la crisi petrolifera d'inizio anni settanta fece calare drasticamente la domanda di questo modello, tale da sospenderne la commercializzazione in parecchi mercati, tranne alcuni molto particolari, come quello degli Emirati Arabi, dove la vendita \u00e8 continuata fino al 1981 (l'ultimo esemplare infatti \u00e8 uscito dalla catena di montaggio il 10 giugno 1981).\nPer oltre vent'anni dalla cessazione della produzione della \"600\", il gruppo Daimler-Benz non ha prodotto altre vetture di questo tipo. Bisogner\u00e0 arrivare al 2002, anno di presentazione della Maybach W240. Per\u00f2 va detto che nel 1990 la Classe S W140 era stata proposta anche in versione \"Pullman\", una limousine 4 porte e a 6/7 posti. Nel 2001 anche la successiva Classe S W220 fu proposta in questa veste cos\u00ec come la W221 nel 2010, ma come abbiamo detto fu con il marchio \"Maybach\", di propriet\u00e0 della Daimler-Benz, che fu realizzata l'erede spirituale della storica \"600 W100\"."}
{"id": "823020", "revid": "123798116", "url": "https://it.wikipedia.org/wiki?curid=823020", "title": "T9 (rete televisiva)", "text": "T9 \u00e8 un'emittente privata locale di Roma, che trasmette sui territori regionali del Lazio.\nStoria.\nDi propriet\u00e0 di Edoardo Caltagirone, come pure Teleroma 56, in precedenza si chiamava Teleregione.\nParte della programmazione di T9 e Teleroma 56 venne trasmessa sul canale satellitare gratuito GBR, disponibile anche sul canale 828 dello Sky Box.\nL'emittente ha trasmesso in passato film erotici nella fascia oraria notturna.\nTra i suoi programmi da ricordare, \"Goal di notte\".\nDalla stagione 2013/14, \"Il processo di Biscardi\" venne trasmesso su T9, dopo 7 anni trascorsi su 7 Gold."}
{"id": "823021", "revid": "130842", "url": "https://it.wikipedia.org/wiki?curid=823021", "title": "Trasporti a Andorra", "text": ""}
{"id": "823030", "revid": "287204", "url": "https://it.wikipedia.org/wiki?curid=823030", "title": "Pietre dure", "text": "Pietra dura, o pietre dure, o anche parchin kari nell'Asia meridionale, \u00e8 un termine usato per indicare una tecnica di taglio e composizione di pietre allo scopo di creare delle immagini. \u00c8 considerata un'arte decorativa. Vengono usate diversi tipi di pietre per creare le composizioni, soprattutto marmi colorati e altre pietre preziose o semi-preziose. Questa tecnica emerse a Roma nel XVI secolo ma raggiunse la piena maturit\u00e0 a Firenze, col cosiddetto commesso (o mosaico) fiorentino. In generale, le immagini ottenute sono a superficie liscia bench\u00e9 esistano esemplari di pietra dura realizzate come un bassorilievo."}
{"id": "823034", "revid": "1117982", "url": "https://it.wikipedia.org/wiki?curid=823034", "title": "Gaio Licinio Calvo", "text": "Biografia.\nFiglio dell'annalista Gaio Licinio Macro, Calvo seguiva la corrente atticista.\nEntrato a far parte dei \"poetae novi\" o \"ne\u00f2teroi\", fu amico di Catullo e avversario di Cicerone come oratore. \nAvversario sia di Cesare sia di Pompeo, come oratore partecip\u00f2 a importanti processi, tra i quali spicca quello contro Publio Vatinio.\nForse non di mediocre patrimonio - come proverebbe il fatto che Augusto visse nella sua casa presso il Foro, dopo averla comprata, Calvo era di statura piccola, come prova il fatto che l'amico Catullo lo chiami \"salaputium\" (termine osceno riguardante la piccolezza). Egli spos\u00f2 Quintilia, di cui rimase presto vedovo ed alla quale dedic\u00f2 elegie celebrate per la dolcezza e per i toni struggenti.\nSembra che l'eccesso di studi e lavoro ne avesse, comunque, minato il fisico, visto che risulta che Calvo mor\u00ec all'inizio dei trent'anni, certamente non oltre i 36.\nOpere.\nDi Calvo come oratore resta menzione di almeno 21 orazioni, tra le quali famose nell'antichit\u00e0 erano quelle contro Vatinio, caratterizzate, a dire delle citazioni, da veemenza e argomentazioni stringenti. Di queste, solo i titoli di cinque sono tramandati: \"In Asitium, In Drusum, Pro Messio, Pro C. Catone, In Vatinium\" (in quest'ultima causa fu, appunto, rivale di Cicerone).\nCome poeta, Calvo scrisse molte poesie, d'amore, satiriche e politiche, come l'amico fraterno Catullo, ma delle quali restano solo 24 versi, che mostrano come la polimetria non fosse esclusiva solo di Catullo: tra questi vanno segnalati un epigramma contro Pompeo, accusato di essere omosessuale, resti di un epitalamio e di carmi infamanti, in trimetri giambici, contro Cesare e personaggi dell'alta societ\u00e0. \nLa poesia dotta era rappresentata da un epillio intitolato \"Io\" (di cui restano pochi frammenti di tono erudito, tra i quali un verso celebre per il pathos: \"a, virgo infelix, erbis pascebis amaris!\").\nInfine, come detto, Calvo scrisse le elegie che compose in memoria della moglie Quintilia e che l'amico Catullo elogiava come piene di affetto: forse in esse il poeta dialogava, ricambiato, con l'ombra della moglie, come parrebbe da uno dei due frammenti rimasti. La sua lirica, dunque, per quanto traspare dai pochi resti, fu di impronta alessandrina, caratterizzata da una profonda erudizione, da una attenzione all'elaborazione della forma, ma anche da una spontanea espressione di intimit\u00e0 affettiva."}
{"id": "823039", "revid": "107316", "url": "https://it.wikipedia.org/wiki?curid=823039", "title": "Ne\u00f2teroi", "text": ""}
{"id": "823045", "revid": "1005847", "url": "https://it.wikipedia.org/wiki?curid=823045", "title": "Elezioni parlamentari in Finlandia del 1936", "text": "Le elezioni parlamentari in Finlandia del 1936 si tennero il 1\u00ba luglio per il rinnovo dell'Eduskunta."}
{"id": "823046", "revid": "120647579", "url": "https://it.wikipedia.org/wiki?curid=823046", "title": "Trasporti nella Citt\u00e0 del Vaticano", "text": "Questa voce raccoglie le principali tipologie di trasporti nella Citt\u00e0 del Vaticano.\nGeneralit\u00e0.\nDate le ridotte dimensioni territoriali della Citt\u00e0 del Vaticano, anche la sua rete di trasporti non \u00e8 particolarmente sviluppata e non contiene alcun aeroporto o autostrada. Esiste invece un eliporto, utilizzato dai capi di Stato e dagli ambasciatori durante le visite ufficiali alla Santa Sede. Per i viaggiatori che per qualsiasi motivo intendono recarsi nella piccola citt\u00e0-stato vaticana sono ovviamente disponibili sia la rete autostradale italiana sia gli aeroporti di Roma.\nTrasporti su rotaia.\nFerrovia.\nAll'interno dello stato vaticano esistono 852 metri di ferrovia a scartamento standard (), che si collegano alla rete ferroviaria italiana alla stazione di Roma San Pietro. L'edificio della stazione vaticana, in stile ottocentesco, \u00e8 stato progettato e realizzato fra il 1929 e il 1933 dall'architetto piemontese Giuseppe Momo, durante il pontificato di papa Pio XI, dopo la stipula dei Patti Lateranensi. La ferrovia, in origine, doveva servire al trasporto dei pellegrini, ma \u00e8 stata utilizzata molto raramente per questo scopo. Papa Giovanni XXIII \u00e8 stato il primo a utilizzarla direttamente, mentre papa Giovanni Paolo II se ne \u00e8 servito assai di rado. Attualmente vi circolano solo pochi treni.\nTrasporti aerei.\nAeroporti.\nCome gi\u00e0 accennato, i visitatori ed i pellegrini che arrivano in Vaticano si servono degli aeroporti di Roma; per gli spostamenti a lungo raggio del pontefice e degli alti prelati, la Santa Sede si serve prevalentemente dell'Aeroporto di Roma-Ciampino.\nEliporti.\nLa Citt\u00e0 del Vaticano possiede un eliporto, situato sulla sommit\u00e0 dei Giardini vaticani presso l'estremit\u00e0 occidentale delle mura, usato dal pontefice e dai Capi di Stato in visita ufficiale alla Santa Sede.\nTrasporti stradali.\nLa rete viaria \u00e8 costituita esclusivamente da strade urbane: vie, viali, compresa la celeberrima piazza San Pietro.\nVista l'esiguit\u00e0 del territorio non esistono tanti mezzi di trasporto pubblico di linea, anche se esiste un piccolo autoparco costituito non solo da automobili, ma anche da pochi esemplari di camion, furgoni, autobus, veicoli speciali tra i quali la famosa papamobile.\nLe automobili dei residenti, immatricolate nella Citt\u00e0 del Vaticano, hanno particolari targhe automobilistiche."}
{"id": "823048", "revid": "1534511", "url": "https://it.wikipedia.org/wiki?curid=823048", "title": "La strada che porta alla realt\u00e0", "text": "La strada che porta alla realt\u00e0 (\"The Road to Reality\") \u00e8 un saggio scientifico scritto da Roger Penrose, noto fisico teorico e divulgatore inglese.\nIn sintesi si connota come trattato della fisica dalle origini agli ultimi risultati sperimentali, avendo come comun denominatore le strutture matematiche che ne hanno permesso l'evoluzione, dal semplice concetto di numero all'idea stessa di universo come rappresentazione fisica di eleganti equazioni.\nPanoramica.\nL'obiettivo del libro, contenente poco pi\u00f9 di 1100 pagine, \u00e8 quello di far conoscere tutte le teorie fisiche che sono state sviluppate nel corso del tempo e quelle attualmente in uso, e gli strumenti matematici necessari per comprenderle. Dopo una spiegazione dei concetti matematici necessari, il libro comincia con l'argomento dello spazio-tempo. Da l\u00ec si passa ai campi nello spazio-tempo, ricavando le forze elettriche e magnetiche classiche da principi primi. Successivamente vengono discusse la meccanica lagrangiana e la meccanica hamiltoniana, con descrizioni dell'energia e delle leggi di conservazione, per poi passare a una discussione della fisica quantistica, della teoria delle particelle e della teoria quantistica dei campi. Un intero capitolo \u00e8 dedicato al problema della misura in meccanica quantistica; i capitoli conclusivi trattano di alcune teorie sviluppate ma non ancora verificate sperimentalmente come le superstringhe, la gravit\u00e0 quantistica a loop e la teoria dei twistor. Il libro termina con un'esplorazione di altre teorie e di possibili modi di procedere.\nI capitoli finali riflettono la prospettiva personale di Penrose, che differisce per alcuni aspetti da quella che egli considera la moda attuale tra i fisici teorici. \u00c8 scettico sulla teoria delle stringhe, alla quale preferisce la gravit\u00e0 quantistica a loop. \u00c8 ottimista riguardo al suo proprio approccio, la teoria dei twistor. Ha anche alcune opinioni controverse sul ruolo della coscienza nella fisica, come esposto nei suoi libri precedenti."}
{"id": "823049", "revid": "767487", "url": "https://it.wikipedia.org/wiki?curid=823049", "title": "Topolino gaucho", "text": "Topolino gaucho (\"The Gallopin' Gaucho\") \u00e8 un film del 1928 diretto da Walt Disney e Ub Iwerks. \u00c8 il secondo cortometraggio d'animazione della serie \"Mickey Mouse\" ad essere stato prodotto, dopo \"L'aereo impazzito\" e prima di \"Steamboat Willie\", e vede il primo incontro tra Topolino e Pietro Gambadilegno. Concepito come una parodia del film \"Il gaucho\" (1927), il corto fu proiettato in versione muta il 28 agosto 1928 a Los Angeles, ma non fu distribuito poich\u00e9 la Disney voleva prima lavorare a \"Steamboat Willie\"; una versione sonora fu distribuita dopo quest'ultimo dalla Celebrity Productions il 30 dicembre. Venne pubblicizzato col titolo \"Gallopin' Gaucho\".\nTrama.\nTopolino \u00e8 un gaucho ricercato che corre a cavallo di un nand\u00f9 nella pampa. Fermatosi al bar ristorante Cantino Argentino, vi entra e si mette a fumare e bere mentre guarda danzare Minni, a cui si unisce per un tango. La topolina viene per\u00f2 rapita da Pietro, uno dei clienti, che se ne \u00e8 invaghito e la porta a casa sua. Topolino lo insegue e trova Minni incatenata al muro. I due rivali iniziano quindi a sfidarsi con la spada, finch\u00e9 Topolino non infila in testa a Pietro il suo vaso da notte. Liberata Minni, Topolino la porta via sul suo nand\u00f9, e i due si baciano.\nDistribuzione.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Topolino in bianco e nero\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 27 maggio 2009."}
{"id": "823050", "revid": "1776051", "url": "https://it.wikipedia.org/wiki?curid=823050", "title": "S\u0142u\u017cba Zwyci\u0119stwu Polski", "text": "La S\u0142u\u017cba Zwyci\u0119stwu Polski (\"Servizio Polacco per la Vittoria della Polonia\", abbreviato SZP) fu un movimento militare polacco di liberazione durante il periodo dell'occupazione nazista della Polonia nella Seconda guerra mondiale.\nCreato il 27 settembre 1939 per ordine del generale Juliusz R\u00f3mmel durante l'assedio di Varsavia, allora capitale della Polonia, proprio prima della capitolazione che sarebbe avvenuta il 28 settembre 1939.\nIl comandante della SZP fu il generale Micha\u0142 Karaszewicz-Tokarzewski che trasform\u00f2 in seguito il movimento in una organizzazione segreta volta alla liberazione della Polonia, con il tentativo di riorganizzare l'esercito polacco e di stabilire un governo ombra polacco antifascista.\nNel dicembre del 1939 l'SZP venne ribattezzato Zwi\u0105zek Walki Zbrojnej con sigla ZWZ."}
{"id": "823051", "revid": "124837185", "url": "https://it.wikipedia.org/wiki?curid=823051", "title": "Chiesa di Santa Maria dei Miracoli (Venezia)", "text": "La chiesa di Santa Maria dei Miracoli \u00e8 un edificio religioso sito a Venezia, nel sestiere di Cannaregio.\nStoria.\nNella seconda met\u00e0 del XV secolo esisteva un dipinto, posto ad un angolo dell'abitazione del mercante lombardo Angelo Amadi. Ritenuto miracoloso dagli abitanti della zona, a questo dipinto si affidavano gli abitanti per chiedere numerose grazie. Da qui la necessit\u00e0 di rendere omaggio al quadro della Vergine con una costruzione degna dei suoi miracoli. Il progetto venne affidato all'architetto Pietro Lombardo che, con l'aiuto dei figli Tullio e Antonio, progett\u00f2 e costru\u00ec questo piccolo tempio nel giro di 8 anni (1481-1489).\n\u00c8 uno dei primissimi edifici di stile rinascimentale costruiti a Venezia. Nel corso del XVI secolo vennero effettuati degli interventi agli interni.\nNel 1997 \u00e8 stata oggetto di un accurato restauro, che ha permesso ai veneziani ed ai turisti di godere completamente delle sue bellezze artistiche.\nLa chiesa fa parte dell'associazione Chorus Venezia.\nDescrizione.\nEsterno.\nIl tempio si presenta con una struttura rettangolare: la facciata e e l'abside si affacciano su due piccoli campi, il lato destro su di una calle, mentre il lato sinistro \u00e8 bagnato dall'acqua di un canale.\nLa facciata pentapartita da paraste \u00e8 divisa in due ordini, invertiti rispetto ai classici canoni vitruviani: l'ordine inferiore, con capitelli corinzi, \u00e8 architravato, mentre quello superiore, ionico, \u00e8 composto da 5 archi ciechi. Sovrasta la facciata un ampio frontone semicircolare, decorato da un rosone, 3 oculi e 2 cerchi marmorei.\nL'intera facciata \u00abagghindata, ingemmata dai rivestimenti marmorei incrostativi a riquadri, a croci, a stelle, a ruote\u00bb \u00e8 ricoperta di marmi policromi (pavonazzetto toscano venato, pietra d'Istria, serpentino, giallo e rosso); sopra il portale vi \u00e8 un timpano curvilineo, decorato da un busto raffigurante la Madonna col Bambino, opera dello scultore Giovanni Giorgio Lascaris, datato 1480.\nNei pennacchi fra gli archi lungo tutto l'edificio sono collocati busti di profeti che lasciano il posto ad angeli a figura intera nei pennacchi angolari.\nBassorilievi con figure di santi, scene della vita di Ges\u00f9 e l'Assunzione della Vergine sono scolpite nei tondi degli stipiti dei portali. Le sculture nei livelli pi\u00f9 alti sono state intagliate da diversi scalpellini di vario talento, forse non appartenenti alla bottega di Pietro Lombardo.\nInterno.\nDalla porta maggiore si entra nel basso spazio ancora sovrastato dal \"barco\", la tribuna che conteneva il coro delle clarisse.\nDa segnalare la singolare decorazione della vicina colonna quadrata che sostiene il barco, intagliata da una mano apparentemente estranea alla bottega di Pietro Lombardo.\nll soffitto inserito tra le travi \u00e8 invece databile alla fine del Cinquecento; a queste opere partecip\u00f2 il trevigiano Vincenzo Dai Destri. Le tele negli scomparti sono dipinti di epoca pi\u00f9 tarda.\nL'interno presenta un'unica navata con volta a botte decorata a cassettoni dorati, all'interno dei cinquanta riquadri si notano piccoli dipinti su tavola raffiguranti profeti e patriarchi.\nIl presbiterio inizia con una ripida scalinata che porta al piano rialzato, elegantemente decorato con \"quattro statue: S.Antonio di Padova e S.Chiara, l'Arcangelo Gabriele e l'Annunciata\" e due \"pulpiti\" poligonali, il tutto in marmi policromi, opera di Pietro Lombardo con la collaborazione dei figli Tullio e Antonio.\nI leggii degli amboni sono sostenuti da aquile.\nLa grande croce di dischi di porfido sulla parete di fondo richiama lo sguardo verso l'alto, dove si incontrano i tondi con i rilievi prospettici degli Evangelisti nei pennacchi e la vetrata superstite nel tamburo. Nella vetrata \u00e8 raffigurata una imago Pietatis, il Cristo nel sepolcro.\nSull'altare maggiore sono collocate due statue di Cesare Groppo: San Pietro e Sant'Antonio Abate che fanno da cornice al piccolo \"miracoloso\" dipinto su tavola raffigurante la Madonna stante su di un prato fiorito contro un fondo rosso con in braccio Ges\u00f9 Bambino.\nDegno di nota, forse uno degli aspetti pi\u00f9 suggestivi e misteriosi della chiesa, \u00e8 l'apparato scultoreo che interessa i plinti sui quali sono collocate le grandi colonne dell'arco trionfale, sculture attribuito a Tullio e ad Antonio Lombardo. Tritoni e controparti femminili presentano sembianze eleganti ed armoniose e sono caratterizzati da lunghe code di pesce, zampe anteriori fitomorfe e ali. Sulle loro code sono montati putti ed eroti alcuni dei quali sorreggono frutti.\nTale complesso scultoreo pu\u00f2 essere inquadrato nell'ottica di un passaggio al mondo ultraterreno concepito come una traversata del mare.\nOsservando la differente raffigurazione nei due plinti, asimmetrica e drammatica a sinistra, priva di movimento e simmetrica a destra (qui quasi tutte le creature marine sono provviste di ali) emerge l'evocazione della fine dell'idillico mondo antico e pagano nel primo e del suo rivivere in quello cristiano nel secondo.\nCollegamenti esterni.\n "}
{"id": "823053", "revid": "50026", "url": "https://it.wikipedia.org/wiki?curid=823053", "title": "Testudo horsfieldii horsfieldii", "text": ""}
{"id": "823054", "revid": "107316", "url": "https://it.wikipedia.org/wiki?curid=823054", "title": "Licinio Calvo", "text": ""}
{"id": "823056", "revid": "125435249", "url": "https://it.wikipedia.org/wiki?curid=823056", "title": "John Dickson Carr", "text": "Autore di numerosi romanzi polizieschi, \u00e8 considerato uno dei grandi autori dell'epoca d'oro del giallo classico ed \u00e8 uno dei maggiori esponenti del cosiddetto enigma della camera chiusa.\nMoltissimi dei libri di John Dickson Carr sono stati pubblicati a firma Carter Dickson, mentre altri pseudonimi usati dallo scrittore sono stati Carr Dickson e Roger Fairbairn.\nBiografia.\nNato a Uniontown, in Pennsylvania, da famiglia benestante, suo padre Wooda Carr era un avvocato e un politico di successo.\nNegli anni Venti visse a Parigi (teatro delle sue prime storie, protagonista Henri Bencolin, \"Prefet de Police\" e \"Juge d'Instruction\"), dove si era ufficialmente recato per frequentare l'universit\u00e0, che per\u00f2 non termin\u00f2 mai, scegliendo di dedicarsi alla letteratura. Lontano dal mondo \"bohemien\" e, gi\u00e0 da allora, di posizioni fermamente conservatrici, fu sempre cos\u00ec affascinato dall'aplomb \"britannico\" da trasferirsi, per tutti gli anni Trenta e sino alla met\u00e0 degli anni Quaranta, in Inghilterra: dapprima a Bristol (di dove era originaria la moglie Clarice) e poi a Londra, dove lavor\u00f2 anche come autore per la radio (famoso il suo radiodramma \"Cabina B13\"). \nDopo aver passato in Gran Bretagna anche i cupi anni della guerra (la sua casa di Maida Vale and\u00f2 distrutta in un bombardamento della Luftwaffe), la lasci\u00f2 nel 1946 a seguito della vittoria elettorale dei laburisti, per farvi ritorno nei tardi anni Cinquanta. Nel frattempo la sua irrequietezza l'aveva spinto a soggiornare in svariate parti del mondo, soprattutto a Tangeri. Nei primi anni Sessanta decise comunque di tornare negli Stati Uniti e, dopo numerosi cambi di residenza dovuti anche alla sua salute malferma, rovinata da una lunga passione per l'alcol e il tabacco, si stabil\u00ec in Carolina del Sud, a Greenville, dove mor\u00ec per un tumore al polmone.\nFece parte del Detection Club, di cui fu per lungo tempo l'unico socio non britannico, e divenne uno dei massimi esperti della vita e dell'opera di Arthur Conan Doyle, di cui scrisse una biografia insieme al figlio Adrian, suo buon amico (la biografia vinse nel 1950 lo \"Speciale Edgar\").\nNel 1963 gli fu conferito il Grand Master Award dei Mystery Writers of America e nel 1970 un Edgar Award in onore dei 40 anni di carriera.\nAttivit\u00e0 letteraria.\nScrittore prolifico, oltre a numerosi romanzi senza personaggio fisso (in particolare i romanzi \"storici\", che spesso riprendono in chiave poliziesca un enigma storico reale, come \"The Murder of Sir Edmund Godfrey\") cre\u00f2 tre investigatori notevoli per le proprie idiosincrasie: il gi\u00e0 citato Henri Bencolin, \"diabolico\" Prefetto di Polizia della Senna, il dottor Gideon Fell, gargantuesco investigatore che si dice ispirato dai modi e dall'eloquio di Gilbert Keith Chesterton, e infine Sir Henry Merrivale, capo del controspionaggio militare, medico e avvocato, modellato in parte su Winston Churchill ma il cui nome fu ispirato da quello del figlio del celebre romanziere Anthony Trollope, Henry Merivale Trollope.\nLa creazione di Sir Henry Merrivale e dello pseudonimo Carter Dickson avvenne per ragioni strettamente commerciali. Infatti Carr scriveva ben pi\u00f9 romanzi di quanti il suo editore potesse pubblicarne e di conseguenza, sotto uno pseudonimo assai trasparente, i romanzi con Henry Merrivale (che peraltro si caratterizzano per un umorismo decisamente pi\u00f9 accentuato, che giunge talvolta quasi al vaudeville) vennero pubblicati da un altro editore (che in maniera del tutto autonoma scelse Carr Dickson, poi Carter Dickson, anche se Carr avrebbe voluto Cartwright Dixon ).\nAltri personaggi ricorrenti nelle opere di Carr sono Patrick Butler, avvocato, che dopo un ruolo di comprimario nel romanzo \"Una croce era il segnale\", avr\u00e0 un caso tutto suo (\"Patrick Butler for the Defence\", in italiano \"Astuzia per astuzia\") e il Colonnello March di Scotland Yard, protagonista di una serie di racconti su casi \u201cimpossibili\u201d.\nJohn Dickson Carr rimane uno dei massimi virtuosi del tema poliziesco noto come enigma della camera chiusa in tutte le sue varianti, ivi inclusa quella del \"delitto impossibile\" (un esempio particolarmente significativo \u00e8 il romanzo \"Le tre bare\", del 1935, in cui si trova anche la pi\u00f9 famosa trattazione teorica dell'argomento, una lezione definitiva sul romanzo poliziesco centrato sul motivo della stanza ermeticamente chiusa, studio tuttora insuperato e ripreso poi da altri giallisti come Clayton Rawson e Derek Smith).\nL'autore aveva particolare abilit\u00e0 nel creare atmosfere e situazioni gotiche e impressionanti; degna di nota anche la sua passione per l'epoca e l'epopea Stuart. Negli anni del regno di Carlo II d'Inghilterra sono ambientati alcuni romanzi storico-polizieschi, tra cui \"Il diavolo vestito di velluto\" (\"The Devil in Velvet\", 1951).\nLa biografia definitiva su Carr, \"The Man Who Explained Miracles\", \u00e8 stata scritta nel 1995 da Douglas G. Greene. Tra gli altri studiosi che hanno spesso affrontato le tematiche carriane ricordiamo S.T. Joshi, Tony Medawar, il francese Roland Lacourbe e l'italiano Mauro Boncompagni.\nOpere.\nScritti come Carter Dickson.\nRomanzi con Sir Henry Merrivale.\nI romanzi con Sir Henry Merrivale sono elencati secondo l'ordine cronologico riportato dalla \"John Dickson Carr Society\"."}
{"id": "823057", "revid": "50026", "url": "https://it.wikipedia.org/wiki?curid=823057", "title": "Testudo horsfieldii baluchiorum", "text": ""}
{"id": "823060", "revid": "50026", "url": "https://it.wikipedia.org/wiki?curid=823060", "title": "Testudo horsfieldii kazakhstanica", "text": ""}
{"id": "823062", "revid": "50026", "url": "https://it.wikipedia.org/wiki?curid=823062", "title": "Testudo horsfieldii rustamovi", "text": ""}
{"id": "823063", "revid": "50026", "url": "https://it.wikipedia.org/wiki?curid=823063", "title": "Agrionemys horsfieldii rustamovi", "text": ""}
{"id": "823064", "revid": "50026", "url": "https://it.wikipedia.org/wiki?curid=823064", "title": "Agrionemys horsfieldii horsfieldii", "text": ""}
{"id": "823065", "revid": "50026", "url": "https://it.wikipedia.org/wiki?curid=823065", "title": "Agrionemys horsfieldi horsfieldi", "text": ""}
{"id": "823066", "revid": "50026", "url": "https://it.wikipedia.org/wiki?curid=823066", "title": "Agrionemys horsfieldii baluchiorum", "text": ""}
{"id": "823067", "revid": "50026", "url": "https://it.wikipedia.org/wiki?curid=823067", "title": "Agrionemys horsfieldi baluchiorum", "text": ""}
{"id": "823068", "revid": "50026", "url": "https://it.wikipedia.org/wiki?curid=823068", "title": "Agrionemys horsfieldii kazakhstanica", "text": ""}
{"id": "823069", "revid": "1305772", "url": "https://it.wikipedia.org/wiki?curid=823069", "title": "Mare di Kara", "text": "Il mare di Kara ( Karskoje More) \n\u00e8 una porzione meridionale del mar Glaciale Artico compresa tra il 60\u00ba e il 90\u00ba meridiano est.\nCaratteristiche fisiche.\nIl mare \u00e8 delimitato a sud dalla costa siberiana; a est dalle isole della Severnaja Zemlja e dalla penisola del Tajmyr; a nord \u00e8 delimitato dalla linea ideale che va da capo Artico sulla punta settrionale dell'isola Komsomolec a capo Kol'zat sull'isola di Graham Bell (Terra di Francesco Giuseppe); ed a ovest dalla linea ideale da capo Kol'zat a capo \u017delanija (isola Severnyj) e dalle coste orientali della Novaja Zemlja. Tramite lo stretto di Kara il mare comunica a ovest con il mare di Barents. Ad est dell'arcipelago Severnaja Zemlja si estende il mare di Laptev.\nIl mare di Kara si stende per circa 1.500\u00a0km di lunghezza e per circa 800\u00a0km di ampiezza coprendo una superficie di circa 880.000\u00a0km\u00b2 e ha un volume d'acqua di 112.000 km\u00b3; ha una profondit\u00e0 media di 127 metri, raggiunge una massima di 620\u00a0m nella depressione di Sant'Anna (\u0421\u0432\u044f\u0442\u043e\u0439 \u0410\u043d\u043d\u044b \u0436\u0451\u043b\u043e\u0431), a sud- est della Terra di Francesco Giuseppe () e 420\u00a0m nella depressione Voronin (lungo la costa orientale della Novaja Zemlja). \nLe principali insenature della costa siberiana sono: la baia della Bajdarata, il golfo dell'Ob', il golfo dello Enisej e il golfo della Pjasina. Vi sono molte isole concentrate soprattutto nella parte orientale: isolotti di Minin, arcipelago di Nordenski\u00f6ld; nella parte centrale si trovano le isole dell'Istituto Artico, le Izvestija CIK, le isole di Sergej Kirov, l'isola della Solitudine, l'isola di Vize, quella di U\u0161akov e di Schmidt. Il mare di Kara riceve le acque dei fiumi Ob', Jenisei, Pjasina, Tajmyra, Kara, Pur e Taz. \n\u00c8 ricoperto da ghiaccio per la maggior parte dell'anno ad eccezione di poche settimane in estate quando \u00e8 possibile la navigazione. I porti principali sono Dikson e Novyj Port.\nEsplorazione.\nIl mare di Kara fu raggiunto nel 1597 dalla spedizione olandese di Willem Barents che perse la vita nel corso di questo viaggio. \nNel 1875 fu esplorato dal navigatore svedese Adolf Erik Nordenski\u00f6ld che era alla ricerca di un passaggio per l'Oceano Pacifico.\nIl mare ha ricchi giacimenti di petrolio e gas naturale non ancora sfruttati."}
{"id": "823070", "revid": "50026", "url": "https://it.wikipedia.org/wiki?curid=823070", "title": "Agrionemys horsfieldi kazakhstanica", "text": ""}
{"id": "823071", "revid": "50026", "url": "https://it.wikipedia.org/wiki?curid=823071", "title": "Testudo horsfieldi rustamovi", "text": ""}
{"id": "823073", "revid": "50026", "url": "https://it.wikipedia.org/wiki?curid=823073", "title": "Agrionemys horsfieldi rustamovi", "text": ""}
{"id": "823075", "revid": "438678", "url": "https://it.wikipedia.org/wiki?curid=823075", "title": "San Domenico (Fiesole)", "text": ""}
{"id": "823078", "revid": "1543377", "url": "https://it.wikipedia.org/wiki?curid=823078", "title": "Philippe Ari\u00e8s", "text": "Biografia.\nNato nella valle della Loira da una benestante famiglia borghese con forti sentimenti di attaccamento alla tradizione monarchica e all'Ancien R\u00e9gime, crebbe e trascorse la maggior parte della vita a Parigi.\nDa bambino frequent\u00f2 le scuole parrocchiali, prima di iscriversi al liceo Janson de Sailly, nel XVI arrondissement. Intellettualmente precoce, il padre, ingegnere elettrico, lo invi\u00f2 per un anno a fare pratica di contabile in un'azienda elettrica in Normandia; dopo accesi contrasti familiari, pot\u00e9 infine seguire la propria passione per gli studi storici, prima all'Universit\u00e0 di Grenoble, poi alla Sorbona, dove si laure\u00f2 in storia e geografia. \nNel 1936 consegu\u00ec il Dipl\u00f4me d'\u00e9tudes sup\u00e9rieures con una tesi su uno dei corpi giuridici della Parigi del XVI secolo. Negli anni universitari scrisse articoli per \"L'Etudiant fran\u00e7ais\", giornale studentesco di ispirazione monarchica.\nFall\u00ec l'esame di abilitazione all'insegnamento del 1939, e allo scoppio della guerra venne arruolato come allievo ufficiale; fu smobilitato con l'armistizio del giugno 1940 e torn\u00f2 a Parigi, dove per un anno studi\u00f2 alla Biblioth\u00e8que nationale de France per ritentare l'esame. Quel periodo fu cruciale per la sua formazione intellettuale, poich\u00e9 gli diede modo di scoprire le nuove dottrine di storia sociale portate avanti con l'\u00c9cole des Annales da Marc Bloch e Lucien Febvre, e la sociologia della scuola di \u00c9mile Durkheim, del tutto ignorate nei circoli intellettuali di destra da lui frequentati negli anni trenta. \nPer la seconda volta, nel 1941, non super\u00f2 l'esame, si offr\u00ec perci\u00f2 come istruttore alla \u00c9cole nationale des cadres sup\u00e9rieurs di La Chapelle-en-Serval, sostenuta dal regime di Vichy. Simpatizzante delle idee di P\u00e9tain, inneggianti il ritorno a uno stile di vita pi\u00f9 tradizionale per la societ\u00e0 francese, Ari\u00e8s compose \"Les Traditions sociales dans les pays de France\", un saggio analitico sulle variazioni regionali delle tradizioni della vecchia Francia, come base teorica per un'alternativa federalista alla repubblica centralista.\nInizialmente entusiasta dell'esperimento educativo di La Chapelle, Ari\u00e8s in seguito se ne allontan\u00f2, rifiutando la visione collaborazionista di una Francia in decadimento morale e fisico. Il contatto coi giovani delle classi pi\u00f9 basse, del tutto ignari del proprio passato, stimol\u00f2 tuttavia in lui l'interesse per la storia sociale e dei costumi.\nLasciando La Chapelle nell'estate del 1942, Ari\u00e8s trov\u00f2 un impiego come archivista all'Institut des fruits et agrumes coloniaux; dato che il commercio con le colonie era virtualmente cessato a quel punto della guerra, il lavoro era poco, cos\u00ec Ari\u00e8s ebbe tempo per dedicarsi allo studio della demografia storica.\nLe ricerche di Ari\u00e8s suscitarono dopo la guerra l'interesse dell'Institut national d'\u00e9tudes d\u00e9mographiques, organizzazione pubblica di ricerca fondata sotto Vichy dal Premio Nobel per la medicina Alexis Carrel; Ari\u00e8s pubblic\u00f2 quindi tre articoli su \"Population\", il giornale dell'Istituto, e raccolse i propri studi in un libro, \"Histoire des populations fran\u00e7aises et de leurs attitudes devant la vie depuis le XVIIIe si\u00e8cle\".\nNell'immediato dopoguerra Ari\u00e8s scrisse una serie di saggi sulla storiografia francese, raccolta nel 1954 nel libro \"Le Temps de l'histoire\" che all'uscita non ebbe molta attenzione da parte dei critici, ma si guadagn\u00f2 l'ammirazione di alcuni eminenti studiosi in quanto ad originalit\u00e0.\nIncoraggiato da alcuni amici dell'Action fran\u00e7aise, Ari\u00e8s torn\u00f2 al giornalismo, collaborando con due testate di destra, \"Paroles fran\u00e7aises\" (1945\u20136) e \"La Nation fran\u00e7aise\" (1955\u201366), per cui scriveva di argomenti sociali e culturali. Nei primi anni sessanta fu controvoglia trascinato nel dibattito circa la decisione del presidente Charles de Gaulle di concedere l'indipendenza all'Algeria. Ari\u00e8s teneva in proposito un atteggiamento fatalistico, e nei suoi articoli cerc\u00f2 una posizione di mediazione criticando la brutale repressione da parte dell'esercito nei confronti dei coloni francesi, piuttosto che la decisione di de Gaulle in se stessa: la sua posizione non piacque a nessuno, n\u00e9 al governo n\u00e9 ai suoi vecchi amici dell'Action fran\u00e7aise, al che Ari\u00e8s decise di lasciare il giornalismo politico (1966). Alla met\u00e0 degli anni sessanta stava del resto guadagnando un certo riconoscimento in ambito accademico: i suoi studi di storia demografica lo avevano condotto nel pi\u00f9 vasto campo della cultura familiare, con particolare attenzione alle relazioni genitori/figli; tali ricerche divennero la base per il suo libro forse pi\u00f9 famoso, \"L'Enfant et la vie familiale sous l'Ancien R\u00e9gime\" (\"Padri e figli nell'Europa medievale e moderna\").\nDurante gli anni sessanta gli interessi di Ari\u00e8s progressivamente si spostarono sugli atteggiamenti culturali nei confronti della morte nell'era moderna; un accademico statunitense, Orest Ranum, lo invit\u00f2 a tenere una serie di lezioni in materia all'Universit\u00e0 Johns Hopkins nel 1973, che divennero la base dello studio \"Western Attitudes toward Death\" (\"Storia della morte in Occidente: dal Medioevo ai giorni nostri\"). Grazie ad una borsa di studio al Woodrow Wilson Center di Washington nel 1976, riusc\u00ec ad elaborare in maggior dettaglio le sue tesi in \"L'Homme devant la mort\".\nAlla met\u00e0 degli anni settanta Ari\u00e8s era diventato una celebrit\u00e0: oltre a tenere frequenti lezioni in Nord America ed Europa era invitato spesso in radio e in televisione dove discuteva i recenti sviluppi in materia di storia culturale acquisendo notoriet\u00e0 anche al di fuori della cerchia degli addetti ai lavori. Sebbene gli accademici suoi coetanei ne avessero largamente ignorato il lavoro, Ari\u00e8s, col fresco contributo interpretativo che port\u00f2 alla storia culturale, si guadagn\u00f2 l'interesse di una nuova generazione di storici collegati all'\u00c9cole des hautes \u00e9tudes en sciences sociales; dal 1978 al 1982 fece parte del corpo docente dell'\u00c9cole, e per la prima volta pot\u00e9 impegnarsi in progetti di ricerca collaborativi. \nAri\u00e8s si serv\u00ec in quell'epoca della sua rete di colleghi europei ed americani per lanciare un ambizioso progetto riguardante la storia della vita privata. Fu invitato al Wissenschaftskolleg di Berlino, dove si trasfer\u00ec nella primavera del 1983, ma Primerose, sua moglie, era malata gravemente, e lui stesso aveva problemi di salute: il soggiorno della coppia dovette interrompersi per fare ritorno a Tolosa, citt\u00e0 d'origine della moglie. \nPrimerose mor\u00ec nell'estate del 1983, Philippe Ari\u00e8s la segu\u00ec pochi mesi dopo, nel febbraio 1984; il suo lavoro incompiuto, i cinque volumi dell\"'Histoire de la vie priv\u00e9e\" venne portato a termine dai colleghi Georges Duby, Roger Chartier e Paul Veyne, e pubblicato a partire dal 1985. Chartier cur\u00f2 anche un'edizione rivista di \"Le Temps de l'histoire\" (1986) ed una raccolta di saggi di Ari\u00e8s col titolo \"Essais de m\u00e9moire\" (1993). Jeannine Verd\u00e8s-Leroux raccolse in un'edizione critica gli articoli usciti su \"La Nation fran\u00e7aise\", col titolo \"Le Pr\u00e9sent quotidien\" (1997)."}
{"id": "823079", "revid": "124173446", "url": "https://it.wikipedia.org/wiki?curid=823079", "title": "Complessit\u00e0 ciclomatica", "text": "La complessit\u00e0 ciclomatica, o complessit\u00e0 condizionale, \u00e8 una metrica software. Sviluppata da Thomas J. McCabe nel 1976, \u00e8 utilizzata per misurare la complessit\u00e0 di un programma. Misura direttamente il numero di cammini linearmente indipendenti attraverso il grafo di controllo di flusso.\nLa complessit\u00e0 ciclomatica \u00e8 calcolata utilizzando il grafo di controllo di flusso del programma: i nodi del grafo corrispondono a gruppi indivisibili di istruzioni, mentre gli archi connettono due nodi se il secondo gruppo di istruzioni pu\u00f2 essere eseguito immediatamente dopo il primo gruppo. La complessit\u00e0 ciclomatica pu\u00f2, inoltre, essere applicata a singole funzioni, moduli, metodi o classi di un programma.\nDescrizione.\nLa complessit\u00e0 ciclomatica di una sezione di codice \u00e8 il numero di cammini linearmente indipendenti attraverso il codice sorgente. Per esempio, se il codice sorgente non contiene punti decisionali come IF o cicli FOR, allora la complessit\u00e0 sar\u00e0 1, poich\u00e9 esiste un solo cammino nel sorgente (e quindi nel grafo). Se il codice ha un singolo IF contenente una singola condizione, allora ci saranno due cammini possibili: il primo se l'IF viene valutato a TRUE e un secondo se l'IF viene valutato a FALSE.\nLa definizione di \"cammini linearmente indipendenti\" risiede nella definizione di lineare indipendenza a livello algebrico, semplicemente estesa ai cammini su grafi orientati. Una complessit\u00e0 ciclomatica di 5, significa che 5 \u00e8 il numero massimo di cammini possibili tra loro indipendenti e ogni altro cammino possibile sul grafo si pu\u00f2 costruire a partire da uno di quei 5 (vale a dire una combinazione lineare di uno di essi). Trovare i 5 cammini indipendenti significa trovare una base per l'insieme di tutti i possibili cammini di un dato grafo G.\nMatematicamente, la complessit\u00e0 ciclomatica di un programma strutturato \u00e8 definita in riferimento ad un grafo diretto contenente i blocchi base di un programma con un arco tra due blocchi se il controllo pu\u00f2 passare dal primo al secondo (il \"grafo di controllo di flusso\"). La complessit\u00e0 \u00e8 quindi definita come:\ndove\n Un'alternativa \u00e8 quella di utilizzare un grafo nel quale ogni punto di uscita \u00e8 a sua volta connesso con il punto d'ingresso. In questo caso, il grafo \u00e8 detto fortemente connesso, e quindi la complessit\u00e0 ciclomatica \u00e8 uguale al \"numero\" ciclomatico del suo grafo (anche conosciuto come il primo numero di Betti), che \u00e8 definito come:\nE qui si ritrova anche il motivo del nome di tale complessit\u00e0.\nPer un singolo programma (o una funzione o un metodo), formula_5 \u00e8 sempre uguale ad 1. La complessit\u00e0 ciclomatica pu\u00f2, chiaramente, essere applicata a pi\u00f9 programmi o sottoprogrammi contemporaneamente (es. tutti i metodi di una classe), e in questi casi formula_5 corrisponde al numero dei programmi/sottoprogrammi in questione, poich\u00e9 un singolo sottoprogramma apparir\u00e0 come una componente connessa del grafo.\nFormule alternative.\nContare i predicati.\nNella proposta originale di McCabe, erano fornite anche due formule per il calcolo pi\u00f9 rapido della complessit\u00e0 ciclomatica. La prima (e largamente pi\u00f9 diffusa) si basa sul fatto che \u00e8 possibile dimostrare che la complessit\u00e0 ciclomatica di ogni programma strutturato (singolo punto di ingresso/uscita) vale:\ndove\nDa notare che in questo caso non si fa riferimento al grafo di controllo di flusso, e quindi il calcolo \u00e8 largamente pi\u00f9 semplice e rapido; basta semplicemente \"contare\" gli IF, FOR, WHILE etc.\nContare le regioni del grafo.\nLa seconda formula si basa ancora sul grafo ma anzich\u00e9 considerare gli archi e i nodi, considera le regioni (zone) che essi formano. Il numero di regioni corrisponde alla complessit\u00e0 ciclomatica. L'assunto di ci\u00f2 si basa sulla formula di Eulero applicata ai grafi planari che dice che se formula_11 \u00e8 un grafo planare con formula_4 vertici (nodi), formula_3 archi e formula_14 regioni allora:\nda cui\nquindi il numero di regioni coincide con la complessit\u00e0 ciclomatica.\nPropriet\u00e0.\nSia formula_11 un grafo di controllo di flusso di un programma e formula_2 la sua complessit\u00e0, \u00e8 possibile esporre brevemente alcune propriet\u00e0:\nEstensioni della complessit\u00e0 ciclomatica.\nEsiste tuttavia un limite a tale complessit\u00e0. Essa \u00e8 stata definita in termini di programmi/sottoprogrammi con un singolo punto di ingresso e di uscita. Non \u00e8 quindi possibile (o perlomeno non sarebbe formalmente corretto) calcolare la complessit\u00e0 di programmi che, ad esempio, abbiano pi\u00f9 punti di uscita.. In tal senso numerosi studi hanno esteso la definizione iniziale cercando di comprendere anche programmi di questo tipo.\nSingolo ingresso - Uscita multipla.\nLa complessit\u00e0 ciclomatica pu\u00f2 essere estesa ad un programma con pi\u00f9 punti di uscita. In questo caso vale:\ndove\nChiaramente la nuova definizione \u00e8 consistente, ovvero vale anche per programmi con un singolo punto di uscita (formula_33), riottenendo la formula precedente.\nApplicazioni.\nLimitare la complessit\u00e0 durante la fase di sviluppo.\nUna della applicazioni originali era di limitare la complessit\u00e0 di funzioni durante lo sviluppo; McCabe raccomandava che i programmatori contassero la complessit\u00e0 dei moduli in sviluppo, e li dividessero in moduli pi\u00f9 piccoli, qualora tale complessit\u00e0 avesse superato 10.. Tale pratica \u00e8 stata adottata dalla \"Metodologia di Test Strutturato\" del NIST, osservando che dalla pubblicazione dell'articolo originale, il valore di 10 ha ricevuto una sostanziale accettazione, ma in certe circostanze pu\u00f2 essere appropriato rilassare tale restrizione e permettere moduli con una complessit\u00e0 anche di 15. Qualora questo limite venga tuttavia superato, tale metodologia suggeriva di spiegare il perch\u00e9 del superamento.\nImplicazioni nella fase di testing del software.\nUn'applicazione della complessit\u00e0 ciclomatica \u00e8 determinare il numero di casi di test che sono necessari per l'analisi di coverage di una particolare funzione/subroutine.\n\u00c8 utile per via di due propriet\u00e0 della complessit\u00e0 ciclomatica formula_2:\nQuindi la relazione che ne emerge \u00e8 la seguente:\nPer esempio, si consideri un programma che consiste di due if-then-else sequenziali.\nif( c1() )\n f1();\nelse\n f2();\nif( c2() )\n f3();\nelse\n f4();\nIn questo esempio, due test sono sufficienti per raggiungere un coverage completo del codice, mentre quattro sono necessari per un coverage completo dei cammini (tutti i cammini possibili). La complessit\u00e0 ciclomatica del programma vale 3 (pu\u00f2 essere calcolata mediante una qualunque delle formule sopra menzionate).\nIn generale, per poter testare in modo completo un modulo, tutti i possibili cammini dovrebbero essere analizzati. Questo implica che un modulo con una complessit\u00e0 elevata, richieda pi\u00f9 testing di un modulo a complessit\u00e0 inferiore. Questo implica anche che un modulo particolarmente complesso sar\u00e0 pi\u00f9 difficile da capire per un programmatore, poich\u00e9 dovr\u00e0 riuscire a identificare i cammini e i loro risultati.\nSfortunatamente, testare tutti i possibili cammini non \u00e8 sempre praticabile. Si consideri l'esempio di cui sopra, a cui ogni volta si aggiunge un altro if-then-else. Tale modifica comporterebbe un raddoppiamento dei possibili cammini. Se il programma crescesse ancora, raggiungerebbe un punto in cui fare testing diventerebbe impraticabile.\nUna strategia di testing comune, utilizzata ad esempio dalla \"Metodologia di Test Strutturato\" del NIST, \u00e8 utilizzare la complessit\u00e0 ciclomatica di un modulo per determinare il numero di test a \"scatola bianca\" (white-box) che sono richiesti per ottenere un coverage sufficiente per il modulo. In quasi tutti i casi, in accordo con questa metodologia, un modulo dovrebbe avere esattamente tanti test quanto \u00e8 il valore della complessit\u00e0 ciclomatica; in molti casi, questo numero \u00e8 adeguato a ricoprire tutti i casi (cammini) rilevanti per il modulo.\nCome esempio di una funzione che richiede pi\u00f9 di un semplice coverage per essere testata accuratamente, si consideri ancora l'esempio di cui sopra, ma si assuma che, per evitare l'occorrenza di un bug, ogni chiamata a f1() o f3() deve chiamare anche l'altra. Assumendo che i risultati di c1() e c2() siano indipendenti, questo suggerisce che la funzione cos\u00ec presentata contenga dei bug. Il semplice coverage ci permetterebbe di testarla con due test e un possibile insieme di test (volutamente erroneo) potrebbe essere il seguente:\nNessuno dei due test farebbe notare il bug. Se, tuttavia, si utilizza la complessit\u00e0 ciclomatica (= 3) per indicare il numero di test necessari, a questo insieme di test si aggiungerebbero uno dei seguenti:\nIndipendentemente da quale di scelga, entrambi esporrebbero il bug.\nCoesione.\nCi si aspetterebbe che un modulo ad elevata complessit\u00e0 abbia una minore coesione di un modulo con una complessit\u00e0 inferiore. La relazione tra elevata complessit\u00e0 e bassi livelli di coesione si basa sul fatto che un modulo con pi\u00f9 punti decisionali generalmente implementer\u00e0 pi\u00f9 di una singola funzione ben definita. In uno studio del 2005 ha mostrato forti corrispondenze tra le metriche di complessit\u00e0 e il livello di Coesione nelle classi prese in esame.\nRelazioni sul numero di errori.\nDegli studi hanno trovato una forte relazione tra la complessit\u00e0 ciclomatica e il numero di errori nel codice. Moduli che hanno elevata complessit\u00e0 tendono a contenere un numero elevato di errori. Per esempio, in uno studio del 2008 si sono analizzate classi open-source di applicazioni Java e sono state divise in due categorie in base a quanto frequentemente venivano riscontrati errori in esse. Si \u00e8 trovato una forte correlazione tra complessit\u00e0 e gli errori trovati, e si \u00e8 calcolato che classi con una complessit\u00e0 di 11 avevano una probabilit\u00e0 di contenere errori dello 0.28, che si alzava a 0.98 con una complessit\u00e0 di 74.\nTuttavia, altri studi sul controllo delle dimensioni dei programmi (utilizzando ad esempio metriche tipo numero di linee di codice) sono generalmente meno conclusive."}
{"id": "823080", "revid": "400694", "url": "https://it.wikipedia.org/wiki?curid=823080", "title": "AFM", "text": ""}
{"id": "823081", "revid": "2078053", "url": "https://it.wikipedia.org/wiki?curid=823081", "title": "Redditi fondiari", "text": "I redditi fondiari, disciplinati dal Capo II, Artt. 25 - 43, D.P.R. 22 dicembre 1986 n. 917, sono quelli inerenti ai terreni e ai fabbricati, situati nel territorio dello Stato, che sono o devono essere iscritti, con attribuzione di rendita, nel catasto dei terreni o nel catasto edilizio urbano (Art. 25, c. 1, D.P.R.917/1986).\nI redditi fondiari concorrono, indipendentemente dalla percezione, a formare il reddito complessivo dei soggetti che possiedono gli immobili a titolo di propriet\u00e0, enfiteusi, usufrutto o altro diritto reale per il periodo di imposta in cui si \u00e8 verificato il possesso (Art. 26, c. 1, D.P.R. 917/1986).\nNei casi di compropriet\u00e0 sull'immobile il reddito fondiario concorre a formare il reddito complessivo di ciascun soggetto per la propria parte (Art. 26, c. 2, D.P.R. 917/1986).\nSe poi il possesso dell'immobile \u00e8 stato trasferito, anche in parte, nel corso del periodo di imposta, il reddito fondiario concorre a formare il reddito complessivo di ciascun soggetto proporzionalmente alla durata del suo possesso (Art. 26, c. 3, D.P.R. 917/1986).\nI redditi fondiari possono essere di tre tipi (Art. 25, c. 2, D.P.R. 917/1986):"}
{"id": "823085", "revid": "640277", "url": "https://it.wikipedia.org/wiki?curid=823085", "title": "IC 1502", "text": "IC 1502 \u00e8 una galassia piccola, ma cospicua, di forma ovale, molto allungata in direzione SW; la parte centrale, di dimensioni approssimate 40\" x 20\", ha un aspetto marcatamente stellare.\nNell'alone della galassia sono presenti due stelline prospettiche della nostra galassia da non confondere con probabili supernove: la GSC 4602:2151, di magnitudine 14,5 situata ad 8\" verso E dal centro della galassia e la GSC 4602:3175, di magnitudine 14,7 situata 30\" a NW dal centro della galassia.\nLa stella pi\u00f9 luminosa nelle vicinanze \u00e8 la SAO 10822, di magnitudine 7,31 e tipo spettrale F2IVl alle coordinate ascensione retta: e declinazione: .\nNella stesura del catalogo UGC, fu dato a questa galassia anche il nome di UGC 12105, con ascensione retta: , posizione nella quale in effetti non risulta alcuna galassia; probabilmente si tratt\u00f2 di un errore di trascrizione. per lo stesso errore, in automatico questa galassia ha un doppio nome anche nel catalogo CGCG e in quello MCG."}
{"id": "823086", "revid": "31886", "url": "https://it.wikipedia.org/wiki?curid=823086", "title": "UGC 12706", "text": ""}
{"id": "823087", "revid": "536103", "url": "https://it.wikipedia.org/wiki?curid=823087", "title": "Il fantasma di Canterville", "text": "Il fantasma di Canterville (\"The Canterville Ghost\") \u00e8 un celebre racconto giovanile di Oscar Wilde del 1887 di genere fantastico umoristico. Pubblicato per la prima volta sulla rivista \"The Court and Society Review\", il racconto ebbe un enorme successo e alcuni elementi della storia sono entrati nell'immaginario popolare. Del racconto sono stati realizzati numerosissimi adattamenti per il cinema, la televisione e il teatro.\nTrama.\nIl racconto \u00e8 ambientato in Inghilterra, alla fine dell'Ottocento. Hiram Otis \u00e8 l'ambasciatore degli Stati Uniti d'America che, seguendo la moda dell'epoca, acquista un castello inglese, vicino alla cittadina di Ascot. Membri della famiglia Otis sono anche sua moglie Lucrezia, ex belt\u00e0 della \"cr\u00e8me\" americana, il figlio maggiore Washington, Virginia, timida quindicenne e i due terribili e disobbedienti gemelli chiamati Stars e Stripes, vivaci e repubblicani. \nIl castello acquistato dagli Otis \u00e8 infestato dal fantasma di Sir Simon, scorbutico nobiluomo del tardo Cinquecento, costretto a passare l'eternit\u00e0 tra le mura del castello finch\u00e9 un'antica profezia non verr\u00e0 compiuta. Questa profezia riguarda una giovane dall'animo puro che dovr\u00e0 versare lacrime per un peccatore. Subito si crea tra gli Otis e il fantasma una sorta di ostilit\u00e0 fatta di scherzi e trucchi pi\u00f9 o meno macabri. Uno dei motivi del contendere \u00e8 la macchia di sangue sul tappeto del salone: questa macchia \u00e8 il ricordo di dove cadde la sposa di Sir Simon, Lady Eleanor, che il marito uccise in un momento di collera perch\u00e9 ella era incapace di attendere alle faccende domestiche. Washington \u00e8 un fautore del super smacchiatore Pinkerton, e con questo si adopera per detergere la macchia. A nulla valgono gli avvertimenti della governante, Mrs. Umney: la macchia viene puntualmente ritrovata. Mentre la famiglia stabilisce legami di buon vicinato con i nobili locali, Virginia passa molto tempo tra le mura del castello, in compagnia della governante. \u00c8 l'unica cui sembra importare realmente della sorte di Sir Simon e anche l'unica che veda in lui del buono. Trascorre diverso tempo e il castello subisce modifiche sostanziali: perde quel suo stato di lugubre residenza inglese e diventa una casa di campagna americana, con tendine e enciclopedie colorate. Il fantasma, da tempo vittima degli scherzi dei terribili gemelli, si fa vedere solo una sera alla settimana, cercando di sfuggire alle angherie dei familiari di Virginia, la quale nel frattempo si \u00e8 fidanzata con un nobile del vicinato, il giovane Lord Cecil. Una sera incontra il fantasma e gli parla. Da qui nasce un rapporto compassionevole col fantasma che porter\u00e0 la giovane a versare lacrime per l'anima tormentata del fantasma e a compiere l'antica profezia.\nDopo che i suoi familiari (e il giovane duca) l'hanno cercata per ore, la fanciulla ricompare improvvisamente. Virginia conduce i suoi alla camera segreta dove trovano lo scheletro incatenato di Sir Simon. Quattro giorni dopo, Sir Simon viene sepolto con una solenne cerimonia celebrata dal Rev. Augustus Dampier, alla presenza dei Canterville, degli Otis e di Mrs. Umney.\nIl racconto si sposta pi\u00f9 avanti e ritroviamo Virginia ormai adulta. Il marito, Lord Cecil, le chiede di raccontare ci\u00f2 che ha visto nell'aldil\u00e0, ma ella gli nega di soddisfare questa curiosit\u00e0 dicendo che \u00e8 per il bene del defunto, lasciandoci con il dubbio del mistero.\nIl testo del racconto differisce nelle versioni teatrali che ne sono scaturite. In una versione teatrale Virginia (che somiglia alla defunta moglie di Sir Simon) torna dal mondo dei morti, dopo aver \"salvato l'anima\" del fantasma e si ricongiunge con la sua famiglia. Quindi compare il promesso sposo, Lord Cecil, che \u00e8 il medesimo attore del fantasma, quasi a voler stabilire un rapporto ultraterreno tra le due anime."}
{"id": "823089", "revid": "31886", "url": "https://it.wikipedia.org/wiki?curid=823089", "title": "MCG +13-1-2", "text": ""}
{"id": "823090", "revid": "31886", "url": "https://it.wikipedia.org/wiki?curid=823090", "title": "PGC 71864", "text": ""}
{"id": "823094", "revid": "767487", "url": "https://it.wikipedia.org/wiki?curid=823094", "title": "Note tironiane", "text": "Le note tironiane (o \"notae tironianae\") sono segni tachigrafici che abbreviano parole d'uso frequente.\nDebbono il nome a Marco Tullio Tirone, liberto e scriba di Cicerone che per trascrivere i discorsi di quest'ultimo aveva inventato un sistema di simboli. Il loro primo utilizzo fu riportato da Plutarco che lo colloca intorno al 63 a.C., quando Tirone trascrisse un discorso di Catone il Giovane contro Catilina. Il sistema tironiano consisteva in circa 4.000 simboli che sostituivano le radici verbali o le loro lettere finali; in epoca classica talvolta arrivava a 5.000 simboli. Nel periodo medievale le note tironiane venivano usate nei monasteri e il sistema arriv\u00f2 a contare circa 13.000 simboli. L'uso delle note declin\u00f2 dopo il 1100 ma in alcuni casi fu usato fino al XVII secolo.\nRimasero in uso all'incirca fino al XV secolo due particolari note tironiane, una simile a un '7' (\u201d\u204a\u201c) che vale \"et\" in latino ed \"e\" nei testi in lingua volgare, ed una simile ad un '9' che vale \"cum\" e \"con\".\nDue dei simboli tironiani vengono talvolta usati oggigiorno: la \"\" tironiana in Irlanda \u2013 anche usata nei testi in scrittura gotica dopo il 1821 \u2013 e la 'z' di \"viz\" (abbreviazione per \"\"), che indica un segno tironiano talvolta modellato come la 'z'.\nCome anche suggerito da Robert Harris nel libro \"Imperium\" del 2006 pare che Tirone sia stato anche l'inventore dell'oramai capillarmente usato simbolo \"&amp;\", chiamato di norma \"\"E\" commerciale\". \nLa \u201c\u201d tironiana pu\u00f2 assomigliare molto alla \u201cr rotunda\u201d, a seconda del carattere utilizzato."}
{"id": "823097", "revid": "21880", "url": "https://it.wikipedia.org/wiki?curid=823097", "title": "Phoenix theophrastii", "text": ""}
{"id": "823108", "revid": "125357", "url": "https://it.wikipedia.org/wiki?curid=823108", "title": "Anne Louise Germaine de Sta\u00ebl", "text": ""}
{"id": "823109", "revid": "1008732", "url": "https://it.wikipedia.org/wiki?curid=823109", "title": "Stelle principali della costellazione del Delfino", "text": "Segue un prospetto delle stelle principali della costellazione del Delfino, elencate per magnitudine decrescente."}
{"id": "823111", "revid": "1745361", "url": "https://it.wikipedia.org/wiki?curid=823111", "title": "Valacchi", "text": "I valacchi (pi\u00f9 raramente, vlacchi) sono in senso stretto i discendenti delle popolazioni che furono romanizzate tra il primo e il sesto secolo nei Balcani e nel bacino del basso Danubio. In senso pi\u00f9 ampio il termine o i suoi derivati indicano in molte lingue tutte le popolazioni di lingua romanza.\nEtimologia.\n\"Valacco\" deriva dal francese \"valaque\", a sua volta derivato dall'antico alto tedesco \"walh\", medio alto tedesco \"Walch\" \"romano\" (cfr. tedesco \"welsch\" \"latino\", inglese \"welsh\", \"gallese\" e \"Wales\", \"Galles\") da una germanico antico *\"Walh\u014ds\" corrispondente al celto-latino \"volcae\", nome di una popolazione celtica scalzata dall'area germanica. L'esonimo fu applicato dalle genti germaniche e in seguito anche da quelle slave (cfr. anche serbo e croato \"vlah\", \"rumeno, morlacco\", antico slavo \"vlah\u016d\", \"rumeno\") prima alle popolazioni celtiche, poi a quelle romanze, in ogni caso \"straniere\" rispetto a loro.\nDalla stessa radice derivano l'ungherese \"olasz\" \"italiano\", il polacco \"w\u0142och\" \"italiano\", il turco \"ulah\" \"valacco\", cos\u00ec come l'etnico \"vallone\" (francese \"wallon\", neerlandese \"Waal\", nome con cui i fiamminghi chiamavano le popolazioni di lingua romanza) e Cornovaglia, nome di due territori celtofoni, uno in Bretagna e uno a sud ovest dell'Inghilterra.\nAltri studiosi ipotizzano che \"vlach\", \"vlah\", \"blach\" o \"blasi\" siano derivati dal e siano stati diffusi dai Variaghi.\nSignificato e tracce in altri etnonimi.\nUsato come etnonimo, soprattutto presso i popoli slavi ed ungheresi, il termine \u00abvalacchi\u00bb sta ad indicare tutte le etnie di lingua romanza.\nIl termine \u00e8 usato:\nTracce del termine in ambito germanico restano in:\nIn Alto Adige ed in Austria la parola \"Welsche\" viene utilizzata dai parlanti in lingua tedesca per riferirsi agli italiani (trentini) e ai ladini della zona, ed anche al popolo italiano pi\u00f9 in generale, in contrapposizione alle locali popolazioni alpine di lingua germanica (Walser) e slava (Windisch). Il termine \u00e8 spesso usato con connotati dispregiativi (specialmente nella versione sudtirolese \"Walsche\"), sebbene non manchino esempi di uso del tutto neutrale, si pensi ad esempio al toponimo Welschnofen (letteralmente \"Nova latina\"), nel quale il termine serve solo a distinguere la localit\u00e0 dalla vicina e quasi omonima Deutschnofen (letteralmente \"Nova tedesca\").\nLa regione tirolese, con la secolarizzazione del principato vescovile di Trento e la successiva annessione dei territori al Tirolo nel 1815, era abitata da popolazioni germanofone e italofone. Con l'esonimo \"Welschtirol\" i tedeschi identificavano il Trentino, ossia l'area di lingua italiana al tempo chiamata Tirolo meridionale o Tirolo italiano.\nAltri significati pi\u00f9 ristretti.\nUn altro livello, pi\u00f9 ristretto, di significato del termine valacchi lo abbiamo per indicare le popolazioni parlanti una qualsiasi delle quattro variet\u00e0 della lingua rumena, ovvero il dacorumeno (o rumeno vero e proprio), l'arumeno (o macedorumeno), il meglenorumeno e l'istrorumeno.\nIn alcuni casi \u00e8 usato anche solo per indicare gli arumeni.\nIn italiano il termine viene usato principalmente in contesto storico per indicare le popolazioni balcaniche di lingua romanza. Valacchi (soprattutto in Romania) pu\u00f2 anche star ad indicare gli abitanti della Valacchia, questi sono visti dai rumeni come propria etnia principale.\nSignificato etnologico.\nDal punto di vista etnologico, per \"valacchi\" si intendono le popolazioni neolatine dell'Europa orientale nell'area balcanica.\nComunque, i valacchi del nord balcanico vengono identificati con i romeni e i moldavi, quelli del centro con i morlacchi (detti \"vlasi\" dagli slavi) e quelli del sud con gli aromuni (talora detti anche \"Vlachs\", come in inglese) della Grecia/Albania/Macedonia. Sono conosciuti anche le popolazioni del sud balcanico come: meglenoromani, cutzovalacchi (\u03b2\u03bb\u03b1\u03c7\u03bf\u03b9), moscopolitani e saracaceni.\nInoltre il termine \"valacchi\" viene usato etnologicamente anche per popolazioni, come i valacchi della Moravia ed i valacchi dell'Ucraina, Polonia e Slovacchia.\nI valacchi medievali hanno praticato la transumanza, la migrazione stagionale delle greggi, delle mandrie e dei pastori che si spostano da pascoli situati in zone collinari o montane nella stagione estiva verso quelli delle pianure nella stagione invernale.\nMonumenti funebri dei Valacchi.\nMonumenti funebri, chiamati Ste\u0107ak, sono stati eretti dai valacchi in Bosnia e Montenegro."}
{"id": "823116", "revid": "339392", "url": "https://it.wikipedia.org/wiki?curid=823116", "title": "Metalessi narrativa o dell'autore", "text": ""}
{"id": "823121", "revid": "508156", "url": "https://it.wikipedia.org/wiki?curid=823121", "title": "Ronny Jordan", "text": "Biografia.\nNel 1992 la sua versione di \"So What\" di Miles Davis, contenuta anch'essa nell'album \"The Antidote\", ha riscosso un grande successo di pubblico e critica, cos\u00ec come le sue due registrazioni per la Blue Note: \"A Brighter Day\" nel 1999 e \"Off The Record\" nel 2001.\nHa realizzato diversi lavori come leader e nel 1993 ha partecipato come \"guest\" all'album del rapper Guru \"Jazzmatazz, Vol.1\".\nRonny Jordan ha vinto il premio indetto dalla Gibson Guitar Corporation come \"Best Jazz Guitarist\", nel 2000 ha ricevuto una nomination ai Grammy per l'album \"A Brighter Day\" e nello stesso anno ha vinto il Premio Mobo come miglore artista jazz dell'anno. \u00c8 stato tra i primi jazzisti ad aver attraversato con successo il genere hip hop ed \u00e8 entrato pi\u00f9 volte nelle classifiche pop statunitensi e britanniche. Jordan definiva la sua musica \"Urban jazz\", un insieme stilistico comprendente jazz, hip-hop, smooth jazz e R&amp;B.\nIl suono pulito e molto espressivo ne ha fatto uno dei migliori interpreti di jazz; George Benson ha dichiarato che Jordan \u00e8 il suo musicista preferito quando, durante un concerto \u00e8 salito sul palco esibendosi con la propria voce mentre Jordan gli aveva offerto la propria chitarra.\n\u00c8 morto a Londra il 13 gennaio 20014 all'et\u00e0 di 51 anni. Rimarr\u00e0 una delle figure pi\u00f9 rappresentative della chitarra jazz (anche nelle sue forme pi\u00f9 varie e di tendenza come l'acid jazz), insieme a Grant Green, Wes Montgomery e George Benson."}
{"id": "823123", "revid": "22475", "url": "https://it.wikipedia.org/wiki?curid=823123", "title": "Parco Nazionale dell'Arcipelago Toscano", "text": ""}
{"id": "823128", "revid": "1610933", "url": "https://it.wikipedia.org/wiki?curid=823128", "title": "Cefalofo a fronte nera", "text": ""}
{"id": "823130", "revid": "77358", "url": "https://it.wikipedia.org/wiki?curid=823130", "title": "Nikolaj Miaskovskij", "text": ""}
{"id": "823132", "revid": "287204", "url": "https://it.wikipedia.org/wiki?curid=823132", "title": "Stelle principali della costellazione del Dorado", "text": "Segue un prospetto delle stelle principali della costellazione del Dorado, elencate per magnitudine decrescente."}
{"id": "823135", "revid": "2165768", "url": "https://it.wikipedia.org/wiki?curid=823135", "title": "Docimasia", "text": "Docimasia \u00e8 una parola che deriva dal greco antico e significa \"esame\", \"prova\". Assume diversi significati a seconda del contesto in cui \u00e8 impiegata.\nStoria antica.\nNell'antica Grecia il cittadino che avesse voluto esercitare alcuni diritti, ricoprire cariche pubbliche o entrare a far parte di particolari gruppi, veniva sottoposto alla \"docimasia\", cio\u00e8 a un controllo preventivo e pubblico.\nI giovani per entrare a far parte degli efebi erano sottoposti alla \"docimasia\", cos\u00ec dicasi per coloro che erano creati cittadini grazie a un decreto; ma forse la pi\u00f9 importante era quella che si effettuava per investire un cittadino di una carica pubblica.\nQuando, dopo un sorteggio, un qualsiasi cittadino veniva proposto per ricoprire una carica pubblica, si riuniva la bul\u00e9 cio\u00e8 il consiglio dei maggiorenti dello stato.\nLa bul\u00e9 esaminava e controllava le origini della famiglia del neoeletto, la sua partecipazione alle cerimonie religiose, e se aveva oppure no adempiuto agli obblighi militari e fiscali.\nSe il candidato superava tutti gli esami, veniva ufficialmente insediato nel suo ufficio.\nMedicina.\nIn medicina il termine docimasia \u00e8 usato per intendere il complesso di esami volti a stabilire se un feto sia nato vivo o morto. Uno degli esami che vengono eseguiti all'autopsia \u00e8 detto docimasia idrostatica, ideata da Galeno, e consiste nel porre i polmoni e il cuore del feto in acqua: se i polmoni galleggiano e il cuore affonda, significa che i polmoni contengono aria e quindi il bambino \u00e8 nato vivo e ha respirato. Nel caso galleggiasse anche il cuore, ci\u00f2 indicherebbe la produzione di gas da putrefazione e pertanto la prova non sarebbe attendibile, non garantendo che il galleggiamento dei polmoni \u00e8 dovuto ad aria inspirata. Pertanto l'esame autoptico deve essere completato da altre verifiche.\nChimica.\nIn chimica indica invece l'insieme dei saggi di controllo di materiali combustibili o metallici."}
{"id": "823136", "revid": "4506", "url": "https://it.wikipedia.org/wiki?curid=823136", "title": "Valle Sauglio", "text": ""}
{"id": "823138", "revid": "287204", "url": "https://it.wikipedia.org/wiki?curid=823138", "title": "Sluzba Zwyciestwu Polski", "text": ""}
{"id": "823144", "revid": "28592", "url": "https://it.wikipedia.org/wiki?curid=823144", "title": "Mili Balakirev", "text": ""}
{"id": "823145", "revid": "1509235", "url": "https://it.wikipedia.org/wiki?curid=823145", "title": "K\u014dtoku-in", "text": " o Taiizan Kotokuin Shojosenji (\u5927\u7570\u5c71\u9ad8\u5fb3\u9662\u6e05\u6d44\u6cc9\u5bfa) \u00e8 un tempio buddista della corrente J\u014ddo-sh\u016b (\u6d44\u571f\u5b97 la scuola della Terra pura), situato nella citt\u00e0 giapponese di Kamakura, nella prefettura di Kanagawa.\nIl tempio \u00e8 famoso per il , una statua monumentale in bronzo di Amida Buddha, una delle pi\u00f9 famose icone del Giappone. \nIl Grande Buddha.\nIl Grande Buddha di Kamakura \u00e8 la statua monumentale in bronzo di Amida Buddha conservata nel tempio di K\u014dtoku-in a Kamakura, nella prefettura di Kanagawa. La statua raggiunge i 13,35 metri di altezza e pesa circa 93 tonnellate; l'interno della statua pu\u00f2 essere visitato per soli 20 Yen a persona. \"Il Grande Buddha\" \u00e8 il secondo Buddha monumentale giapponese per dimensioni, dopo il T\u014ddai-ji di Nara.\nSi crede che la statua sia stata realizzata nel 1252 (periodo Kamakura); i registri del tempio riportano infatti notizia della costruzione di una statua in bronzo in quel periodo, su un'idea del sacerdote Joko, che raccolse delle donazioni per la sua realizzazione. In precedenza vi era un gigantesco Buddha in legno, che fu completato nel 1243 dopo dieci anni di lavoro continuo e i cui fondi per la realizzazione furono raccolti da Lady Inada (Inada-no-Tsubone) e dal sacerdote buddista J\u014dk\u014d di T\u014dt\u014dmi. Quella statua di legno fu danneggiata da una tempesta nel 1248 e la sala che la conteneva fu distrutta, quindi J\u014dk\u014d sugger\u00ec di realizzare un'altra statua di bronzo. Lo scultore fu probabilmente One-Goroemon o Tanji-Hisatomo due eminenti artisti del tempo. A quel tempo la statua era dorata e tracce di foglia d'oro sono ancora presenti vicino alle orecchie della statua. La statua originariamente non si trovava all'aperto, ma il tempio in legno che la custodiva fu distrutto da uno tsunami a seguito del terremoto di Nankai del 1498 (periodo Muromachi), e da allora \u00e8 sempre rimasta all'aperto. Il grande terremoto del Kanto del 1923 distrusse la base su cui si trovava la statua che fu riparata nel 1925. Tra il 1960 e il 1961 furono effettuate delle operazioni di restauro e il collo della statua fu rinforzato per proteggerlo dalle scosse sismiche.\nNei versi che precedono il primo capitolo del romanzo \"Kim\" di Rudyard Kipling (1901), la statua viene citata. I versi sono stati ripresi dall'omonimo poema che l'autore scrisse dopo aver visitato Kamakura nel 1892. "}
{"id": "823156", "revid": "1610933", "url": "https://it.wikipedia.org/wiki?curid=823156", "title": "Cefalofo di Bioko", "text": ""}
{"id": "823157", "revid": "1610933", "url": "https://it.wikipedia.org/wiki?curid=823157", "title": "Cefalofo di Fernando Poo", "text": ""}
{"id": "823160", "revid": "104458", "url": "https://it.wikipedia.org/wiki?curid=823160", "title": "Patrick Staudacher", "text": "Biografia.\nStagioni 1996-2002.\nResidente a Colle Isarco di Brennero e appartenente al Centro Sportivo Carabinieri, inizi\u00f2 a prendere parte a gare FIS nel dicembre del 1995 e , prima di infortunarsi ai legamenti del ginocchio destro: dal 1998 in avanti fu inoltre operato cinque volte per meniscopatie.\nEsord\u00ec in Coppa Europa il 14 dicembre 1998 a Nova Levante/Passo di Costalunga, senza concludere lo slalom speciale in programma, e in Coppa del Mondo il 16 dicembre 2000 nella discesa libera di Val-d'Is\u00e8re, scendendo con il pettorale numero 42 e terminando la gara nella medesima posizione. Il 7 dicembre 2001 nella stessa localit\u00e0 conquist\u00f2, in supergigante, i primi punti nel massimo circuito internazionale, piazzandosi 29\u00ba; pochi giorni dopo, il 20 dicembre a Saalbach-Hinterglemm, colse in discesa libera il suo primo podio in Coppa Europa (2\u00ba). Partecip\u00f2 quindi ai XIX Giochi olimpici invernali di , suo esordio olimpico, classificandosi 18\u00ba nel supergigante e 7\u00ba nella combinata.\nStagioni 2003-2007.\nDopo le Olimpiadi gli fu diagnosticato un cheratocono all'occhio destro che lo costrinse prima a tentare di sciare con una lente a contatto rigida, poi a operarsi: nella primavera 2005 fu sottoposto al trapianto della cornea all'Ospedale Maggiore di Bologna. Ai Giochi olimpici di si classific\u00f2 9\u00ba nella discesa libera (migliore degli italiani) e 17\u00ba nel supergigante, mentre non concluse la combinata.\nIl 6 febbraio 2007 ai Mondiali di \u00c5re (sua prima partecipazione iridata) si laure\u00f2 a sorpresa campione del mondo nel supergigante, partendo con il pettorale numero 12 e chiudendo la prova in 1:14:30 su una discesa accorciata rispetto alla lunghezza inizialmente prevista. Sul podio anche l'austriaco Fritz Strobl (+0,32) e lo svizzero Bruno Kernen (+0,62); prima di questa data Staudacher vantava, come migliori risultati in Coppa del Mondo, il 5\u00ba posto nella discesa di Bormio e l'8\u00ba nel supergigante di Hinterstoder, entrambi conquistati nel dicembre 2006. Ad \u00c5re si piazz\u00f2 inoltre 32\u00ba nella discesa libera e 18\u00ba nella supercombinata; dedic\u00f2 il proprio successo all'ispettore di Polizia Filippo Raciti, deceduto solamente quattro giorni prima della gara di supergigante.\nStagioni 2008-2013.\nAi Mondiali di Val-d'Is\u00e8re 2009, sua ultima presenza iridata, fu 17\u00ba nel supergigante e nuovamente 18\u00ba nella supercombinata. Nel dicembre del 2009 conquist\u00f2 la sua unica vittoria in Coppa Europa (il 12 a Sarentino in discesa libera) e il suo unico podio in Coppa del Mondo: il 18 fu 3\u00ba nel supergigante disputato sull'impegnativo tracciato della Saslong in Val Gardena. Ai successivi XXI Giochi olimpici invernali di , suo congedo olimpico, si classific\u00f2 35\u00ba nella discesa libera e 7\u00ba nel supergigante.\nAl termine della stagione 2011-2012 lo sciatore annunci\u00f2 il ritiro dalle competizioni; la sua ultima gara di Coppa del Mondo fu il supergigante di Kvitfjell del 4 marzo 2012, mentre la sua ultima gara in carriera fu un supergigante FIS disputato in Val Gardena il 4 dicembre successivo, chiuso da Staudacher al 40\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante\nGS = slalom gigante"}
{"id": "823161", "revid": "932590", "url": "https://it.wikipedia.org/wiki?curid=823161", "title": "Lorenzo Della Fonte", "text": "Dopo aver conseguito il diploma magistrale, nel 1985 riceve dal Conservatorio di Parma il diploma in Strumentazione per Banda. Seguiranno poi due altri diplomi di Conservatorio, uno in clarinetto conseguito al conservatorio di Rodi Garganico e uno in musica Jazz.\n\u00c8 stato allievo di grandi direttori d'orchestra italiani e non, tra cui Jo Conjaerts, Henk van Lijnschooten, Robert Reynolds, Eugene Corporon, Gianluigi Gelmetti, Jan Cober e Andreas Sp\u00f6rri.\nDirezione.\n\u00c8 stato direttore di svariate bande e orchestre di fiati, tra cui la prestigiosa Civica Orchestra di Fiati di Milano (unica formazione professionistica del suo genere in Italia), nella quale ha diretto dal 1994 al 1998, e per la quale ricopre ancora talvolta il ruolo di direttore ospite. Inoltre ha diretto dal 1999 al 2003 l'unica orchestra professionale italiana di ottoni, la Festival Brass Band di Aosta.\nAttualmente dirige l'Orchestra di Fiati della Valtellina, formazione da lui fondata nel 1991 e sempre rimasta sotto la sua direzione. Con questa Orchestra ha inciso sei CD e ha ottenuto numerosi premi in campo internazionale (tra cui la medaglia d'oro in prima categoria del luglio 2005 al World Music Contest di Kerkrade, Paesi Bassi). Inoltre ha diretto la Societ\u00e0 Filarmonica di Arogno (Svizzera) dal 1992 al 2014, il Soli Wind Ensemble (gruppo che riunisce musicisti di alto livello provenienti da tutta Italia) dal 2000, e dal 1995 la Giovanile Orchestra Internazionale di Fiati di Ripatransone, da lui fondata insieme a Roberto Vespasiani, formazione che comprende musicisti da tutte le regioni d'Italia e dal Ticino (Svizzera) e che si \u00e8 conquistata un riconoscimento particolare nel mondo delle iniziative didattico/orchestrali. Dirige anche la Brass Band del Conservatorio di Torino e le Orchestre di Fiati dei Conservatori di Torino e Sassari.\nDella Fonte ha ottenuto inoltre il Primo Premio dell'edizione 2000 del Concorso Internazionale per Direttori d'Orchestra \"Prix Credit Suisse\" di Grenchen (Svizzera).\nOpere.\nHa al suo attivo numerose composizioni originali per banda e orchestra di fiati, nonch\u00e9 svariate trascrizioni di opere per orchestra sinfonica. Tra le sue composizioni originali \"Exortus\", vincitrice del 1\u00ba Premio al Concorso Europeo di Composizione per Banda (Lussemburgo 1994). Le sue prime 9 composizioni, compresa Exortus, sono state incise sul CD \u201cVoci Stanze Danze\u201d, registrato dall'Orchestra di Ripatransone, altre sono presenti sul CD \"The Silken Ladder\" edito da Molenaar.\nDella Fonte \u00e8 autore di un libro sulla storia della letteratura originale per l'orchestra e l'ensemble di fiati, intitolato \"La banda: orchestra del nuovo millennio\", la cui prima edizione \u00e8 stata pubblicata nel 2003 per Animando e la seconda nel 2016 da Joker, e di cinque romanzi: \"L'infinita musica del vento\" pubblicato in formato digitale nel giugno 2013 e, dal giugno 2014 anche in formato cartaceo, per conto della Casa Musicale Eco di Monza; \"Chopin non va alla guerra\", pubblicato da Elliot di Roma nel settembre 2017; \u201cIl senso del tempo\" (Elliot 2018); \"Il codice Debussy\" (Elliot 2019), incentrato sulla figura dell'alpinista-pianista Ettore Castiglioni; \"Stoccafisso in salsa Verdi\" (Elliot 2020). Il primo, premio \"Letteratura\" dell'Istituto Italiano di Cultura di Napoli nel 2017, \u00e8 la storia, ampiamente romanzata, del clarinettista napoletano Francesco Maria Scala, personaggio realmente esistito nel XIX secolo, famoso per essere stato il primo direttore della Banda dei Marines ufficialmente riconosciuto dal Congresso USA. Il secondo \u00e8 un romanzo storico/musicale ambientato in Valtellina e Alto Lario durante la Prima Guerra Mondiale, il cui protagonista, Giovanni Bassan, ricorre anche nel quarto e quinto romanzo.\nCollaborazioni.\nLorenzo Della Fonte \u00e8 stato, dal 1992 al 1998, Presidente della Sezione Nazionale Italiana della W.A.S.B.E. (World Association for Symphonic Bands and Ensembles), e dal 1993 al 1999 membro del Board of Directors (Comitato Centrale Internazionale) della stessa.\n\u00c8 uno dei direttori di banda pi\u00f9 richiesti all'estero, come direttore ospite, docente, membro di giurie internazionali per concorsi bandistici. Ha diretto in Argentina, Austria, Belgio, Brasile, Canada, Francia, Germania, Giappone, Irlanda, Lettonia, Olanda, Portogallo, Spagna, Svizzera, Taiwan, Stati Uniti d'America.\nInoltre \u00e8 docente di Strumentazione per Banda al Conservatorio G. Verdi di Torino, e collabora come direttore d'orchestra e docente con i Conservatori di Messina e Sassari."}
{"id": "823163", "revid": "287204", "url": "https://it.wikipedia.org/wiki?curid=823163", "title": "Stelle principali della costellazione del Dragone", "text": "Segue un prospetto delle stelle principali della costellazione del Dragone, elencate per magnitudine decrescente."}
{"id": "823169", "revid": "697761", "url": "https://it.wikipedia.org/wiki?curid=823169", "title": "Storia della morte in Occidente", "text": "Storia della morte in Occidente: dal medioevo ai giorni nostri (in francese: \"Essais sur l'histoire de la mort en occident: du Moyen Age \u00e0 nos jours\") \u00e8 un saggio dello storico francese Philippe Ari\u00e8s del 1975.\nIntroduzione.\nCon questo libro Philippe Ari\u00e8s cerca di fornire al lettore una veduta di ampio respiro del concetto di morte in Occidente, in particolare di come essa \u00e8 stata affrontata dalla vittima negli ultimi 1.000 anni, degli effetti che essa provoca al contesto sociale che sta intorno al morente e, infine, di come viene combattuta oggi negli ospedali.\nPer ottenere tale risultato ritiene che non sia sufficiente limitarsi a un'analisi delle iscrizioni delle tombe, dei testamenti e della collocazione dei cimiteri nel contesto urbano, ma che sia necessario compiere un'attenta lettura delle opere letterarie che accompagnano il periodo preso ad esame. \nUna volta stabilite tali premesse metodologiche inizia a presentare uno spaccato dei quattro tipi di morte fondamentali che si sarebbero succeduti nel millennio appena conclusosi.\nLa morte addomesticata.\nAri\u00e8s rileva come nel primo medioevo la morte fosse un evento familiare, preferibilmente sempre annunciato e \u201cnel proprio letto\u201d, che vedeva il morente come il protagonista di una cerimonia pubblica avente lo scopo di addomesticare la paura della morte. \nIl trapasso si svolgeva senza isterismi e con una serie di gesti rituali, dei quali l'unico atto ecclesiastico era l'assoluzione finale. Il moribondo poi si girava \"verso il muro\" (o comunque rivolgeva le spalle agli astanti) e viveva da solo il trapasso.\nLa morte, perci\u00f2, per quanto conservi ancora il suo carattere angosciante (l'autore fa notare come l'uomo del medioevo amasse i \"temporalia\") veniva circoscritta in una precisa ritualit\u00e0 che si svolgeva con la partecipazione della comunit\u00e0 intera che era parte integrante del rito.\nAri\u00e8s fa notare inoltre come la morte di una persona non creasse alcun imbarazzo n\u00e9 tra i familiari del morente, n\u00e9 nel resto della comunit\u00e0, tanto che quando un qualsiasi sconosciuto notava una veglia ad un morente, poteva parteciparvi. Anche i bambini venivano portati ad assistere.\nSuccessivamente il morto veniva sepolto lontano dalle abitazioni affinch\u00e9 non disturbasse i vivi. Ari\u00e8s chiama \"morte addomesticata\" questo atteggiamento.\nLa morte di s\u00e9.\nLentamente per\u00f2 avviene un cambiamento. L'aumento della presenza della cultura cattolica apporta degli adeguamenti nella ritualit\u00e0, nella finalit\u00e0 e nel significato della morte.\nNonostante la morte mantenga ancora il suo carattere di familiarit\u00e0 e di tappa necessaria, inizia ad affacciarsi la paura del giudizio.\nPer gli uomini del X-XIV secolo circa quest'ultimo inizialmente sarebbe stato dato in base all'eventuale appartenenza del corpo alla Chiesa. Ci\u00f2 significa che se un corpo veniva seppellito (spesso in modo quasi anonimo) all'interno di una struttura ecclesiastica (intesa anche nelle sue estensioni come cortili ecc.) al momento del giudizio si sarebbe salvato, altrimenti sarebbe stato dannato. \nIn questo periodo (XV-XVI secolo) si pensa invece che il giudizio avvenga al momento del trapasso. \nIl giudizio quindi non \u00e8 pi\u00f9 collettivo (inteso come comunit\u00e0 dei sepolti nelle strutture cattoliche) ma personale, e si sviluppa la convinzione che per salvarsi occorra morire in modo morale. Le rappresentazioni del periodo mostrano il letto del moribondo circondato da diavoli e angeli che combattono rispettivamente per tentare e salvare l'anima del morente.\nNascono le \"Artes Moriendi\", la morte diventa la conclusione della propria biografia, le lapidi tornano ad essere personalizzate con ritratti e iscrizioni: \u00e8 la \"morte di s\u00e9\".\nLa morte dell'altro.\nFra la fine del XVI e fino al XVIII secolo la morte perde il suo carattere di familiarit\u00e0 e diventa un momento di rottura del quotidiano. \nEssa acquista un carattere erotico, trasgressivo, eroico. Anche gli astanti non sono pi\u00f9 partecipi dell'evento ma ne diventano spettatori e la stessa famiglia del morente si limita ad essere soltanto un'esecutrice degli atti del testamentario. \nIl moribondo \u00e8 lentamente spogliato del suo potere e inizia ad essere evitato da chi non ha rapporti troppo stretti con lui. \nInfatti la morte del conoscente diventa sempre pi\u00f9 difficile da superare (questo avverr\u00e0 in modo pi\u00f9 evidente nel XIX secolo) in quanto non riguarda pi\u00f9 un \"altro neutro\" ma un \"tu\". \nIl cadavere diventa un problema igienico e i cimiteri (che in precedenza erano rientrati nelle citt\u00e0 in quanto i corpi dei martiri avevano abituato la gente alla presenza delle tombe) vengono nuovamente cacciati dalle citt\u00e0. La morte diventa uno spettacolo che riguarda un \"altro anonimo\". \u00c8, appunto, la \"morte dell'altro\".\nLa morte proibita.\nDal XIX secolo la morte diviene addirittura un tab\u00f9.\nAri\u00e8s cita Geoffrey Gorer che paragona la morte a una masturbazione.\nIn effetti, stando all'analisi dello storico francese, nella societ\u00e0 attuale il trapasso viene in tutti i modi nascosto perfino al malato, che non \u00e8 pi\u00f9 un protagonista, bens\u00ec una semplice comparsa succube della volont\u00e0 altrui. \nLe decisioni vengono prese dall'\u00e9quipe, la quale ha il compito di liberare la famiglia da un peso cos\u00ec gravoso, e il luogo della morte \u00e8 l'ospedale, che libera i luoghi della quotidianit\u00e0 da una presenza cos\u00ec imbarazzante. \nIl moribondo non deve far altro che preoccuparsi di mantenere \"an acceptable style of living while dying - an acceptable style of facing death\" (\"un accettabile stile di vita mentre muore - un accettabile stile di fronte alla morte\"). Sono lontani i tempi in cui il morente si congedava da familiari, parenti e amici, consapevoli e rispettosi del suo bisogno d'isolamento. Ora fino all'ultimo istante bisogna fingere che non si morir\u00e0 mai.\nConclusosi l'imbarazzante evento i congiunti non devono manifestare eccessive emozioni e neppure mantenere il lutto, in quanto questi comportamenti sono solo un ostacolo ad un pi\u00f9 celere ritorno nel circuito sociale. Quest'ultimo infatti \u00e8 disturbato da simili comportamenti, in quanto essi non tendono a nascondere la morte (come si vorrebbe) ma a palesarla. \nLe condoglianze divengono tacite e imbarazzanti, paradossalmente proprio da parte di coloro che sono i pi\u00f9 dispiaciuti per la situazione venutasi a creare. Essi infatti, credendo che il modo migliore per aiutare i familiari del morente sia quello di minimizzare per non rinnovare il dolore, non si rendono conto dell'ulteriore isolamento a cui condannano una persona gi\u00e0 provata da un lutto.\nPoich\u00e9 la morte \"non deve esistere\" il cadavere viene imbalsamato o accuratamente rivestito: esso in tal modo appare come un semi-vivo e ci\u00f2 evita la vergogna e la ripugnanza. \nQuesta \u00e8 la \"morte proibita\" a cui \u00e8 approdata la societ\u00e0 di oggi.\nEliminazione della morte al giorno d'oggi.\nPer Aries l'eliminazione della morte avviene attraverso la rimozione del morire e la rimozione del moribondo. L'individuo viene defraudato di quell'intimo momento che avviene nel luogo in cui vi \u00e8 l'esalazione dell'ultimo respiro.\nOggi la morte non \u00e8 altro che un processo che avviene attraverso l'interruzione delle cure, decisa dall'equipe ospedaliera o dal medico."}
{"id": "823173", "revid": "1305772", "url": "https://it.wikipedia.org/wiki?curid=823173", "title": "Ranulfo I di Poitiers", "text": "Origine.\nSecondo Ademaro di Chabannes, era figlio del conte d'Alvernia, Gerardo I (ca. 800-841) e della badessa dell'abbazia di Saint-Jean di Laon, Hildegarda, figlia di Ludovico il Pio e di Ermengarda.\nBiografia.\nNell'839, dopo che il conte di Poitiers, Emenone, che era stato sostenitore del re d'Aquitania, Pipino I, e dopo la morte di quest'ultimo, secondo il monaco e storico, Ademaro di Chabannes, aveva approvato l'elezione a re d'Aquitania, del figlio di Pipino I, Pipino II, opponendosi al volere dell'imperatore, Ludovico il Pio, era stato sconfitto e scacciato dal Poitou, Rainulfo aveva ricevuto il titolo di conte di Poitiers, assieme allo zio, Guglielmo.\nNell'841, alla morte del padre, Gerardo, alla Battaglia di Fontenay, il 25 giugno 841, il titolo di conte di Alvernia pass\u00f2 a suo zio Guglielmo.\nNell'845, come sostiene il monaco parigino Abbone, Rainulfo spos\u00f2 una figlia del conte Rorgone I del Maine, mentre secondo altri cronisti era s\u00ec la figlia del conte del Maine, Rorgone I e di Blichilde, ma era altres\u00ec la vedova del suo antagonista e pretendente al titolo di conte di Poitiers, Bernardo II di Poitiers, come riporta il canonico di Reims, Flodoardo. Bilichilde era la sorella del conte del Maine, Rorgone II ed era gi\u00e0 madre di Bernardo di Gotia.\nNell'852, quando Carlo il Calvo spodest\u00f2 il re d'Aquitania Pipino II e ne prese il posto, Rainulfo divenne duca, in rappresentanza del nuovo re e continu\u00f2, anche col figlio e successore di Carlo il Calvo, Carlo il Bambino, a battersi per il re contro le aspirazioni del pretendente Pipino II e dei suoi alleati, i Normanni. In quello stesso anno, secondo il monaco e storico, Ademaro di Chabannes ed il \"Chronicon Santi maxentii Pictavinis\", Rainulfo fu sconfitto e messo in fuga dai Normanni.\nNon si sa molto della vita di Ranulfo, si sa soltanto che mor\u00ec, secondo l\"'Adonis Continuatio Prima, Auctore Anonymo\" combattendo proprio contro i Normanni, colpito da una freccia, nel corso della battaglia di Brissarthe (in cui mor\u00ec anche il conte di Parigi Roberto il Forte), il 15 settembre dell'866. Dopo la morte di Rainulfo I, mentre il titolo di duca di Aquitania rimase vacante, il figlio Ranulfo fu privato del titolo di conte di Poitiers. La contea fu aggregata al regno di Aquitania, che fu assegnato al figlio di Carlo il Calvo, il futuro re di Francia, Luigi il Balbo. Bernardo di Gotia allora occup\u00f2 la contea di Poitiers e la govern\u00f2, pur non avendone il titolo.\nDiscendenza.\nRanulfo e Bilichilde del Maine ebbero tre figli:"}
{"id": "823180", "revid": "22356", "url": "https://it.wikipedia.org/wiki?curid=823180", "title": "Pratifelis martini", "text": "Il pratifelide (\"Pratifelis martini\") \u00e8 un felide estinto, vissuto verso la fine del Miocene (circa 8 milioni di anni fa) in Nordamerica.\nClassificazione.\nL'aspetto di questo felide primitivo doveva essere quello di un grosso ocelot, o forse di una lince. La mandibola, per\u00f2, mostra caratteristiche pi\u00f9 primitive delle forme attuali, che forse lo avvicinano al pi\u00f9 antico \"Pseudaelurus\". Di \"Pratifelis\" si conoscono pochi resti fossili, che includono una mandibola rinvenuta in Kansas. L'aspetto e le abitudini, comunque, dovevano essere simili a quelli dei felidi attuali, e il propagarsi delle grandi praterie nel corso del Miocene suggerisce che \"Pratifelis\" doveva essere un cacciatore molto attivo."}
{"id": "823181", "revid": "1610933", "url": "https://it.wikipedia.org/wiki?curid=823181", "title": "Cefalofo rossiccio", "text": ""}
{"id": "823183", "revid": "287204", "url": "https://it.wikipedia.org/wiki?curid=823183", "title": "Stelle principali della costellazione del Cavallino", "text": "Segue un prospetto delle stelle principali della costellazione del Cavallino, elencate per magnitudine decrescente."}
{"id": "823184", "revid": "1974457", "url": "https://it.wikipedia.org/wiki?curid=823184", "title": "Redditi dominicali dei terreni", "text": "I redditi dominicali dei terreni, ai sensi della legge italiana, sono una tipologia di reddito derivanti dai terreni situati nel territorio dello Stato \nDisciplina normativa.\nSono disciplinati dagli artt. 27 a 35 del D.P.R. 22 dicembre 1986, n. 917 (TUIR). Ad essi fanno riferimento quei terreni che sono o devono essere iscritti, con attribuzione di rendita, nel catasto dei terreni. Contrariamente, i terreni situati all'estero producono redditi diversi.\nNei casi di compropriet\u00e0 e di trasferimento del possesso del terreno valgono le disposizioni generali sui redditi fondiari. Stesso dicasi per del concorso dei redditi dominicale dei terreni alla formazione del reddito complessivo.\nNon si considerano produttivi di reddito fondiario i terreni che costituiscono pertinenze di fabbricati urbani, quelli dati in affitto per usi non agricoli, nonch\u00e9 quelli strumentali all'esercizio di impresa commerciale (Art. 27, c. 2, D.P.R. 917/1986).\nComposizione.\nIl reddito dei terreni catastalmente determinato si compone di reddito dominicale e agrario. Quello dominicale \u00e8 la parte di reddito fondiario che remunera la propriet\u00e0, mentre quello agrario \u00e8 la parte di reddito fondiario attribuita al capitale di esercizio e all'organizzazione nell'attivit\u00e0 agricola.\nDeterminazione del reddito.\nLa determinazione del reddito dominicale (Art. 28, D.P.R. 917/1986) avviene mediante l'applicazione di tariffe d'estimo stabilite, secondo le norme della legge catastale, per ciascuna qualit\u00e0 e classe di terreno.\nDette tariffe d'estimo sono sottoposte a revisione ogni dieci anni, o quando se ne manifesti l'esigenza per sopravvenute variazioni nelle quantit\u00e0 e nei prezzi dei prodotti e dei mezzi di produzione(Art. 28, c. 2, D.P.R. 917/1986). Le modifiche derivanti dalla revisione hanno effetto dall'anno successivo a quello di pubblicazione nella Gazzetta Ufficiale(Art. 28, c. 4, D.P.R. 917/1986).\nNon concorrono alla determinazione della base imponibile ai fini delle imposte sul reddito, i redditi catastali di terreni, parchi e giardini aperti al pubblico, a condizione che al proprietario non derivi alcun reddito da detti terreni.\nVariazioni del reddito dominicale.\nSi ha una variazione del reddito dominicale in aumento quando la qualit\u00e0 di coltura risultante in catasto viene sostituita con altra di maggiore reddito (Art. 29, c. 1, D.P.R. 917/1986). Di contro si ha una variazione in diminuzione del reddito dominicale quando la qualit\u00e0 di coltura risultante in catasto viene sostituita con altra di minore reddito o dalla diminuzione della capacit\u00e0 produttiva del terreno per cause di forza maggiore (Art. 29, c. 2, D.P.R. 917/1986). In ogni caso non si tiene conto delle variazioni dipendenti da circostanze transitorie (Art. 29, c. 3, D.P.R. 917/1986).\nDenuncia delle variazioni.\nLa denuncia delle variazioni del reddito dominicale va fatta all'UTE (Ufficio Tecnico Erariale), indicando la partita catastale e le particelle cui le variazioni si riferiscono, unitamente alla dimostrazione grafica del frazionamento se le variazioni riguardano porzioni di particelle (Art. 30, c. 1, D.P.R. 917/1986).\nTermini per la denuncia.\nLe variazioni in aumento devono essere denunciate entro il 31 gennaio dell'anno successivo a quello in cui si sono verificati i fatti che hanno portato all'aumento del reddito ed hanno effetto da tale anno (Art. 30, c. 2, D.P.R. 917/1986).\nLe variazioni in diminuzione hanno effetto dall'anno in cui si sono verificati i fatti che hanno portato alla diminuzione del reddito, se la denuncia \u00e8 stata presentata entro il 31 gennaio dell'anno successivo. Di contro, se la denuncia \u00e8 stata presentata dopo, le variazioni hanno effetto dall'anno in cui \u00e8 stata presentata la denuncia (Art. 30, c. 3, D.P.R. 917/1986).\nLe variazioni permanenti del reddito dominicale, avvenute in determinati Comuni (Art. 26, c. 5, D.P.R. 917/1986), hanno effetto dall'anno successivo a quello di pubblicazione del decreto istitutivo di nuove qualit\u00e0 e classi dei terreni nella Gazzetta Ufficiale (Art. 30, c. 4, D.P.R. 917/1986).\nSanzioni per l'omessa denuncia.\nCon effetto dal 1\u00ba aprile 1998, in caso di omessa denuncia nei termini previsti dalla legge delle variazioni in aumento del reddito dominicale, si applica la sanzione amministrativa che va da un minimo Euro 258,00 ad un massimo Euro 2.065,00 (Art. 3, D.Lgs. 18 dicembre 1997, n. 471).\nVale la pena notare che, in base al principio del \"favor rei\", anche alle violazioni antecedenti il 1\u00ba aprile 1998 si applicano tali sanzioni."}
{"id": "823186", "revid": "834", "url": "https://it.wikipedia.org/wiki?curid=823186", "title": "Gatto di Schrodinger", "text": ""}
{"id": "823187", "revid": "767487", "url": "https://it.wikipedia.org/wiki?curid=823187", "title": "Nightmare of You (album)", "text": "Nightmare of You \u00e8 il primo album discografico dell'omonimo gruppo musicale, pubblicato nel 2005."}
{"id": "823188", "revid": "129019", "url": "https://it.wikipedia.org/wiki?curid=823188", "title": "Plaza de Santa Ana", "text": "La Plaza de Santa Ana \u00e8 una piazza del centro di Madrid, ubicata a pochi passi della Puerta del Sol e della \"Calle de Huertas\".\nOspita il \"Teatro Espa\u00f1ol\", il pi\u00f9 antico teatro della capitale spagnola, costruito nel 1745 e il lussuoso hotel Reina Victoria, dove sono soliti alloggiare i toreri prima della corride. Si racconta che il famoso torero Manolete vi riservava sempre per scaramanzia la stanza 220.\nNella piazza si possono ammirare le statue dedicate al drammaturgo del \"Siglo de oro\" Pedro Calder\u00f3n de la Barca e al poeta Federico Garc\u00eda Lorca.\nLa piazza \u00e8 anche uno dei punti di ritrovo preferiti dai madrileni, che ne affollano i numerosi ristoranti e bar, fin dalle prime ore della sera.\nQuesto quartiere \u00e8 infatti frequentatissimo la sera e la notte dai giovani che girano per pub o discoteche a calle de Huertas."}
{"id": "823191", "revid": "594029", "url": "https://it.wikipedia.org/wiki?curid=823191", "title": "Derivata di un vettore", "text": ""}
{"id": "823194", "revid": "1005847", "url": "https://it.wikipedia.org/wiki?curid=823194", "title": "Elezioni parlamentari in Finlandia del 1939", "text": "Le elezioni parlamentari in Finlandia del 1939 si tennero il 1\u00ba luglio per il rinnovo dell'Eduskunta."}
{"id": "823196", "revid": "104265", "url": "https://it.wikipedia.org/wiki?curid=823196", "title": "Intercetta", "text": "In geometria analitica l'intercetta di una retta nel piano \u00e8 il valore di una coordinata nel punto di intersezione tra la retta e l'asse relativo alla coordinata stessa. Nella fattispecie, l'intercetta verticale (o ordinata all'origine, talvolta anche detta semplicemente intercetta) \u00e8 il valore dell'ordinata formula_1 del punto di intersezione tra la retta e l'asse formula_2, cio\u00e8 del suo unico punto di coordinate formula_3, mentre l'intercetta orizzontale (o ascissa all'origine) \u00e8 il valore dell'ascissa formula_4del punto di intersezione tra la retta e l'asse formula_5, cio\u00e8 del suo unico punto di coordinate formula_6. \nSe una retta \u00e8 parallela ad uno qualsiasi degli assi, allora la rispettiva intercetta non \u00e8 definita.\nLe rette parallele all'asse delle ordinate non lo intersecano, dunque per esse non \u00e8 definita alcuna intercetta. Notiamo che queste rette non sono grafici di una funzione del tipo formula_7 (secondo la definizione di funzione matematica), in quanto ad un punto dell'asse formula_5 associano infiniti punti dell'asse formula_2.\nLa retta definita dall'equazione in forma esplicita\ninterseca l'asse delle ordinate nel punto di coordinate formula_11, dunque la sua intercetta verticale non \u00e8 altro che il termine noto formula_12.\nSimilmente, una retta definita dall'equazione\nformula_13\ninterseca l'asse delle ascisse nel punto formula_14, dunque la sua intercetta orizzontale \u00e8 formula_15."}
{"id": "823197", "revid": "109350931", "url": "https://it.wikipedia.org/wiki?curid=823197", "title": "Nasale alveolare", "text": "La nasale alveolare \u00e8 una consonante, rappresentata con il simbolo [n] nell'alfabeto fonetico internazionale (IPA).\nCaratteristiche.\nLa consonante nasale alveolare sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, +nasale, -grave, -acuto.\nOccorrenze.\nArabo.\nIn lingua araba:\nCeco.\nIn lingua ceca tale fono \u00e8 reso con la grafia :\nFrancese.\nIn lingua francese tale fono \u00e8 reso con la grafia :\nGeorgiano.\nIn lingua georgiana tale fono \u00e8 reso nell'alfabeto georgiano:\nGiapponese.\nIn lingua giapponese:\nGreco.\nIn lingua greca tale fono \u00e8 reso nell'alfabeto greco:\nInglese.\nIn lingua inglese tale fono \u00e8 reso con la grafia :\nItaliano.\nIn italiano tale fono \u00e8 rappresentato con nella grafia; tale indicazione per\u00f2 non segna solo il suono alveolare , ma anche le sue varianti (allofoni) che ricorrono davanti alle consonanti: [\u0271] e [\u014b]. In generale la \"n\" in italiano \u00e8 pronunciata /n/ se seguita da vocale o consonante (non \"f\", \"v\", \"k\" e \"g\"). Un esempio di questo suono si trova nella parola \"nano\" .\nRusso.\nIn lingua russa tale fono \u00e8 reso nell'alfabeto cirillico.\nSpagnolo.\nIn lingua spagnola tale fono \u00e8 reso con la grafia :\nTedesco.\nIn lingua tedesca tale fono \u00e8 reso con la grafia :"}
{"id": "823198", "revid": "91117", "url": "https://it.wikipedia.org/wiki?curid=823198", "title": "Igroscopico", "text": ""}
{"id": "823199", "revid": "1610933", "url": "https://it.wikipedia.org/wiki?curid=823199", "title": "Cervo muschiato", "text": ""}
{"id": "823200", "revid": "1610933", "url": "https://it.wikipedia.org/wiki?curid=823200", "title": "Mosco moschifero", "text": ""}
{"id": "823214", "revid": "228587", "url": "https://it.wikipedia.org/wiki?curid=823214", "title": "Amore tra ladri", "text": "Amore tra ladri \u00e8 un film televisivo prodotto dalla ABC nel 1987. Diretto da Roger Young, \u00e8 interpretato da Audrey Hepburn e Robert Wagner. \nTrama.\nLa Baronessa Caroline DuLac (Audrey Hepburn) \u00e8 una rinomata pianista. Un giorno il suo compagno viene rapito da un gruppo di ladri di gioielli. Per salvarlo, Caroline dovr\u00e0 rubare tre Uova di Faberg\u00e9 che dovr\u00e0 poi consegnare ai ladri, in Messico.\nAnche altre persone sono, per\u00f2, interessate al prezioso bottino: Spicer (Jerry Orbach), figura misteriosa, costantemente in impermeabile, anche sotto il sole cocente del deserto messicano e Mike Chambers (Robert Wagner) le cui intenzioni e la cui identit\u00e0 cambiano in continuazione. \nMike si unisce a Caroline nella ricerca, ma questa non sa nulla delle vere intenzioni di Mike. Da San Francisco i due arrivano in Messico. Il viaggio \u00e8 avventuroso, la coppia deve affrontare diverse situazioni pericolose, tra problemi con la macchina e Spicer che li insegue. \nMentre il rapporto tra Caroline e Mike cambia e migliora durante il viaggio, nello spettatore viene lasciato il dubbio che i personaggi non siano, in effetti, quelli che sembrano."}
{"id": "823215", "revid": "125765099", "url": "https://it.wikipedia.org/wiki?curid=823215", "title": "Corticella (Bologna)", "text": "Corticella (\"Curdg\u00e8la\" in dialetto bolognese) \u00e8 un rione del comune di Bologna, un tempo costituente un quartiere. Oggi la riorganizzazione amministrativa del Comune ha posto l'area nel Quartiere Navile del comune di Bologna.\nL'area, pressoch\u00e9 unita con il resto della citt\u00e0, \u00e8 situata nella zona settentrionale della citt\u00e0 ed \u00e8 attraversata dall'antico Canale Navile; si trova ad una distanza di circa cinque chilometri dalla cerchia muraria di Bologna, fuori da Porta Galliera.\nStoria.\nNel periodo dell'alto medioevo si hanno le prime informazioni sulla presenza di un insediamento nell'area di Corticella, anche se sembra che la zona fosse gi\u00e0 abitata dall'epoca romana.\nIl nome \u00abCorticella\u00bb deriva dal diminutivo del termine \u00ab\"curtis\"\u00bb, indicante un'area non uniformemente coltivata e comprendente magazzini e laboratori in grado di reggere un'economia di autoconsumo; la parola \u00abcurtis\u00bb \u00e8 la stessa che, infatti, diede origine al termine \u00abeconomia curtense\u00bb.\nNel 1829 un farmacista della zona, il dottor Giovanni Minelli, scopr\u00ec una sorgente di acqua solforosa, in grado di offrire effetti terapeutici. Per ci\u00f2 fu creato un \u00abparco delle fonti\u00bb sulle sponde del canale Navile, di cui oggi \u00e8 rimasto il nome in \u00abVia delle Fonti\u00bb. Le fonti termali sono state molto in voga fino ai primi del Novecento, oggi non sono pi\u00f9 aperte per il pubblico. In molte immagini dell'epoca si vedono comitive di persone che raggiungono le terme usando barconi che navigavano sul canale.\nDopo il 1945 vi fu lo sviluppo industriale dell'area, con la nascita nel 1948 del \u00abPastificio Corticella\u00bb. Lo stabilimento produceva la pasta con l'omonimo marchio ed \u00e8 stato per lunghi anni propriet\u00e0 di cooperative aderenti a Legacoop. La massima espansione della attivit\u00e0 commerciale e produttiva \u00e8 stata nella prima met\u00e0 degli anni '90. Negli ultimi anni la propriet\u00e0 \u00e8 passata di mano pi\u00f9 volte e la presenza nell'azionariato delle cooperative \u00e8 passata a minoranza. L'ultimo proprietario \u00e8 la Newlat SpA che ha chiuso il pastificio e definitivamente cessato la produzione il 31 dicembre 2011.\nMonumenti e luoghi d'interesse.\nArchitetture civili.\nTra le odierne via Nicola Zanichelli e via Leone Pesci sorge Villa Rambaldi, appartenuta in passato a Giovanni Minelli e soprannominata \"Il Teatro\". Adiacente alla villa vi \u00e8 una corte chiusa nella quale sorgevano un podere, una casa colonica e un pozzo, quest'ultimo ancora esistente. Tale corte prende il nome di \"Brich\u00e9tti\", termine probabilmente derivato dai \"brich\u00e9tt\", agglomerati di polvere di carbone e legna utilizzati come alimentazione per le stufe. Oggi sia Villa Rambaldi che il complesso dei Brichetti sono edifici privati residenziali.\nUn monumento situato tra via Sant'Anna e via di Corticella, costruito nel secondo dopoguerra, \u00e8 dedicato ai caduti e ai dispersi della prima e della seconda guerra mondiale.\nIn via delle Fonti, nei pressi del civico 8, una statua ricorda l'uccisione di quattro giovani partigiani tra i 17 e i 20 anni.\nAree naturali.\nDi rilievo storico sono le Caserme Rosse, nei pressi della tangenziale: questa zona, che oggi ha l'aspetto di un parco cittadino, fu il punto di raccolta dal quale partivano i convogli di prigionieri ebrei per Auschwitz durante l'occupazione nazista della seconda Guerra Mondiale.\nUn'area verde a nord-est del quartiere, racchiusa tra le vie Sant'Anna e Shakespeare, \u00e8 ci\u00f2 che rimane dell'ex Stazione Provinciale di Avicoltura fondata da Alessandro Ghigi nel 1931. Qui venivano effettuate ricerche scientifiche sulle varie specie di uccelli, sugli anfibi, sugli animali da cortile e sulla fauna selvatica. Negli anni '90, dopo la graduale dismissione delle attivit\u00e0, l'area fu destinata allo sviluppo edilizio, con conseguente demolizione delle strutture e degli alberi esistenti. Soltanto dopo numerose ricerche e assemblee pubbliche un gruppo di cittadini riusc\u00ec a salvaguardare l'area grazie al vincolo di tutela posto dalla Soprintendenza per i Beni Ambientali e Architettonici. L'area venne cos\u00ec acquisita dal Comune di Bologna e data in gestione all'associazione di volontariato \"Oasi dei Saperi\".\nInfrastrutture e trasporti.\nIl rione \u00e8 servito dalla stazione ferroviaria di Bologna Corticella, sulla ferrovia Bologna-Padova. Il rione \u00e8 collegato a Castel Maggiore e alle zone extraurbane successive grazie a diverse linee di autobus della Tper."}
{"id": "823216", "revid": "17351", "url": "https://it.wikipedia.org/wiki?curid=823216", "title": "Radiali", "text": ""}
{"id": "823217", "revid": "2084998", "url": "https://it.wikipedia.org/wiki?curid=823217", "title": "The New Story", "text": "I The New Story sono stati un gruppo musicale pop punk italiano.\nStoria del gruppo.\nNata alla fine del 2005 dalle ceneri degli \"storici\" N.Flunders (band fondata nel 2000), la \"mitica\" band lombarda, precisamente delle provincie di Como/Milano, \u00e8 originalmente composta da Gabriele Dagrezio (Johnny), Alessandro de Meo, Fabio Berlusconi e Daniele Prete. Il debutto avviene con l'album \"Untold Stories\", uscito in Italia nell'aprile 2006 su etichetta Freshman Records, distribuito da Ammonia Records/Edel. A maggio l'album \u00e8 stato messo in vendita in Giappone su Kick Rock Music, mentre in Inghilterra \u00e8 stato pubblicato a luglio dalla Lockjaw Records.\nIl tour promozionale a supporto del disco inizia il 15 aprile 2006 con il release party al Circolone di Legnano, in compagnia degli amici 7Years.\nDopo l'Italia \u00e8 la volta del tour europeo, che porta la band ad esibirsi numerose volte in Belgio, Germania, Austria, Paesi Bassi, Spagna, Francia, Inghilterra e Lussemburgo.\nNel luglio 2006 la band parte per un tour promozionale in Giappone, esibendosi nelle citt\u00e0 di Tokio, Osaka e Nagoya.\nI The New Story vengono inoltre scelti per supportare le date italiane di Angels And Airwaves, My Chemical Romance e 30 Seconds To Mars. Durante il tour Daniele lascia la band sostituito da Matteo Malvica.\nLa band gira i primi due video, tratti dai brani \"Streetlights\" e \"Blind\" con il regista Stefano Bertelli. Il primo video entra in rotazione su tutti i canali musicali di Sky (tra cui Rock TV e Match Music) e appare anche nel programma Superock di MTV Italia e viene trasmesso diverse volte su MTV Japan.\nCon il videoclip di \"Blind\", The New Story entrano nella playlist del programma Total Request Live su MTV dal luglio 2006 e rimangono nella top 10 fino al mese di ottobre, raggiungendo la posizione numero 2 in classifica. Intanto, a settembre \"Untold Stories\" esce anche nel resto d'Europa su etichetta Rude Records.\nLa nuova esposizione mediatica del gruppo grazie a \"Blind\" attira l'attenzione della major EMI (attraverso la controllata Virgin Records) che mette sotto contratto The New Story nell'ottobre 2006 e ristampa immediatamente il disco con il proprio marchio. Dopo una breve parentesi nella classifica di TRL di \"Streetlights\", The New Story tornano nel gennaio 2007 con il loro terzo video \"More Than Life\" (sempre tratto dall'album \"Untold Stories\"). Anche il nuovo singolo viene trasmesso da diversi network televisivi e da diverse radio. Il video raggiunge la prima posizione nella chart di TRL per la prima volta il 30 gennaio 2007.\nGrazie al successo ottenuto, la band ottiene una nomination nella categoria Best New Artist ai TRL Awards del 2007, in cui si classifica seconda alle spalle dei 30 Seconds To Mars.\nIl 30 novembre 2007, esce il loro secondo album prodotto dall'inglese Steve Lyon: \"Different Ways\". Contiene 12 tracce, di cui 6 in italiano e 6 in inglese. Vengono inoltre registrate le versioni inglesi delle canzoni in Italiano, con l'obiettivo di pubblicare anche Different Ways fuori dall'Italia, progetto che per\u00f2 non vedr\u00e0 la luce. Da agosto 2007 Paolo Dell'Olio (Paolino) sostituisce Matteo Malvica alla batteria.\nIl primo singolo estratto dal nuovo disco \u00e8 \"Un'Altra Illusione\"; la regia del video, che entra pi\u00f9 volte nella top ten di Total Request Live, \u00e8 affidata ancora a Stefano Bertelli.\nI rapporti con la Virgin/EMI si fanno sempre pi\u00f9 tesi, le divergenze tra gli obiettivi e le modalit\u00e0 di lavoro e promozione della band e quelli della casa discografica si fanno sempre pi\u00f9 ampie; nella primavera del 2008 i The New Story prendono quindi la decisione di rescindere il contratto con l'etichetta.\nL'ultimo video della band \u00e8 \"Solo Adesso\"; questa volta la band si affida al talentuoso regista milanese DanXzen (Daniele Zennaro).\nIl 5 luglio 2008 i The New Story suonano a Colico in occasione del campionato mondiale di Kite Surf; questo \u00e8 l'ultimo concerto che vede protagonisti Fabio, Alex e Paolino, che poco tempo prima avevano deciso di abbandonare la band.\nLa band, ormai con una nuova formazione, annuncia che il concerto del 19 febbraio 2009 sar\u00e0 l'ultimo.\nDurante tutto il 2009 la band composta da Gabriele Dagrezio (Johnny), Daniele Pellicani (Imon), Fabio Rabbolini (Rabbo) e Roberto Carella (Robby) decide di non esibirsi molto dal vivo per dedicarsi alla scrittura di un nuovo album e verso fine anno viene diffuso in rete il primo singolo \"Pain for us\"; nuove sonorit\u00e0 e concezione musicale caratterizzano questo nuovo progetto che dal pop-punk-rock si presenta molto pi\u00f9 alternative-rock.\nIl 12 marzo 2011 i The New Story suonano a Legnano per un concerto-reunion con ricavato devoluto in beneficenza. Al concerto il gruppo si presenta con la formazione composta da Johnny, Fabio, Alex e Teo, si conclude qui l'avventura dei The New Story annunciando su Facebook lo scioglimento della band."}
{"id": "823219", "revid": "767487", "url": "https://it.wikipedia.org/wiki?curid=823219", "title": "The Fray", "text": "I The Fray sono un gruppo musicale statunitense nato a Denver in Colorado. Hanno debuttato con l'album \"How to Save a Life\", di cui il secondo singolo estratto, omonimo, ha scalato le classifiche di Canada, Australia, Nuova Zelanda, Stati Uniti e buona parte dell'Europa.\nStoria del gruppo.\nFondazione e primi EP (2002 - 2005).\nNella primavera del 2002, gli studenti Isaac Slade e Joe King si incontrano in un negozio di chitarre locale. Presto cominciano a incontrarsi regolarmente cominciando a scrivere canzoni. Poco dopo si aggiungono Zach Johnson e il fratello di Isaac Slade, Caleb. Johnson lascia la band per entrare in una scuola d'arte a New York. Wysocki diventa cos\u00ec il batterista della band. L'unione fraterna divent\u00f2 l'ispirazione per \"How to Save a Life\", che uscir\u00e0 anni dopo. Successivamente Caleb abbandoner\u00e0 la band e si unir\u00e0 Welsh.\nLa band scelse il nome \"The Fray\" in seguito a un evento accaduto durante la festa di diploma di Caleb Slade. Il nome, dicevano, si addiceva alla band perch\u00e9 litigavano sempre (\"Fray\" in inglese significa \"disputa\") durante la composizione delle loro canzoni.\nNel 2002 la band pubblica \"Movement EP\", una collezione di quattro canzoni. Furono prodotte davvero pochissime copie e l'album \u00e8 tuttora non disponibile per l'acquisto. Da quest'ultimo non venne estratto nessun singolo. L'anno dopo, pubblicano\" Reason\", raccogliendo diversi pareri positivi dalle critiche locali. Nonostante queste critiche positive, trovarono difficile riuscire a lanciare un singolo. La radio di Denver rifiut\u00f2 ben otto delle loro canzoni, prima che presentassero \"Over My Head (Cable Car)\". La canzone raccolse un buon successo e la stazione radiofonica di Denver divenne molto famosa.\nIl successo (2006 - 2010).\nNel settembre del 2006 pubblicano il loro album di debutto, \"How to Save a Life\", da cui sar\u00e0 estratto il singolo omonimo. Questo \u00e8 il disco di debutto planetario della band, poich\u00e9 i primi due EP uscirono solo negli Stati Uniti d'America. Il gruppo \u00e8 diventato molto noto grazie alla canzone \"How to Save a Life\", utilizzata come colonna sonora da alcune serie televisive di successo.\nIl primo singolo estratto \u00e8 stato in realt\u00e0 \"Over My Head (Cable Car)\", entrato nella Billboard Hot 100 nel febbraio 2006. La \"title-track\" \u00e8 entrata nella classifica statunitense nell'aprile 2006 ed ha raggiunto la posizione numero 3. Il terzo singolo estratto dall'album \u00e8 stato \"Look After You\".\nPer promuovere l'album in studio, il gruppo ha pubblicato anche un album dal vivo intitolato \"Live at the Electric Factory: Bootleg No. 1\" (luglio 2006). Si tratta della registrazione di un concerto tenuto il 21 maggio precedente a Philadelphia.\nNel settembre 2007 \u00e8 stato pubblicato un altro album live, \"Acoustic in Nashville: Bootleg No. 2\", registrato alla fine del 2006. Nell'ottobre 2007 \u00e8 stato ripubblicato l'EP del 2003 \"Reason\". Inoltre, quale singolo natalizio, \u00e8 stata diffusa la cover del brano di John Lennon e Y\u014dko Ono \"Happy Xmas (War Is Over)\", i cui proventi sono stati destinati al progetto no-profit Reverb.\nNel luglio 2008 la band ha finito di registrare il disco \"The Fray\" pubblicato nel febbraio 2009. L'album, prodotto da Aaron Johnson e Mike Flynn e registrato da Warren Huart (come il precedente disco d'esordio), \u00e8 stato associato ad un documentario diretto da Rod Blackhurst e intitolato \"Fair Fight\". Il singolo di lancio \"You Found Me\" ha debuttato nel dicembre 2009 e rappresenta il primo brano del gruppo a raggiungere la vetta della classifica in Australia. Con il successo del singolo (oltre due milioni di download), il disco si \u00e8 posizionato direttamente al primo posto della classifica Billboard 200.\nNel 2009 sono stati pubblicati anche i brani \"Be the One\" (scritto in occasione di San Valentino) e \"Heartless\" (cover di Kanye West) incluse nell'edizione deluxe dell'album \"The Fray\" e anche nel live \"The Fray: Live from SoHo\", pubblicate nel novembre 2009. Il secondo singolo estratto da \"The Fray\" \u00e8 stato \"Never Say Never\", seguito da \"Syndacate\" (gennaio 2010). Questi brani non hanno replicato il successo del singolo di lancio.\nIl gruppo ha collaborato con Timbaland per il suo album \"Shock Value II\", in particolare nella canzone \"Undertow\", pubblicato nel dicembre 2009. Nel novembre dello stesso anno (2009) \u00e8 stato pubblicato l'EP \"Christmas\" in download gratuito sul sito ufficiale del gruppo. L'EP contiene cinque tracce acustiche, tutte cover di pezzi natalizi registrati a Nashville.\nAnni 2010.\nIl successivo e terzo album in studio del gruppo, \"Scars &amp; Stories\" viene prodotto da Brendan O'Brien (gi\u00e0 con Pearl Jam, Bruce Springsteen e Rage Against the Machine). Il titolo del disco \u00e8 stato annunciato nel settembre 2011, insieme alla presentazione del singolo \"Heartbeat\". Nel frattempo il gruppo ha partecipato alla compilation-tributo a Buddy Holly \"Listen to Me: Buddy Holly\" pubblicata nel settembre 2011.\nPoco prima della pubblicazione di un altro singolo (\"Run for Your Life\", marzo 2012), il disco \"Scars &amp; Stories\" viene pubblicato nel febbraio 2012. L'album ha raggiunto la quarta posizione della Billboard 200.\nNell'ottobre 2013 viene pubblicato il singolo \"Love Don't Die\", che anticipa l'uscita dell'album \"Helios\" prevista per il febbraio 2014."}
{"id": "823226", "revid": "1776051", "url": "https://it.wikipedia.org/wiki?curid=823226", "title": "Stenotipia", "text": "La stenotipia indica un metodo di abbreviazione della scrittura eseguita con una macchina, comunemente chiamata macchina per stenografare. Essa esegue battute di uno o pi\u00f9 tasti contemporaneamente. \nIl termine viene utilizzato anche per riferirsi ad un sistema (chiamato anche stenografia a macchina) adoperato per trascrivere rapidamente ci\u00f2 che viene detto attraverso l'utilizzo di un apparecchio dotato di una speciale tastiera e con l'applicazione di alcuni sistemi (ne esistono svariati) tesi a limitare ed accelerare il numero di battute.\nStoria.\nLa prima macchina per la stenotipia fu inventata in Francia nel 1827 da Beno\u00eet Gonod. Ma l'applicazione pratica di un apparecchio di questo tipo fu realizzata per la prima volta dal professore italiano Antonio Michela Zucco, che all'esposizione internazionale di Parigi del 1878 present\u00f2 la Macchina Michela (o Metodo Michela); che venne adoperata fin dal 1880 dal Senato del Regno (Italia), ed \u00e8 tuttora regolarmente usata dal Senato della Repubblica italiano, in una forma perfezionata e soprattutto computerizzata. Nel 1830 Celestino Galli ide\u00f2 il \"potenografo\", progetto di macchina stenografica mai realizzata su scala industriale; e perfezionamento esso stesso del \"tacheografo\" di Pietro Conti. Il progetto fu ripreso e perfezionato da Luigi Lamonica nel 1867 e da Isidoro Maggi nel 1871, ma sempre senza raggiungere un'applicazione pratica nell'industria.\nNegli Stati Uniti d'America l'11 aprile 1876 John Zachos brevett\u00f2 una macchina per stenotipia a New York. Nel 1885 George Kerr Anderson svilupp\u00f2 una nuova macchina. In seguito Ward Stone Ireland, sulla macchina perfezionata di Anderson, introdusse una tastiera e un metodo che permise di raggiungere grandi velocit\u00e0 di scrittura con il minor numero di battute e nel 1910 ottenne il brevetto. Nel 1909 il francese Marc Grandjean brevett\u00f2 una macchina per stenotipia, e cre\u00f2 la societ\u00e0 \"St\u00e9notype Grandjean\" per la sua commercializzazione.\nNel 1980 il professor Marcello Melani (Castelfranco di Sotto, Pisa, 22.11.1928-12.4.2012), studioso ed insegnante di stenografia e analisi informatica, ide\u00f2 un metodo di stenotipia per la lingua italiana direttamente compatibile con l'elaborazione elettronica, il metodo Melani-Stenotype. Esso ebbe un grande successo; e negli anni novanta l'autore adatt\u00f2 il metodo alla lingua spagnola e portoghese.\nUtilizzo odierno.\nOggi le moderne macchine per la stenotipia adoperano un sistema che consente di collegarle con il computer per l'elaborazione elettronica delle informazioni. Attualmente la stenotipia computerizzata \u00e8 utilizzata nelle aule di giustizia, per servizi di sottotitolazione on-line e off-line, consigli di amministrazione, etc. "}
{"id": "823229", "revid": "247222", "url": "https://it.wikipedia.org/wiki?curid=823229", "title": "Teatro Sociale (Como)", "text": "Il Teatro Sociale di Como \u00e8 il teatro d'opera di Como. Ospit\u00f2 Niccol\u00f2 Paganini, Franz Liszt e Giuditta Pasta. \u00c8 affiliato all'associazione AsLiCo, Associazione Lirica e Concertistica, come pure Opera Education.\nStoria.\nEdificato in luogo del Castello della Torre Rotonda per volont\u00e0 della Societ\u00e0 dei Palchettisti del Teatro di Como costituita dal podest\u00e0 di Como Gian Pietro Porro, su progetto dell'architetto Giuseppe Cusi, fu inaugurato il 28 agosto 1813 con la rappresentazione di \"Adriano in Siria\". Il teatro non era stato ultimato sul fronte meridionale a causa di problemi statici e di contenziosi con la propriet\u00e0, per cui in un primo tempo intervenne l'architetto Zanoja, rettore della Accademia di Brera, la principale scuola di architettura dell'allora Regno italico, poi fu incaricato Luigi Canonica, il massimo costruttore di teatri dell'epoca, che alla fine port\u00f2 a termine la facciata meridionale (1819-1821) poi coperta negli anni trenta da una grande torre scenica affacciata su una gradinata all'aperto, su progetto dell'ingegner Carlo Ponci. Il teatro sub\u00ec periodici interventi di restauro: da ricordare quelli del 1838 in occasione della visita dell'imperatore Ferdinando I d'Austria, gli ampliamenti del 1855, ad opera dell'ingegner Leopoldo Rospini, che ricav\u00f2 la V galleria, alzando di un piano la sala, e arretrando il palcoscenico cos\u00ec come \u00e8 visibile oggi, quelli operati dall'Ingegner Eugenio Linati nel 1899 in occasione delle celebrazioni per il centenario della pila di Alessandro Volta che portarono all'elettrificazione della struttura.\nIn origine sulla volta del teatro era raffigurata l'incoronazione del poeta Vittorio Alfieri, circondato da baccanti, candelabri e festoni; questo dipinto venne poi sostituito nel 1855 da Eleuterio Pagliano, su progetto di Gaetano Spelluzzi. Alessandro Sanquirico per l'inaugurazione del 1813 realizz\u00f2 un grande sipario, raffigurante la morte del comasco Plinio il Vecchio a Pompei durante l'eruzione del Vesuvio del 79 d.C.; restaurato nel 2008-09 \u00e8 stato esposto a Torino in occasione delle celebrazioni per i 150 anni dell'unit\u00e0 nazionale.\nL'edificio ospita un vasto 'ridotto' dove ha anche sede la 'Societ\u00e0 del Casino 1821', ove spicca la 'Sala Bianca' che nel 1904-05 venne parzialmente rinnovata dallo scultore e pittore lombardo Ludovico Pogliaghi in collaborazione con l'architetto comasco Federico Frigerio.\nDopo che i bombardamenti del 1943 danneggiarono gravemente il Teatro alla Scala di Milano, questo si trasfer\u00ec al Sociale per la stagione lirica 1943-44.\nVenne adeguato normativamente nel 1984-88 a spese della \"Societ\u00e0 dei Palchettisti\" e restaurato per l'ultima volta tra il 2004 e il 2006 a spese della Societ\u00e0 con l'aiuto delle istituzioni pubbliche; nel 2010 \u00e8 stata demolita la torre scenica affacciata sulla retrostante arena, dove nell'estate 2013 \u00e8 stato celebrato il bicentenario del teatro.\nNel 2015 sono iniziati i lavori di adeguamento normativo fino a quando nel 2018-19 con un nuovo progetto ed a seguito del sopralluogo effettuato dalla Commissione di Vigilanza per il Pubblico spettacolo il 26 febbraio 2019 la struttura ha ottenuto il Certificato di Prevenzione Incendi e l'Agibilit\u00e0.\nCuriosit\u00e0.\nNel 2011 il Sociale viene usato come location del videoclip musicale di \"Chi se ne frega della musica\" dal rapper pugliese Caparezza."}
{"id": "823232", "revid": "22356", "url": "https://it.wikipedia.org/wiki?curid=823232", "title": "Xenungulata", "text": "Gli xenungulati (Xenungulata) sono un gruppo di mammiferi estinti di incerta collocazione sistematica. Vissero tra il Paleocene medio e l'Eocene inferiore (circa 61 - 50 milioni di anni fa) e i loro resti fossili sono stati ritrovati in Sudamerica.\nDescrizione.\nQuesti animali comprendono i pi\u00f9 grossi mammiferi del Paleocene sudamericano: il genere tipo, \"Carodnia\", poteva raggiungere la taglia di un tapiro asiatico attuale (\"Tapirus indicus\") e il peso di svariati quintali. Gli xenungulati dovevano possedere un corpo massiccio e zampe robuste e forti; il modo di muoversi doveva essere simile a quello degli elefanti. Oltre al grande \"Carodnia\", sono conosciute alcune forme di minori dimensioni (\"Etayoa\" della taglia di un grosso cane, \"Notoetayoa\" grande forse quanto un montone) e il grande e primitivo \"Rodcania\", ma \u00e8 probabile che le caratteristiche generali di questi animali fossero le stesse. \nGli xenungulati erano caratterizzati da una dentatura bilofodonte nei primi due molari superiori e inferiori, molto simile a quella presente nei piroteri, di poco successivi. Tuttavia, la struttura degli altri denti era piuttosto diversa (il terzo molare e i premolari, in particolare), cos\u00ec come quella delle zampe. \"Carodnia\" era dotato di potenti canini inferiori e superiori, incisivi taglienti e premolari molto complessi, di cui il secondo superiore di enorme taglia. Caratteristiche simili si riscontrano negli altri generi. La mandibola era robusta e dotata di una sinfisi prolungata. \nLe zampe degli xenungulati erano molto simili, in quanto a struttura, a quelle di un altro gruppo misterioso di mammiferi, i dinocerati del Nordamerica e dell'Asia: l'omero, in particolare, era molto simile a quello del dinocerato \"Uintatherium\". Le zampe terminavano in mani e piedi a cinque dita, corti e robusti, con falangi ungueali simili a zoccoli larghi e piatti, completamente diversi da quelli degli altri ungulati dell'America Meridionale (meridiungulati).\nClassificazione.\nIl nome Xenungulata venne istituito da Carlos de Paula Couto nel 1952, per accogliere il genere \"Carodnia\"; questo animale era stato precedentemente descritto da George Gaylord Simpson sulla base di resti molto parziali della dentatura, ed era stato accostato ai piroteri. Paula Couto pot\u00e9 usufruire di ulteriori fossili pi\u00f9 completi e comprese che le somiglianze di \"Carodnia\" con \"Pyrotherium\" erano solo superficiali e riguardavano principalmente la struttura dei molari bilofodonti. Uno studio successivo di Cifelli (1983) riport\u00f2 in auge la possibile parentela con i piroteri per via di una presunta somiglianza dell'astragalo di questi due gruppi, ma venne riconosciuto in seguito che questa osservazione non era corretta (Gingerich, 1985).\nLa successiva scoperta di \"Etayoa\" fu decisiva per la conferma che gli xenungulati erano distinti da altri gruppi: \"Etayoa\" era difatti sprovvisto di un talonide lofato nei molari inferiori (al contrario di \"Carodnia\") e, dal momento che i piroteri basali non mostrano una chiara lofodontia, si suppone che la bilofodontia si sia sviluppata separatamente negli xenungulati e nei piroteri (Villarroel, 1987). Pi\u00f9 o meno nello stesso periodo esistevano altri grandi mammiferi bilofodonti chiaramente non imparentati n\u00e9 con i piroteri n\u00e9 con gli xenungulati, ovvero i bariteri africani (stretti parenti degli elefanti). alcune caratteristiche dentali degli xenungulati, inoltre, ricordano vagamente gli astrapoteri primitivi, come \"Trigonostylops\". Altre possibili parentele proposte includono quelle con i gi\u00e0 citati dinocerati laurasiatici, gli arctocioni (una parentela molto dubbia) e i piccoli anagalidi. \nI fossili degli xenungulati sono stati ritrovati in Brasile, Argentina, Colombia e Per\u00f9, a testimoniare la notevole diffusione e il successo di questi animali tra il Paleocene e l'Eocene inferiore. La scomparsa degli xenungulati potrebbe essere avvenuta a causa di cambiamenti climatici e conseguente riduzione dell'habitat, ma anche a causa della competizione esercitata da altri gruppi di ungulati sudamericani che nel frattempo si stavano sviluppando e diversificando.\nPaleoecologia.\nProbabilmente questi animali erano abitatori di foreste lussureggianti o di luoghi molto umidi e caldi, dove si cibavano di piante piuttosto tenere che trituravano grazie ai loro molari bilofodonti. "}
{"id": "823233", "revid": "287204", "url": "https://it.wikipedia.org/wiki?curid=823233", "title": "Sheboygan Red Skins", "text": "Gli Sheboygan Red Skins furono una squadra della NBL e della NBA, con sede a Sheboygan, USA.\nStoria della franchigia.\nI Red Skins giocarono nella National Basketball League dal 1938 al 1949, disputarono 5 volte di seguito i play-off e vinsero il titolo nel 1942-43 sconfiggendo i Fort Wayne Zollner Pistons (oggi Detroit Pistons).\nIl 3 agosto 1949 Sheboygan e altre 6 squadre della NBL si unirono con 10 squadre della BAA dando vita alla NBA.\nI Red Skins giocarono nella NBA la stagione 1949-50 e si qualificarono per i play-off dove quasi sconfissero i campioni della Western division, gli Indianapolis Olympians. Si ritirarono dalla NBA il 24 aprile 1950 e si unirono alla National Professional Basketball League dove ottennero la miglior prestazione con 29 vittorie e 16 sconfitte, dopo di che la lega si dissolse.\nRisultati stagione per stagione.\nV=\"Vittorie\" S=\"Sconfitte\" %=\"Percentuale vittorie\""}
{"id": "823234", "revid": "84184", "url": "https://it.wikipedia.org/wiki?curid=823234", "title": "Libro di bottega", "text": "Un libro di bottega \u00e8 una fonte scritta sull'organizzazione dei mestieri dal medioevo in poi.\nDagli statuti corporativi delle \"Arti\" di varie citt\u00e0 italiane si prescriveva spesso l'obbligo verso ogni bottega a tenere un libro di movimenti contabili.\nQuesti libri avevano una funzione diversa da quella odierna, perch\u00e9 non erano finalizzati alla riscossione delle tasse, ma a testimoniare in caso di necessit\u00e0, per esempio al sorgere di controversie con la clientela o con altri soggetti. Il ruolo \"positivo\" di queste registrazioni fa s\u00ec che fossero tenute con grande scrupolo e che fossero quasi del tutto scevre da falsificazioni o manomissioni.\nI libri di bottega erano tenuti con la partita doppia e il loro uso (specialmente in aree come quella fiorentina dove era stata inventata tale pratica) era diffusissimo e conosciuto da tutti i vari livelli di artefici e artigiani: la documentazione pervenutaci di questi libri \u00e8 spesso molto consistente e in larga parte ancora inedita. Soprattutto nel campo delle arti minori si sono conservati numerosissimi esemplari (sebbene la distinzione tra \"arti minori\" e \"maggiori\" sia qualcosa di posteriore all'epoca medievale), dagli orefici ai fornaciai di tegole e mattoni.\nNel caso della pittura sono molto pi\u00f9 rari: uno dei pochi pittori del quale si sia conservata una completa documentazione \u00e8 Bernardo di Stefano Rosselli, attivo a Firenze nei primi anni del Cinquecento.\nQuesti libri di bottega testimoniano la cultura degli artefici e attraverso lo studio della loro amministrazione; si vede il tipo di clientela (in alcuni settori prevalentemente femminile per esempio), l'approvvigionamento di materie prime, ecc.\nSimili sono anche i libri di entrata-uscita."}
{"id": "823237", "revid": "729019", "url": "https://it.wikipedia.org/wiki?curid=823237", "title": "Alessandro Guardassoni", "text": "Biografia.\nNasce da una famiglia di forte fede cattolica e giovinetto inizia a frequentare la borghesia. La formazione dell'artista e le sue prime opere rientrano nell'ambito dell'Accademia Pontificia di Belle Arti di Bologna, secondo un iter tradizionale e consolidato di scelte stilistiche e tematiche.\nSempre presso l'Accademia segue l'insegnamento di Clemente Alberi, che lo guida allo studio delle opere di Guido Reni.\nPrincipali premi e avvenimenti.\nNel 1838 riceve il \"premio di Prima Classe per il Disegno di figura\" sotto la guida del professore di elementi di figura Napoleone Angiolini, con uno studio assai corretto di \u2018Testa dell'antico' (Casalecchio di Reno, collezione privata). L'anno seguente continua la pratica dalla copia dell'antico, dipingendo un olio tratto da un'incisione di un \u201ccelebre paesaggio del Lorenese\u201d.\nNel 1842 presenta all'esposizione accademica due copie: \u2018La strage degli innocenti\u2019 di Guido Reni e \u2018La morte di Dario\u2019 di Cesare Masini (con cui aveva vinto nel 1841 il Premio grande per la Pittura di storia all'Accademia).\nNel 1843 vince il concorso Curlandese di pittura con la tela 'Anna Bolena forsennata' (Bologna, Galleria d'Arte Moderna).\nNel 1844 partecipa come studente dell'Accademia di Modena all'Esposizione di Belle Arti di Bologna e riceve il Premio grande per il disegno e la figura con la \u2018deposizione della salma di Mos\u00e8\u2019.\nTra il 1846 e il 1848 ha dei contatti con Malatesta per preparare delle litografie di un quadro del maestro e di alcune delle sue opere. Proprio al 1848 risale un'incisione che raffigura una \"\u2018Famiglia che prende il caff\u00e8\u2019\" che testimonia come l'artista non si occupi unicamente di pitture storiche o religiose ma anche di temi di genere.\nNel 1851 presenta all'Esposizione dell'Accademia sette dipinti di generi diversi: la grande tela con \"\u2018San Savino\u2019\" commissionata dalla signora Barbara Masetti per la chiesa parrocchiale di Crespellano (BO); un \"\u2018San Francesco di Paola\u2019\"; una \"\u2018Famiglia a diporto in campagna\u2019\"; un \"\u2018Ritratto di giovane vestito a lutto\u2019\"; un \"\u2018Ritratto di vecchi che lavora\u2019\" e \"\u2018La salma del cappuccino frate Pasquale disteso sulla bara\u2019\" (tutti realizzati dal vero) e infine un \"\u2018paesaggio con veduta di monti\u2019\".\nNel 1852 gli viene conferito il Premio grande di Pittura storica all'Accademia Pontificia per \"\u2018la sete dei Crociati\u2019\" (Bologna, Pinacoteca Nazionale). Ed \u00e8 proprio in seguito a questo premio che gli viene conferito il titolo di socio onorario dell'Accademia stessa. Nello stesso anno realizza i quadri: \"\u2018Le tre Arti\u2019\" e \"\u2018Le tre Religioni\u2019\" (Bologna, Collezioni d'Arte e di Storia della Fondazione Cassa di Risparmio) che sottopone a Malatesta per avere un consiglio.\nSuccessivamente si reca a Parigi e probabilmente a Londra, poi nel 1856 a Roma, dove esegue \"L'Innominato e il cardinale Borromeo\" (Bologna, Pinacoteca Nazionale) presentato nello stesso anno a Bologna.\nNel 1863 viene nominato professore onorario dell'Accademia Felsinea, ma nel 1872 ne rassegna le dimissioni per dedicarsi ai suoi interessi scientifici, sui quali pubblica nel 1880 \u2018Della pittura, della stereoscopia e di alcuni precetti di Leonardo da Vinci. Legato da amicizia a don Giuseppe Gualandi, compagno di accademia e titolare dell'omonimo istituto per sordomuti a cui l'artista lascer\u00e0 le sue opere, \u00e8 animato da un costante impegno religioso; numerose le commissioni per chiese del territorio emiliano, che caratterizzano molta parte della sua attivit\u00e0 pittorica in collaborazione con il pittore Luigi Samoggia (1811-1904) ed altri."}
{"id": "823239", "revid": "36426", "url": "https://it.wikipedia.org/wiki?curid=823239", "title": "Tasse", "text": ""}
{"id": "823240", "revid": "339392", "url": "https://it.wikipedia.org/wiki?curid=823240", "title": "Aeroporto Guglielmo Marconi di Bologna", "text": ""}
{"id": "823242", "revid": "287204", "url": "https://it.wikipedia.org/wiki?curid=823242", "title": "3168 Lomnicky Stit", "text": ""}
{"id": "823245", "revid": "287204", "url": "https://it.wikipedia.org/wiki?curid=823245", "title": "3257 Hanzlik", "text": ""}
{"id": "823247", "revid": "125752233", "url": "https://it.wikipedia.org/wiki?curid=823247", "title": "Luisa Casati", "text": "Biografia.\nSeconda figlia del ricco produttore di cotone monzese d'origine ebraico-austriaca Alberto Amman e della milanese Lucia Bressi, pass\u00f2 a Milano un'infanzia privilegiata, ma isolata. Durante l'infanzia cominci\u00f2 ad appassionarsi alla vita di personaggi come Ludwig II di Baviera, l'imperatrice Elisabetta d'Austria, Sarah Bernhardt, Cristina di Belgiojoso e Virginia Oldoini, contessa di Castiglione. Con la prematura morte dei genitori, Luisa e la sorella maggiore Francesca divennero ricchissime ereditiere.\nNel 1900 Luisa Amman spos\u00f2 il marchese milanese Camillo Casati Stampa di Soncino e nel 1901 nacque la loro unica figlia: Maria Cristina, poi sposa a Londra di lord Francis Hastings, futuro sedicesimo conte di Huntingdon, e successivamente di lord Wogan Philipps, secondo barone Milford. In seguito la marchesa intraprese una turbolenta relazione con Gabriele D'Annunzio, che provoc\u00f2 uno scandalo e rese la donna eccentrica, a partire dall'abbigliamento e dal vistoso trucco che sfoggiava.\nNel 1910 acquist\u00f2 a Venezia l'abbandonato palazzo Venier dei Leoni, oggi sede della fondazione e museo Peggy Guggenheim. Questo palazzo con ampi giardini fu la sua residenza fino al 1924. Celebre la sua festa dove riserv\u00f2 per una notte l'intera piazza San Marco, dove, nelle serate \u00abnormali\u00bb, amava passeggiare nuda, coperta da un mantello di pelliccia. Questo accadeva mentre il servitore d'ordinanza reggeva una torcia in modo che i passanti l'ammirassero.\nIn questi giardini Luisa Casati accolse corvi albini, pavoni e ghepardi. L\u00ec si tenevano anche feste ed appuntamenti mondani. Tra il 1919 e il 1920 visse nella Villa San Michele a Capri, inquilina del riluttante Axel Munthe.\nNel 1923 decise di acquistare una casa a Parigi, il \"Palais Rose\" da lei soprannominato \"Palais du R\u00eave\", \"chateau\" alle porte di Parigi appartenuto a Robert de Montesquiou. Nel 1930 aveva accumulato, a causa del suo stile di vita, un debito di 25 milioni di dollari; impossibilitata a soddisfare tutti i creditori fu costretta a vendere il Palais e tutti i suoi contenuti furono messi all'asta. Tra gli acquirenti all'asta ci fu anche Coco Chanel.\nDa Parigi emigr\u00f2 a Londra, dove vivevano la figlia Cristina, con la quale aveva sempre avuto un rapporto burrascoso, e la nipote Moorea. Qui visse in povert\u00e0 fino alla morte avvenuta nel 1957. \u00c8 sepolta a Londra nel Brompton Cemetery. Il suo epitaffio, scelto dalla nipote, recita: \u00abL'et\u00e0 non pu\u00f2 appassirla, n\u00e9 l'abitudine rendere insipida la sua variet\u00e0 infinita\u00bb. Sono le parole che usa William Shakespeare per descrivere Cleopatra in \"Antonio e Cleopatra\".\nMecenatismo.\nIl desiderio di divenire lei stessa un'opera d'arte per mezzo del suo stile di vita e del suo aspetto port\u00f2 Luisa Casati a ricercare artisti affermati e giovani talenti che la ritraessero in oli su tela, bozzetti, sculture e fotografie.\nAlcune delle opere sono andate perdute, mentre altre appartengono a collezionisti privati. Di lei rimangono ritratti e sculture di Giovanni Boldini, Augustus John, Kees van Dongen, Romaine Brooks, Ignacio Zuloaga, Drian, Alberto Martini, Paolo Troubetzkoy, Alastair, Giacomo Balla, Catherine Barjansky, Renato Bertelli, Jacob Epstein e foto di Man Ray, Cecil Beaton e del barone Adolph de Meyer, Sara Lipska. \nIl dipinto di chiara matrice simbolista intitolato \"\"La regina Semiramide\"\" di Cesare Saccaggi da Tortona rimanda chiaramente a lei che, al pari della raffigurazione della leggendaria regina di Babilonia, si presentava in pubblico con belve al guinzaglio.\nFu musa di artisti esponenti del simbolismo come Cesare Saccaggi e del futurismo, come Marinetti, Depero e Boccioni, e insieme a questi ultimi contribu\u00ec alla messa in scena di uno spettacolo di marionette su musiche di Maurice Ravel."}
{"id": "823248", "revid": "1888309", "url": "https://it.wikipedia.org/wiki?curid=823248", "title": "Montano Lucino", "text": "Montano Lucino (\"Munt\u00e0n\" e \"L\u00fcsc\u00ecn\" in dialetto comasco, pronuncia fonetica IPA: e ) \u00e8 un comune italiano di abitanti della provincia di Como in Lombardia.\nOrigini del nome.\nSi ritiene che il toponimo sia di epoca romana: Montano deriverebbe da \"montanus\" (\"montuoso\"), e Lucino da \"lucinus\" (\"lucus\", bosco sacro) o dal nome di persona Licinio. In un'opera di Cesare Cant\u00f9, il territorio lucinese era indicato con il toponimo \"Caneda\".\nStoria.\n\u00c8 opinione diffusa che il primo villaggio neolitico del comasco (3500 a.C.) sia situabile nel territorio di Montano Lucino. A questo periodo risalgono infatti alcuni pezzi di vasellame rinvenuti sul territorio.oltre ad alcune selci ancor pi\u00f9 anteriori di circa 1500 anni.\nIn et\u00e0 comunale, Lucino, che disponeva di una rocca di origine gallica, parteggiava per i comaschi contro Milano. La fortezza, probabilmente collocata laddove oggi si trova la cosiddetta \"Curt dei Vincenzitt\", fu rasa al suolo nel 1240 dai milanesi, venuti in possesso della rocca a seguito del tradimento di un certo Arialdo Advocato. \nGli annessi agli Statuti di Como del 1335 riportano i \"comunia locorum de Montano de Trevino\" e il \"comune loci de Lucino\" tra i comuni che, all'interno della pieve di Fino, avevano il compito di garantire la manutenzione di alcune strade, rispettivamente:\nSempre nella stessa pieve, nel 1751 il comune di Montano aveva gi\u00e0 giurisdizione sui cassinaggi di Vetello, Grisono, Grignola, Lucivosco, Cantalupo, Trivino e Dasso, mentre il comune di Lucino su quelli di \u201cLucino al Monte\u201d, Arcis\u00e0, \u201cCassina La C\u00e0\u201d e \u201cCimiee\u201d. In particolare, l'aggregazione a Lucino della Cassina de Scimi\u00e8 (dalla quale il comune risultava dipendere per quanto concerneva gli aspetti religiosi) avvenne proprio in quell'anno, al termine di un lungo periodo (iniziato non dopo il 1652) in cui la terra di \"Cimerio\" aveva costituito un comune autonomo della pieve di Fino.\nNello stesso periodo, i due comuni di Montano e di Lucino risultano gi\u00e0 essersi redenti dall'infeudazione ma ancora soggetti al pagamento quindecennale relativo al riscatto.\nTra il 1756 e il 1757 Montano venne definitivamente a comprendere anche il territorio della \"Cassina de Casarigo\" (anch'essa libera dall'infeudazione), che poco tempo prima era stata aggregata al comune di Gironico al Monte dopo aver costituito una piccola entit\u00e0 comunale nella pieve di Uggiate gi\u00e0 nel XVI secolo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec per il comune di Montano l'aggregazione a Gironico, mentre per quello di Lucino l'incorporazione a Como. Le decisioni napoleoniche non sopravvissero alla Restaurazione, che comport\u00f2 la ricostituzione di Montano e di Lucino come due entit\u00e0 comunali autonome.\nIn seguito all'unit\u00e0 d'Italia, nel 1863 il comune di Montano cambi\u00f2 la sua denominazione in \"Montano Comasco\" (R.D. 28 giugno 1863, n.1.426).\nNel 1928 Montano Comasco e Lucino vennero uniti in un unico comune chiamato \"Montano Lucino\" (R.D. 26 aprile 1928, n. 1086).\nMonumenti e luoghi d'interesse.\nArchitetture civili.\nVilla Olginati.\nVilla Olginati fu costruita dall'omonima famiglia nella frazione di Lucinasco nella seconda met\u00e0 del XVIII secolo.\nSu volont\u00e0 dell'ultima erede della famiglia, nel 1931 la struttura fu riadattata a orfanotrofio. Ulteriori ristrutturazioni si registrarono nel 1967.\nVilla Gonzaga.\nGrisonno ospita i ruderi di Villa Gonzaga (XII secolo), ancora attestata nel catasto teresiano del 1722 e immersa in un parco di 30 ettari.\nArchitetture religiose.\nChiesa di Sant'Andrea.\nSituata nella frazione di Montano, la chiesa di Sant'Andrea, oggetto di importanti ristrutturazioni negli anni 1948-1950, era gi\u00e0 citata come chiesa parrocchiale negli atti della visita pastorale compiuta dal vescovo Ninguarda alla fine del XVI secolo. Le origini della chiesa sono infatti precedenti al Cinquecento.\nChiesa di San Giorgio.\nSituata nella frazione di Lucino, anche la chiesa di San Giorgio era stata originariamente edificata prima del Cinquecento ed \u00e8 ricordata negli atti delle visite pastorali del XVI secolo. Ricostruita nel 1674, quindici anni dopo fu interessata da nuovi interventi di abbellimento.\nNel 1842 la chiesa venne ulteriormente ampliata e fu realizzata la nuova facciata.\nCultura.\nEventi.\nDal 1978 si svolge questa fiera organizzata dal \"Gruppo Folcloristico di Montano Lucino\" in collaborazione con l'Amministrazione Comunale. La pi\u00f9 importante tra le manifestazioni del paese, per tradizione inizia il 3\u00ba sabato del mese di settembre e si conclude dopo 3 giorni, il luned\u00ec.\nLa manifestazione \u00e8 atta alla promozione del mondo zootecnico ed agricolo, con rassegne di cavalli, bovini da allevamento e da macello. Durante tutta la durata \u00e8 possibile gustare piatti e prodotti tipici della tradizione lombarda. Sono inoltre presenti bancarelle e spettacoli folcloristici con majorette e gruppi musicali.\nUna sagra di giovane et\u00e0 che ha preso subito piede. Si svolge nel mese di maggio, ha durata di due giorni. Vengono proposti tipici prodotti valtellinesi, accompagnati da intrattenimento musicale nelle ore serali.\nLa pi\u00f9 recente delle manifestazioni del paese. Si svolge nel mese di giugno, ha durata di due giorni. Vengono proposti piatti tipici a base di pesce di lago (misultin, pesce di lago in carpione, alborelle) e classici piatti della tradizione italiana, come fritto misto e pasta allo scoglio.\nLa festa \u00e8 accompagnata da intrattenimento musicale serale.\nInfrastrutture e trasporti.\nAttraversata dalla \"via Varesina\", (Strada statale 342 Briantea), fra il 1910 e il 1955 la localit\u00e0 era servita da una fermata posta lungo la Tranvia Como-Appiano Gentile-Mozzate. La linea Asf Autolinee C71 collega Montano Lucino a Como,mentre la linea C70 collega lucino a Como."}
{"id": "823250", "revid": "287204", "url": "https://it.wikipedia.org/wiki?curid=823250", "title": "3280 Gretry", "text": ""}
{"id": "823258", "revid": "22475", "url": "https://it.wikipedia.org/wiki?curid=823258", "title": "Once (Buenos Aires)", "text": ""}
{"id": "823261", "revid": "129276", "url": "https://it.wikipedia.org/wiki?curid=823261", "title": "Libro di entrata-uscita", "text": "Un libro di entrata-uscita \u00e8 una fonte scritta dove sono elencate le voci relative alla riscossione di crediti e al pagamento di debiti. Fa parte di una pi\u00f9 ampia categoria definita \"libri dei conti\".\nNel medio evo erano conosciuti come \"introitus et exitus libri\" (libri delle entrate e delle uscite) ed erano documenti contabili redatti regolarmente da ogni tipo di ente di diritto pubblico o privato. \nSe ne redigevano in ambiente monastico ma anche comunale, per non parlare di quelli redatti in ambito imperiale, pontificio e dei vari uffici delle nazioni. Ovviamente anche i mercanti provvedevano alla loro redazione. Anzi, proprio in ambiente mercantile fu elaborata quella variante della scrittura gotica, detta \"scrittura mercantesca\" utilizzata spesso per la scrittura di questi documenti tra il XIII e il XVI secolo.\nNormalmente in questi ambienti i libri erano tenuti in partita semplice, quindi le entrate e le uscite erano elencate separatamente in pagine diverse e non sempre i rispettivi totali erano posti in riscontro.\nNati dapprima come semplici memorie delle operazioni finanziarie effettuate furono in seguito regolamentati e resi obbligatori.\nA seconda del tipo di movimento registrato potevano (e possono) essere detti \"libro giornale\" (elenca i movimenti eseguiti quotidianamente in ordine cronologico); \"libro mastro\" (elenca tutti i movimenti relativi ad una particolare categoria, per es. l'acquisto di vino o la riscossione di affitti). \nDagli statuti corporativi delle \"Arti\" di varie citt\u00e0 italiane si prescriveva spesso l'obbligo verso ogni bottega a tenere un libro di movimenti contabili. Oltre al generico libro di bottega, redatto in partita doppia, spesso veniva tenuto a parte anche il libro di entrate-uscite, redatto, invece che giorno per giorno, per clienti e fornitori.\nOltre a questi usi (confluito anche nell'uso della ragioneria moderna), \u00e8 interessante l'uso familiare di tali libri nel passato (essendo pi\u00f9 semplici e veloci da redigere e quindi pi\u00f9 adatti anche a un ambito domestico), legati quindi all'amministrazione privata dei nuclei familiari."}
{"id": "823262", "revid": "1494169", "url": "https://it.wikipedia.org/wiki?curid=823262", "title": "Arcidiocesi di San Juan", "text": ""}
{"id": "823269", "revid": "287204", "url": "https://it.wikipedia.org/wiki?curid=823269", "title": "3366 Godel", "text": ""}
{"id": "823270", "revid": "287204", "url": "https://it.wikipedia.org/wiki?curid=823270", "title": "L'opera del tradimento", "text": "L'opera del tradimento \u00e8 un saggio romanzato di Mario Brelich del 1975. \u00c8 sicuramente un saggio poich\u00e9 \u00e8 una riflessione approfondita e nuova sul tradimento di Ges\u00f9 da parte di Giuda, ma \u00e8 condotto con il piglio del romanzo, attraverso il dialogo tra Auguste Dupin (il famoso personaggio creato da Edgar Allan Poe che viene qui preso in prestito) ed il suo consueto interlocutore senza nome, l'io narrante.\nTrama.\nL'amico del cavaliere Auguste Dupin, l'io narrante di questo romanzo, trova tra le carte dell'illustre criminologo un racconto di soggetto evangelico: la descrizione dell'Ultima Cena. Alla richiesta di spiegazioni, Dupin risponde di essersi interessato all'evento pietra angolare della cristianit\u00e0: il tradimento di Giuda. Solleticato dal suo interlocutore, Dupin lo mette a parte delle sue riflessioni, cominciando una vera e propria investigazione \"a posteriori\" sul pi\u00f9 famoso crimine narrato dalla Bibbia. Confrontando i quattro Vangeli, mettendo in risalto le omissioni, le contraddizioni, i dettagli dei racconti dei quattro Apostoli, Dupin rilegge il tradimento di Giuda con gli occhi del criminologo, analizzando la biografia ed il carattere dei personaggi principali (Ges\u00f9 e Giuda), la loro \"relazione ai limiti dell'assurdo\", i segnali pi\u00f9 o meno evidenti dell'intervento dalle \"quinte superne\" da parte del Creatore.\nPerch\u00e9 Giuda ha tradito Ges\u00f9? Che necessit\u00e0 c'era di farlo, visto che Ges\u00f9 poteva essere catturato in ogni momento senza alcun intervento delatorio? Chi era Giuda? Quali erano i rapporti, durante l'esistenza terrena di Ges\u00f9, tra il Figlio ed il Padre?\nTra deduzioni ed intuizioni, tra spunti ironici e rigorosa teologia, uno sguardo sorprendente e profondo che tenta di dare risposta al Tradimento per eccellenza."}
{"id": "823273", "revid": "287204", "url": "https://it.wikipedia.org/wiki?curid=823273", "title": "3393 Stur", "text": ""}
{"id": "823274", "revid": "287204", "url": "https://it.wikipedia.org/wiki?curid=823274", "title": "3398 Stattmayer", "text": ""}
{"id": "823276", "revid": "287204", "url": "https://it.wikipedia.org/wiki?curid=823276", "title": "3427 Szentmartoni", "text": ""}
{"id": "823280", "revid": "938200", "url": "https://it.wikipedia.org/wiki?curid=823280", "title": "Bertario di Montecassino", "text": "Biografia.\nSan Bertario, nato in una famiglia nobile di probabile origine longobarda, in giovane et\u00e0 intraprese un pellegrinaggio all'abbazia di Montecassino nell'epoca in cui era abate Bassacio (dall'837 al 17 marzo 856). Rimase impressionato osservando la vita austera di preghiera e lavoro dei monaci e decise di unirsi a loro. Il lavoro di Bertario nella vita monacale fu lavoro intellettuale. Nell'856 divenne il diciannovesimo erede di San Benedetto da Norcia alla guida del monastero, succedendo allo stesso Bassacio del quale era stato un fedele discepolo.\nQuegli anni erano particolarmente critici a causa delle incursioni saracene; questi infatti da circa dieci anni compivano scorribande nella Terra di San Benedetto intenzionati ad espandersi. Per motivi amministrativi e a causa delle scorrerie, l'abate Bertario fond\u00f2 nuovamente la citt\u00e0 ai piedi di Montecassino, distrutta secoli prima: nei pressi della Chiesa del Salvatore, \"curtis maior\" del territorio abbaziale, fond\u00f2 Eulogimenopoli, la \"Citt\u00e0 di San Benedetto\". Dopo anni di saccheggi, nell'883 i Saraceni distrussero la nuova citt\u00e0 e l'Abbazia; fecero scempio di cose e di persone, fu martirizzato lo stesso abate Bertario ed i monaci dovettero abbandonare per lungo tempo Montecassino."}
{"id": "823284", "revid": "729019", "url": "https://it.wikipedia.org/wiki?curid=823284", "title": "Philipp Bouhler", "text": "Biografia.\nIl padre di Bouhler era un colonnello in pensione ed egli, in giovent\u00f9, pass\u00f2 cinque anni presso il Corpo Reale dei cadetti della Baviera. Bouhler prese parte al primo conflitto mondiale servendo nel\n\"1. Bayer. Fu\u00dfartillerie-Regiment\" (1\u00ba reggimento di artiglieria appiedata bavarese) a partire dal 6 luglio 1916. Promosso al grado di tenente il 17 luglio 1917 Bouhler venne per\u00f2 ferito gravemente il mese successivo (a causa di questo incidente rimase zoppo a vita) e dovette ritirarsi dal servizio, pur ottenendo la Croce di Ferro di seconda classe per il coraggio dimostrato sul campo di battaglia.\nTerminato il conflitto, tra il 1919 ed il 1920, Bouhler studi\u00f2 per quattro semestri filosofia e nel 1921 divenne collaboratore della casa editrice proprietaria del V\u00f6lkischer Beobachter, l'organo di stampa ufficiale dello NSDAP del quale egli divenne uno dei primissimi membri con la tessera numero 12. La sua carriera all'interno del Partito fu molto rapida e gi\u00e0 nell'autunno 1922 egli era Secondo segretario dello NSDAP. Dopo il fallito Putsch della Birreria (8-9 novembre 1923), organizzato da Adolf Hitler con l'appoggio dei nazionalisti tedeschi, lo NSDAP venne dichiarato fuorilegge e rifondato solo nel 1925; in quest'occasione Bouhler venne promosso Segretario del Reich dello NSDAP. Dopo l'ascesa al potere del Partito nazionalsocialista avvenuta il 30 gennaio 1933 egli venne ulteriormente promosso al ruolo di Reichsleiter e membro del Reichstag (il parlamento tedesco) per il distretto della Vestfalia.\nIl 20 aprile 1933 Bouhler entr\u00f2 a far parte delle SS di Heinrich Himmler (n. tessera 54.932) ottenendo il grado onorifico di SS-Gruppenf\u00fchrer (generale di divisione); il 30 gennaio 1936 fu promosso SS-Obergruppenf\u00fchrer (generale di corpo d'armata).\nL'anno successivo Bouhler venne nominato Comandante della polizia di Monaco e, poco dopo, capo della Cancelleria del F\u00fchrer (\"KdF\"). Questo organismo, fondato il 17 novembre 1934, aveva lo scopo ufficiale, e chiaramente propagandistico, di mantenere un contatto diretto tra il F\u00fchrer ed il popolo tedesco. In effetti la \"KdF\" era un articolato ufficio di segreteria privato di Hitler che svolse molti ruoli nel corso degli anni: dallo smistamento della posta in arrivo, all'accoglimento di appelli da parte dei cittadini, fino alla gestione diretta di programmi che facevano direttamente capo ad Hitler senza nessuna intermediazione statale o di partito. Contemporaneamente Bouhler ottenne la carica di Presidente della \"Commissione ufficiale di controllo del Partito per la protezione della letteratura nazionalsocialista\", ente che determinava la letteratura in linea con l'ideologia nazionalsocialista escludendo quegli autori considerati pericolosi per il popolo tedesco.\nAl termine del 1938 Bouhler, in qualit\u00e0 di Capo della \"KdF\" venne coinvolto direttamente da Hitler nell'attuazione del programma di eutanasia chiamato in codice \"Aktion T4\" che condusse ufficialmente alla morte di circa 5.000 bambini e 70.000 adulti affetti da diverse forme di disabilit\u00e0 psichica e fisica. Hitler affid\u00f2 segretamente il programma alla supervisione amministrativa di Bouhler (che a sua volta ne affid\u00f2 la gestione operativa al suo sottoposto Viktor Brack) quella medica al dottor Karl Brandt, suo medico personale, per paura delle proteste che si sarebbero sollevate da membri dell\u2019amministrazione statale e della popolazione - ovviamente le radicali posizioni eugeniche e di igiene razziale nazionalsocialiste non erano ben viste da una larga parte dei tedeschi. L'intera \"Aktion T4\" si svolse basandosi esclusivamente su di una lettera, senza alcun valore legale, che Hitler invi\u00f2 a Bouhler e Brandt nell'ottobre 1939 (ma retrodatata al 1\u00ba settembre per farla coincidere con lo scoppio della Seconda guerra mondiale):\nNel 1942 Bouhler pubblic\u00f2 \"Napoleon \u2013 Kometenpfad eines Genies\" (\"Napoleone - La traiettoria stellare di un genio\") che divenne una delle letture preferite di Hitler.\nBouhler, seppure molto influente presso Hitler, che amava circondarsi di vecchi compagni di Partito, continu\u00f2 ad operare nell'ombra e senza esporsi fino al termine del conflitto. Arrestato dagli statunitensi, sulla strada per essere condotto al campo di concentramento di Dachau (riorganizzato come campo per prigionieri di guerra), Bouhler si suicid\u00f2 con una capsula di cianuro il 19 maggio 1945.\nNote.\nPer gli estremi completi delle opere citate vedi alla sezione Bibliografia."}
{"id": "823285", "revid": "1610933", "url": "https://it.wikipedia.org/wiki?curid=823285", "title": "Mosco dell'Himalaya", "text": ""}
{"id": "823287", "revid": "1610933", "url": "https://it.wikipedia.org/wiki?curid=823287", "title": "Cervo muschiato dell'Himalaya", "text": ""}
{"id": "823290", "revid": "889336", "url": "https://it.wikipedia.org/wiki?curid=823290", "title": "Parrozzo", "text": "Il parrozzo (o panrozzo) \u00e8 un dolce tipico abruzzese, originario di Pescara, associato alle tradizioni gastronomiche del Natale (ma non solo), molto diffuso soprattutto nella zona orientale dell'Abruzzo. Ha ottenuto il riconoscimento di prodotti agroalimentare tradizionale della regione Abruzzo, nella tipologia \"Paste fresche e prodotti della panetteria, della biscotteria, della pasticceria, e della confetteria\".\nOrigini.\nIl parrozzo fu ideato e preparato nel 1920 da Luigi D'Amico, titolare di un laboratorio di pasticceria a Pescara. D'Amico ebbe l'idea di fare un dolce dalle sembianze di un pane rustico anche detto \"pane rozzo\" (da cui \u00e8 derivato il nome \u201c\"Pan rozzo\"\u201d), che era una pagnotta semisferica che veniva preparata dai contadini con il granoturco e destinata ad essere conservata per molti giorni. \nD'Amico fu ispirato dalle forme e dai colori di questo pane e riprodusse il giallo del granoturco con quello delle uova, alle quali aggiunse la farina di mandorle; invece, lo scuro colore dato dalla bruciatura della crosta del pane cotto nel forno a legna fu sostituito con la copertura di cioccolato.\nLa prima persona alla quale Luigi D'Amico fece assaggiare il parrozzo fu Gabriele d'Annunzio, che, estasiato dal nuovo dolce, scrisse un madrigale \u201c\"La Canzone del parrozzo\"\u201d\n\"\u00c8 tante \u2018bbone stu parrozze nove che pare na pazzie de San Ciatt\u00e8, c'avesse messe a su gran forne t\u00e8 la terre lavorata da lu bbove, la terre grasse e lustre che se coce\u2026 e che dovente a poche a poche chi\u00f9 doce de qualunque cosa doce\u2026\". Gabriele D'Annunzio\nLa partitura musicale fu scritta dall'amico pescarese Vittorio Pepe (1863-1943).\nPreparazione e ingredienti.\nIl \u201cparrozzo\u201d \u00e8 fatto con semolino o, in alternativa, la farina gialla o farina bianca con fecola, zucchero, mandorle tritate, essenza di mandorla amara, buccia di arancia o buccia di limone, liquore all'amaretto ed \u00e8 ricoperto di cioccolato fondente.\nIl dolce \u00e8 ottenuto impastando la farina gialla, con uova e mandorle tritate e la buccia di arancia o limone. Si versa l'impasto in uno stampo semisferico preferibilmente di alluminio e lo si cuoce nel forno. A cottura ultimata, quando il dolce \u00e8 ormai freddo, lo si ricopre con il cioccolato fondente fuso.\nProduzione industriale.\nAttualmente il parrozzo \u00e8 prodotto anche in forma industriale dalla azienda fondata dall'ideatore di questo dolce. Il confezionamento in atmosfera modificata permette, infatti, di conservare il prodotto per circa quattro mesi.\nTale societ\u00e0 industriale \u00e8 la \"Luigi d'Amico parrozzo Sas\" di Manoppello, provincia di Pescara, ma il dolce \u00e8 diffuso anche a Pescara stessa. Botteghe varie di parrozzo sono diffuse nei borghi dell'area pescarese come Loreto Aprutino, Citt\u00e0 Sant'Angelo e Penne. Anche in provincia dell'Aquila il parrozzo \u00e8 in parte diffuso, particolare a Tagliacozzo."}
