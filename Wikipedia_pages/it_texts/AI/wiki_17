{"id": "801090", "revid": "2183875", "url": "https://it.wikipedia.org/wiki?curid=801090", "title": "Tiara", "text": "La tiara papale o triregno (in latino: \"thiara\" o \"triregnum\") \u00e8 una particolare corona utilizzata dai papi a partire dal medioevo fino alla seconda met\u00e0 del secolo XX come simbolo di sovranit\u00e0. \nSi tratta di un copricapo extra-liturgico con infule, utilizzato particolarmente nel corso della cerimonia dell'incoronazione, di foggia conica (su modello delle tiare mediorientali) pi\u00f9 o meno rigonfia, inanellato da un numero di diademi via via accresciutosi sino ad un numero di tre (da cui il nome \"triregno\") e sormontato da un piccolo globo crucigero. Le tre corone sovrapposte della tiara papale indicano il triplice potere del pontefice: \"Padre dei principi e dei re, Rettore del mondo, Vicario di Cristo in Terra\". Secondo un'ulteriore interpretazione, le corone potrebbero rimandare anche alle tre componenti della Chiesa: quella militante (i vivi, cha ancora combattono per Cristo - da cui \"militante\"), quella purgante (i defunti che si stanno purificando nel Purgatorio) e quella trionfante (i beati in Cielo).\nL'ultima cerimonia di incoronazione papale con imposizione della tiara vi fu nel 1963 in occasione dell'elevazione al Soglio di papa Paolo VI, che cess\u00f2 successivamente l'uso dello storico simbolo pontificio. La tiara, che venne creata dallo scultore e cesellatore Renato Valcavi della poliartistica Istituto Beato Angelico di Milano, venne messa in vendita e acquistata dal cardinale Francis Joseph Spellman, arcivescovo di New York, utilizzandone il ricavato per le missioni africane. L'uso del triregno fu sostituito con quello della mitra.\nL'uso della tiara permane nello stemma pontificio e, fino al 2005, negli stemmi personali dei papi, quando papa Benedetto XVI la sostitu\u00ec con la mitra nel proprio stemma personale. Il disegno di tale mitra, tuttavia, nella presenza di tre bande dorate orizzontali richiama quello delle tre corone del triregno. Anche papa Francesco, nel 2013, ha mantenuto la medesima mitra, con un disegno a tre bande dorate orizzontali che richiama le corone del triregno, sulla sommit\u00e0 del proprio stemma.\nStoria.\nOrigini.\nL'origine della tiara \u00e8 probabilmente di derivazione persiana, dove veniva utilizzata quale simbolo di distinzione, diventando infine paramento tipico dei sacerdoti di Mitra, con i quali giunse infine a Roma.\nTra il IX ed il X secolo la tiara o mitra di forma conica prese ad essere utilizzata in Occidente come copricapo dei vescovi, divenendo rapidamente di uso comune. A Roma i Papi, che sin dall'VIII secolo avevano assunto il potere temporale su gran parte dell'Italia centrale e che dall'800 avevano acquisito la potest\u00e0 di investitura imperiale, inanellarono quindi la tiara con una corona, a simboleggiare la propria condizione sovrana. Mano a mano che il potere temporale si accrebbe, scontrandosi con quello imperiale nella lotta per le investiture, la tiara fu decorata con pietre preziose per sembrare pi\u00f9 simile ad una corona principesca.\nLa seconda corona venne aggiunta nel 1298 o 1301 da Bonifacio VIII, concordemente alla sua politica di supremazia pontificia al tempo del confronto con Filippo il Bello, re di Francia, per simboleggiare la doppia condizione di sovranit\u00e0 spirituale e temporale del Papa e con l'intento di dimostrare che la sua autorit\u00e0 spirituale era superiore a qualsiasi autorit\u00e0 civile. La Statua di Bonifacio VIII e la lo rappresentano con una tiara a due corone. \nLe due infule pendenti dall'estremit\u00e0 posteriore della tiara apparvero nel 1314 circa, durante il pontificato di Clemente V, all'inizio della cattivit\u00e0 avignonese, assimilando cos\u00ec l'aspetto della corona papale a quello oramai assunto dalle mitrie vescovili.\nTriregno.\nFu Benedetto XII, nel 1342 a cingere per la prima volta una tiara sormontata da tre corone. Dopo aver vanamente tentato sette anni prima di riportare la sede pontificia a Roma, il pontefice decise di rafforzare in quel modo simbolico l'autorit\u00e0 papale, riaffermando con la terza corona il possesso della citt\u00e0 di Avignone e la sovranit\u00e0 sulla Chiesa universale.\nNonostante nel XV secolo, Innocenzo VIII giungesse addirittura a dare in pegno la sua tiara, il Triregno assurse in breve a simbolo stesso del Papato. Come tale nel XVI secolo fu ampiamente al centro delle critiche connesse alla riforma protestante. Un esempio ne \u00e8 la teoria luterana che afferma come il Triregno sia riconducibile alla profezia nel capitolo settimo del libro di Daniele , secondo la quale il \"piccolo corno\" del papato romano sradicher\u00e0 i tre corni precedenti.\nIl principale uso della tiara papale era connesso alla cerimonia di incoronazione, che si tiene nella basilica di San Pietro dopo il conclave e prima dell'intronizzazione nella basilica di San Giovanni in Laterano. L'apice della cerimonia era contrassegnato dall'imposizione del Triregno sul capo del nuovo pontefice mentre uno stoppino veniva bruciato davanti ai suoi occhi recitando la formula \"sic transit gloria mundi\" (\"cos\u00ec passa la gloria terrena\"). L'uso rimase inalterato anche dopo la fine del potere temporale dei Papi nel 1871, sopravvivendo per quasi un altro secolo.\nLe tre corone corrispondono ad altrettanti titoli pontificali: Padre dei Principi e dei Re, Reggitore del mondo, Vicario in terra del Salvator Nostro Ges\u00f9 Cristo. Erano in uso nel messale adottato per l'incoronazione di san Pio X.\nL'ultima incoronazione papale e dismissione della tiara.\nL'ultima cerimonia venne condotta nel 1963, in occasione dell'elezione di Paolo VI, il quale venne incoronato in Piazza San Pietro nel tempo stabilito dalla Costituzione Apostolica per il cerimoniale di insediamento. \nLa tiara utilizzata per l'incoronazione, come altre volte era successo in passato, era nuova, donata dalla citt\u00e0 di Milano, dove il pontefice era stato arcivescovo prima della sua elezione. Questa tiara, (realizzata dallo scultore Renato Valcavi della Scuola Beato Angelico), era molto diversa dalle tiare precedenti, non era ricoperta di gemme e pietre preziose, ed era di forma conica, piuttosto semplice. Pesava inoltre molto pi\u00f9 delle tiare precedenti.\nDopo l'incoronazione il pontefice us\u00f2 la tiara il 10 novembre 1963 per la presa di possesso dell'Arcibasilica Lateranense. La tiara fu usata nuovamente da Paolo VI per la benedizione Urbi et Orbi del 30 marzo 1964.\nIl 13 novembre 1964, nella messa che celebrava la riapertura del Concilio Vaticano II (14 settembre), Paolo VI scese dal trono papale nella Basilica di San Pietro e, con gesto inaspettato e simbolico, depose il triregno sull'altare papale come segno di umilt\u00e0 e di rinuncia a qualsiasi potere di natura politico-umana. Inoltre, il gesto voleva essere un segno di cambiamento nell'ottica di rinnovamento del Concilio.\nNello stesso anno il Pontefice volle dare un ulteriore segno mettendo in vendita la tiara per darne il ricavato ai poveri. Il cardinale Spellman chiese di acquistare la tiara, che \u00e8 oggi esposta nella basilica dell'Immacolata Concezione a Washington.\nLa decisione di abbandonare l'uso di questo appariscente simbolo del papato, la tiara papale, fu molto contrastata dai cattolici tradizionalisti, molti dei quali ancora continuano una campagna a favore del suo ripristino. Alcuni, invece, etichettarono Paolo VI come antipapa, sostenendo che nessun papa \"autentico\" rinuncerebbe alla tiara. Almeno uno dei \"pretendenti\" alla \"Cattedra di Pietro\" dopo la morte di Paolo VI, Clemente Dom\u00ednguez, proclamato \"papa\" con il nome di \"Gregorio XVII\" dai suoi seguaci del movimento di Palmar de Troya, a Siviglia, in Spagna nel 1978, fu \"incoronato\" con una \"tiara papale\", dimostrandone il potente simbolismo. Un altro papa autoproclamato, in seno alla sedicente \"Vera Chiesa Cattolica\" (True Catholic Church), Lucian Pulvermacher che prese il nome di \"Pio XIII\", usa la tiara nel suo stemma.\nNonostante questo l'uso della tiara non era stato ufficialmente abolito dal pontefice, tanto che la costituzione apostolica \"Romano Pontifici Eligendo\" emanata dallo stesso Paolo VI nel 1975 prevedeva ancora il ricorso all'incoronazione durante le cerimonie per l'elezione del Papa, recitando che: \"Infine il Pontefice sar\u00e0 incoronato dal cardinale Protodiacono e, entro un tempo conveniente, prender\u00e0 possesso della Patriarcale Arcibasilica Lateranense, secondo il rito prescritto.\"\nFu il successore Giovanni Paolo I nel 1978 a rifiutare una cerimonia di incoronazione, sostituendola con una pi\u00f9 sobria \"Messa di solenne inizio del Ministero Petrino\", pur non abolendo mai ufficialmente l'uso della tiara, che semplicemente non divenne pi\u00f9 obbligatoria. Dopo la morte improvvisa di Giovanni Paolo I, il successore Giovanni Paolo II, nella sua omelia d'inaugurazione afferm\u00f2 che:\nTuttavia, nel 1981 Giovanni Paolo II ricevette una tiara in dono dai cattolici ungheresi, che per\u00f2 non venne mai utilizzata in pubblico.\nNel 1996, nella sua nuova costituzione apostolica \"Universi Dominici Gregis\", Giovanni Paolo II rivide le regole per l'elezione del Papa, togliendo ogni riferimento all'incoronazione papale e sostituendola con il termine \"inaugurazione\": \"Il Pontefice, dopo la solenne cerimonia di inaugurazione del pontificato ed entro un tempo conveniente, prender\u00e0 possesso della Patriarcale Arcibasilica Lateranense, secondo il rito prescritto.\"\nCome nel documento di Paolo VI, la terminologia \u00e8 descrittiva, non normativa. Inoltre, egli non stabiliva alcuna regola riguardo alla forma della \"cerimonia di inaugurazione del pontificato\", che poteva anche essere nella forma di un'incoronazione. Comunque, il Papa non rimaneva vincolato a nessun cerimoniale fatto dai suoi predecessori, e pu\u00f2 liberamente cambiarlo.\nL'abolizione effettiva si ha sotto papa Benedetto XVI, con l'approvazione nel 2005 del \"Ordo Rituum pro Ministerii Petrini Initio Romae Episcopi\", che esplicitamente non contempla pi\u00f9 la cerimonia di incoronazione. \nSenza l'incoronazione del Papa il monarca inglese rimane l'unico monarca in Occidente a ricevere un'incoronazione. Tutti gli altri regnanti, come il Papa, \"inaugurano\" il loro ufficio.\nAttuale uso del simbolo del Triregno.\nIn occasione della festivit\u00e0 dei santi Pietro e Paolo, il 29 giugno di ogni anno, si usa rivestire della tiara e dei paramenti pontificali la famosa statua bronzea di San Pietro nella Basilica di San Pietro per onorare l'Apostolo di cui i papi sono, secondo la fede cattolico, successori.\nFino al papato di Benedetto XVI la tiara fu anche l'ornamento sormontante lo stemma personale dei papi. Fu un elemento presente anche negli stemmi personali di Giovanni Paolo I e Giovanni Paolo II sebbene non la indossarono mai. Attualmente la tiara papale continua ad essere rappresentata sulla Bandiera vaticana e nello stemma della Santa Sede.\nRompendo con la tradizione, Benedetto XVI ha deciso ad inizio di pontificato di mettere una mitra al posto della tiara nel suo stemma personale. La mitra pontificia raffigurata nel suo stemma, a ricordo delle simbologie della tiara, \u00e8 di argento e porta tre fasce d'oro.\nEgli per\u00f2 ha mantenuto l'uso della tiara quale simbolo ufficiale del papato, lasciandola insieme con le chiavi decussate come simbolo della Sede Apostolica sia sullo stemma della Santa Sede sia su quello della Citt\u00e0 del Vaticano. La tiara papale, come stemma dello Stato della Citt\u00e0 del Vaticano, appare anche sulla bandiera nazionale. La foggia del drappo, nelle rappresentazioni in disegni, \u00e8 quadrata - come l'unica altra, nel mondo, e cio\u00e8 il vessillo della Svizzera - ma in genere \u00e8 preparata con aspetto rettangolare, come quelle che si vedono sventolare agli edifici della Santa Sede, anche fuori dalla Citt\u00e0 del Vaticano.\nL'uso della tiara nello stemma dell'attuale papa e dei venturi resta ancora un'opzione ammessa cos\u00ec come vescovi e cardinali esibiscono nel proprio stemma il galero, nonostante esso sia in disuso. A riprova di ci\u00f2 il 10 ottobre 2010, in occasione dell'Angelus, \u00e8 stato mostrato uno \"stratum\", donato da un fedele marchigiano, con lo stemma papale leggermente modificato: sulla sommit\u00e0 \u00e8 stata apposta la tiara, secondo l'antico uso. L'azienda Ars Regia, che lo ha prodotto, ha inoltre affermato di aver realizzato fin dall'Avvento del 2007 alcuni paramenti con lo stemma sormontato dalla tiara. La tiara continua ad essere presente nell'ornamento floreale, che ritrae lo stemma del papa regnante, sito in un'aiuola dei Giardini Vaticani e sono state mantenute le tiare, a seguito del recente restauro, nello stemma papale anche sugli apici del tronetto di Leone XIII, per una questione di fedelt\u00e0 ed aderenza allo stile del mobile.\nIl 25 maggio 2011 a Benedetto XVI \u00e8 stato fatto dono, da un fedele e collezionista tedesco, di una tiara personale, mai utilizzata, realizzata da un laboratorio bulgaro specializzato in paramenti ortodossi, come auspicio per l'unit\u00e0 dei cristiani e omaggio dei cattolici tedeschi, cos\u00ec come era stato fatto per Giovanni Paolo II nel 1981 da parte dei cattolici ungheresi.\nIl 16 maggio 2016 il Presidente della Repubblica di Bulgaria, Rosen Plevneliev, accompagnato dalla delegazione e dal patriarca ortodosso di Bulgaria Neofito, e dal Presidente del Parlamento della ex-Repubblica Jugoslava di Macedonia, Trajko Veljanoski, ricevuti in udienza in Vaticano in occasione della festa santi Cirillo e Metodio, ha fatto dono a papa Francesco di una tiara lavorata a mano da un gruppo di suore bulgare. Anche papa Bergoglio ha mantenuto la mitra sulla sommit\u00e0 del proprio stemma papale.\nAspetto.\nMolte tiare papali.\nSebbene generalmente si dica \"la\" tiara papale, storicamente ve ne sono state molte, e ad oggi se ne annoverano ben 22. Molte di queste, come quella attribuita a san Silvestro o la tiara di Giulio II furono distrutte, smantellate o saccheggiate nel corso delle diverse incursioni straniere. In particolare, durante il sacco di Roma del 1527, papa Clemente VII fu costretto a fondere tutte le tiare e i gioielli del papato per raccogliere i 400.000 ducati chiesti in riscatto dall'esercito invasore dei Lanzichenecchi dell'imperatore Carlo V. Ulteriori saccheggi seguirono nel 1798 ad opera dei francesi di Louis Alexandre Berthier: sopravvisse solo la tiara realizzata nel XVI secolo per Gregorio XIII. Essendo Roma occupata, la tiara utilizzata il 21 marzo 1800 per l'incoronazione di Pio VII, in esilio a Venezia, venne realizzata in cartapesta e decorata con i gioielli donati dalle dame veneziane.\nAd esclusione di questa, tutte le altre tiare vennero realizzate in argento, molte come dono al pontefice da parte di capi di Stato e monarchi, come la regina di Spagna Isabella II, il kaiser tedesco Guglielmo I, l'imperatore austro-ungarico Francesco Giuseppe e lo stesso Napoleone Bonaparte. Quest'ultimo don\u00f2 un Triregno forgiato con parti di quello stesso saccheggiato e distrutto dopo la presa di Roma, dandolo a Pio VII alla vigilia della sua incoronazione ad Imperatore dei Francesi come 'regalo di nozze' per celebrare il matrimonio con Giuseppina di Beauharnais. Altre tiare erano dei doni al nuovo pontefice dalla sede che avevano retto prima della loro elezione, oppure in occasione del giubileo della loro ordinazione o elezione.\nIn alcuni casi, vi era una vera e propria competizione tra le istituzioni che donavano la tiara papale, su chi donava quella pi\u00f9 bella o pi\u00f9 preziosa o pi\u00f9 grande. Ne sono esempio le tiare di Giovanni XXIII e di Paolo VI: la prima donata dalla diocesi di Bergamo, dalla cui provincia proveniva papa Roncalli; l'altra dalla sede di provenienza di papa Montini, la sede arcivescovile di Milano. Entrambe furono donate in occasione della loro elezione al soglio pontificio.\nUna delle tiare pi\u00f9 insolite, di forma conica, fu quella donata a Paolo VI, che fu anche l'ultima ad essere utilizzata.\nLa maggior parte delle tiare che ci sono pervenute sono esposte nei Musei Vaticani, anche se alcune sono state vendute o donate ad organismi cattolici. Alcune tiare, quelle pi\u00f9 popolari o storiche, come la \"tiara belga\" del 1871, la tiara del 1877 e la tiara d'oro del 1903, sono state in giro per il mondo in quanto parte di un'esposizione itinerante di oggetti storici del Vaticano. La tiara donata dalla diocesi di Bergamo a Giovanni XXIII \u00e8 da alcuni anni esposta nella cappella di San Vincenzo nel duomo cittadino. La \"tiara milanese\" di Paolo VI \u00e8 stata comprata e ora si trova esposta nella basilica dell'Immacolata Concezione a Washington, negli Stati Uniti.\nForma.\nLa forma della tiara \u00e8 variata nel corso dei tempi. Era pi\u00f9 o meno rigonfia, e in alcuni casi priva del globo e della croce, oppure con la posizione delle infule modificata.\nLa tiara \u00e8 un alto copricapo argenteo a forma di ogiva, sul quale venivano applicate tre corone (dal 1314 al tempo di papa Bonifacio VIII le corone erano solamente due), motivo per il quale \u00e8 anche noto come triregno (\"triregnum\") e reca sulla sommit\u00e0 un piccolo globo d'oro sormontato da una croce (\"globo crucigero\").\nLa maggior parte dei triregni che ci sono pervenuti, hanno la forma di un alveare circolare, con la parte centrale in argento. Alcuni sono di forma conica, altri bulbosi. Fatta eccezione per la tiara di Paolo VI, tutte le tiare sono riccamente ingioiellate. Ogni tiara era strutturata con la forma di tre corone con decorazioni in oro, che a volte sono a forma di croci, a volte a forma di foglia. La maggior parte delle tiare \u00e8 sormontata da una croce.\nOgni tiara ha, nella parte posteriore, due \"infule\": due bande di tessuto decorato con filo dorato e che rappresentato lo stemma o un altro simbolo personale del papa al quale \u00e8 stata donata la tiara.\nCi sono altre due tiare un po' inusuali: la tiara di cartapesta fatta quando Pio VII fu eletto e incoronato in esilio, e quella fatta per Paolo VI nel 1963, di forma conica, con poche gemme e che, invece di avere tre corone in risalto, presenta tre cerchi paralleli.\nLa tiara donata a Pio IX nel 1877 dalla Guardia Palatina vaticana in occasione del suo giubileo \u00e8 straordinariamente simile alla tiara di Gregorio XVI. Fu una tiara molto popolare e fu usata, tra gli altri, da Pio XI, Pio XII e Giovanni XXIII. La tiara di Pio XI del 1922, invece era molto meno decorata e di forma pi\u00f9 marcatamente conica.\nPeso della tiara.\nFatta eccezione per la tiara di cartapesta, la tiara pi\u00f9 leggera fu quella fatta per Giovanni XXIII nel 1959 dallo scultore bergamasco Tilio Nani. Pesava 900 grammi, cos\u00ec come quella di Pio XI del 1922. Invece, la tiara conica di Paolo VI pesava 4,5 chili. La tiara pi\u00f9 pesante della collezione \u00e8 la tiara donata da Napoleone nel 1804 per festeggiare sia il suo matrimonio con Giuseppina sia la sua incoronazione quale imperatore di Francia. Pesa 8,2\u00a0kg. Per\u00f2, non fu mai usata, poich\u00e9 era stata fatta troppo stretta perch\u00e9 Pio VII potesse portarla, e si sospetta sia stato fatto apposta.\nMolti papi si fecero fare appositamente delle tiare nuove perch\u00e9 quelle gi\u00e0 esistenti o erano troppo piccole o troppo pesanti o le due cose insieme. Gregorio XVI non us\u00f2 la tiara di cartapesta, piuttosto si fece fare una tiara leggera nel 1840. Nel 1870, Pio IX, gi\u00e0 ottantenne, si fece fare un'altra tiara leggera, poich\u00e9 la tiara usata dal suo predecessore Gregorio XVI era troppo piccola per lui e le altre tiare della collezione erano troppo pesanti. Dello stesso avviso fu anche Pio X che ordin\u00f2 un'altra tiara per s\u00e9 nel 1908.\nNel XX secolo con i nuovi metodi artigianali fu possibile creare delle tiare pi\u00f9 leggere, come le tiare di Pio XI e di Giovanni XXIII che pesano solo 900 grammi. Questo, insieme al fatto che erano state create una serie di tiare leggere da parte dei papi precedenti, signific\u00f2 che nessun altro papa, da Pio X in poi, ebbe pi\u00f9 bisogno di farsi fare una nuova tiara, ulteriore a quelle donategli al momento dell'elezione.\nSimbologia.\nNon vi \u00e8 alcuna certezza riguardo alla simbologia delle tre corone del triregno, lo si comprende dalla miriade di vecchie e nuove interpretazioni che si sono andate sviluppando e che ancora vengono proposte.\nSecondo un'interpretazione le tre corone simboleggiano il triplice potere del Papa: \"padre dei principi e dei re, rettore del mondo, vicario in terra di Cristo\". Al momento dell'incoronazione del Papa si usava pronunciare le seguenti parole:\nAlcune lo collegano alla triplice autorit\u00e0 del Sommo Pontefice: Pastore universale, Giurisdizione ecclesiastica e potere temporale.\nAltri ancora lo hanno associato con la triplice missione di Cristo, che \u00e8 \"Sacerdote, Profeta-Maestro, Re\", un'associazione menzionata come possibile da Giovanni Paolo II nel suo discorso per l'inizio del pontificato.\nUn'altra interpretazione tradizionale era che le tre corone si riferissero alla \"Chiesa Militante sulla terra\", la \"Chiesa purgante dopo la morte e prima del Paradiso\" e alla \"Chiesa trionfante nella ricompensa eterna\".\nUn'altra interpretazione ancora, suggerita dal cardinale Andrea Cordero Lanza di Montezemolo, che disegn\u00f2 lo stemma senza tiara di Benedetto XVI, era: di Ordine sacro, di Giurisdizione e di Magistero.\nUna teoria pi\u00f9 recente collega infine le tre corone al \"mondo celestiale, mondo umano e mondo terreno\", dei quali il papa dovrebbe essere il collegamento simbolico.\nLa tiara papale e la controversia del 666.\nUna controversia, o piuttosto un mito, che riguarda la tiara papale, attribuita agli avventisti e ad altri protestanti, si basa sulla supposta affermazione che le parole \"Vicarius Filii Dei\" (Vicario del Figlio di Dio) siano incise sul lato di una delle tiare.\nLa controversia trova fondamento nella tesi, largamente diffusa, che, qualora si sommino quelle lettere che hanno un valore numerico (cio\u00e8 quando si sommano quelle lettere, contenute nel titolo in questione, che corrispondono a valori numerici secondo i numeri romani), il risultato \u00e8 il numero 666, descritto nel Libro dell'Apocalisse come il Numero della bestia, che, secondo alcuni, dovrebbe indossare una corona simile al triregno, una tesi sostenuta da alcuni gruppi evangelici protestanti che credono che il papa, in qualit\u00e0 di capo della Chiesa cattolica, sia l'Anticristo. La stessa visione della Chiesa era condivisa da altri eretici, come i catari e i valdesi, fin dal XIII secolo.\n\"Vicarius Filii Dei\", in realt\u00e0, non \u00e8 uno dei titoli del papa indicati nel presente Diritto canonico, sebbene la Donazione di Costantino lo usi riferendosi specificatamente a san Pietro.\nQuattro fonti sono spesso citate per sostenere questa tesi, inclusi due testimoni che dichiararono di aver visto Gregorio XVI portare una tiara con incise le parole \"Vicarius Filii Dei\" nel 1832 e nel 1845, la presunta esistenza di una fotografia di un funerale papale all'inizio del XX secolo che mostra una tiara con la scritta in questione, e l'affermazione che la tiara usata per incoronare Eugenio Pacelli come papa Pio XII nel 1939 avesse la stessa iscrizione.\nNessuna di queste tesi regge al vaglio delle prove. Una delle occasioni in cui il papa fu \"visto\" portare la tiara con l'iscrizione fu presumibilmente durante una Messa solenne nella Basilica di San Pietro. In realt\u00e0 il papa non porta \"mai\" la tiara durante la Messa. Non fu mai usata come oggetto liturgico. Inoltre la tiara usata per l'incoronazione di Pio XII nel 1939 non fu la tiara di Gregorio XVI. Tutte le tiare che possono essere state portate da Gregorio ancora esistono; nessuna di queste, n\u00e9 quella portata da Pio XII nel 1939, presentano delle iscrizioni.\nPer concludere, non \u00e8 stata prodotta alcuna prova dell'esistenza della suddetta fotografia, n\u00e9 \u00e8 credibile che una foto in bianco e nero presa da una certa distanza all'interno della Basilica di san Pietro, senza le moderne tecniche fotografiche o anche un obiettivo zoom, possa riprendere una scritta su una tiara a tale distanza, anche se vi fosse stata una scritta. In una fotografia di una tiara presumibilmente sull'altare maggiore dietro il feretro di Pio X, in occasione della canonizzazione del pontefice nel 1954, quindi decenni dopo lo scatto della suddetta fotografia addotta come ipotetica prova, non era possibile distinguere le gemme della tiara, men che meno una possibile iscrizione.\nPer rispondere alle accuse di occultamento, tutte le tiare fabbricate dal 1800 in poi ancora esistono e sono esposte al pubblico, e una gran parte di esse sono state mostrate in varie parti del mondo in occasione di un'esposizione itinerante arrivata negli Stati Uniti nel 2005.\nSolo un paio di esse hanno delle iscrizioni, in particolare la \"tiara belga\" del 1871 e la \"tiara d'oro\" del 1903. L'iscrizione della tiara del 1871 non \u00e8 \"Vicarius Filii Dei\" n\u00e9 niente che potesse essere interpretato in tal senso, bens\u00ec \"CHRISTI VICARIO \u2013 IN TERRA \u2013 REGUM\" .\nMolti storici, accademici e leader religiosi considerano la questione come un classico mito anticattolico, un'accusa senza alcuna prova, e neanche gli avventisti che hanno cercato caparbiamente tale prova per pi\u00f9 di un secolo sono riusciti a trovarne alcuna.\nUso.\nIl triregno non veniva usato per le celebrazioni liturgiche, come la messa. Per tali funzioni il papa, come gli altri vescovi, indossa una mitra. Infatti la massima dignit\u00e0 sacerdotale nella chiesa cattolica \u00e8 quella di vescovo. Il papa come tale viene nominato (e in passato incoronato) vescovo di Roma. Ed \u00e8 per questo che il triregno non viene impiegato durante la messa, ma in occasione della cerimonia dell'incoronazione, quando il pontefice si recava a qualche funzione solenne (come le processioni) o ritornava da esse. Lo si poneva simbolicamente sull'altare durante le messe solenni.\nIl triregno quindi veniva usato per le processioni solenni e nelle occasioni in cui il Papa veniva portato a spalla dal gruppo dei sediari sulla \"sedia gestatoria\", una sorta di trono mobile il cui uso fu rifiutato da Giovanni Paolo II subito dopo la sua elezione nell'ottobre 1978. Anche il suo predecessore, Giovanni Paolo I, decise inizialmente di non usarla, ma fu costretto a ripristinarla quando gli fu detto che la folla non poteva vederlo senza esser sollevato con la sedia. Inoltre, il triregno veniva usato per gli atti giuridici solenni, ad esempio quando il papa parla \"ex cathedra\" (avvalendosi dell'Infallibilit\u00e0 papale). Veniva indossato anche quando il papa, da Piazza San Pietro, impartiva la tradizionale benedizione \"Urbi et Orbi\", a Natale e a Pasqua, la sola cerimonia che prevedesse l'uso della tiara.\nL'incoronazione papale.\nL'occasione pi\u00f9 conosciuta in cui il triregno veniva usato, era l'incoronazione papale, una cerimonia di sei ore che vedeva il papa portato a spalla, fino al luogo dell'incoronazione, sulla sedia gestatoria con alcuni attendenti che lo accompagnavano con i flabelli (grandi ventagli in piume di struzzo). Tradizionalmente, l'incoronazione avveniva nella Basilica di San Pietro o nell'immediata vicinanza.\nSecondo il cerimoniale tratto dal \u201cPontificale romano\u201d del 1596, al momento dell'imposizione della tiara sulla testa del Sommo Pontefice, il cardinale protodiacono gli ricordava che la riceveva perch\u00e9 egli era \"Padre dei Principi e dei Re, Rettore dell'orbe, Vicario del Salvatore Nostro Ges\u00f9 Cristo in terra.\"\nPaolo VI opt\u00f2 per una cerimonia molto pi\u00f9 breve. Come molte altre incoronazioni moderne, la cerimonia diviene solo simbolica. La piena giurisdizione del Papa inizia dal momento della sua accettazione dell'elezione fatta dai cardinali in Conclave e non pi\u00f9 da una incoronazione.\nAltre tiare.\nTiara dei Patriarchi.\nDue prelati cattolici usano una tiara nel proprio stemma: il Patriarca di Lisbona (un titolo creato nel 1716 e attribuito all'arcivescovo di Lisbona sin dal 1740); difficile confondere i due stemmi poich\u00e9 lo stemma papale ha sempre rappresentate le chiavi incrociate di San Pietro. Anche l'arcivescovo metropolita di Benevento usa la tiara nel proprio stemma.\nImitazioni.\nIl sultano ottomano del XVI secolo Solimano il Magnifico sembra abbia commissionato ad alcuni artigiani italiani di fare una tiara con 4 corone sul modello della tiara papale per dimostrare che il suo potere e la sua autorit\u00e0 era superiore a quella del Pontefice.\nAl contempo, la cerimonia per l'incoronazione papale, durante la quale il Papa veniva osannato con flabelli (ventagli in piume di struzzo) e portato sulla sedia gestatoria, sembra sia molto simile alle cerimonie in uso a Costantinopoli nel Medioevo.\nIl triregno nei tarocchi.\nTra i tarocchi medievali vi era una carta, raffigurante una donna che indossava una tiara papale, chiamata \"La Papessa\". Il significato e il simbolismo della carta non \u00e8 chiaro. La donna con la tiara \u00e8 stata ora identificata con la Papessa Giovanna (una leggenda medievale racconta di una donna che si travest\u00ec da uomo e fu eletta papa, secondo la leggenda la papessa sarebbe stata scoperta quando partor\u00ec durante una processione papale; alcune carte la raffigurerebbero con un bambino) ora con la Madonna, o ancora con Cibele, o Iside o Venere. Le carte rappresentanti una donna che indossa una tiara papale diffuse durante la Riforma Protestante e le immagini della \"Papessa Giovanna\" con il bambino sono considerate come un tentativo di ridicolizzare il papato da parte dei protestanti. Un'altra spiegazione della papessa dei tarocchi \u00e8 che essa rappresenti la grande prostituta del capitolo dell'Apocalisse.\nLa tiara, per\u00f2, scomparve dai tarocchi dei periodi successivi, in cui la Papessa fu rappresentata con un copricapo medievale pi\u00f9 comune. I tarocchi comprendevano anche una carta che rappresentava il Papa, a volte con una tiara sul capo."}
{"id": "801092", "revid": "767487", "url": "https://it.wikipedia.org/wiki?curid=801092", "title": "The Professionals", "text": "The Professionals sono un gruppo punk rock formato nel 1979 a Londra da due ex membri dei Sex Pistols, il chitarrista Steve Jones e il batterista Paul Cook.\nStoria.\nNel 1979, dopo lo scioglimento dei Sex Pistols e dopo l'abbandono del progetto Sham Pistols, Steve Jones e Paul Cook formarono i The Professionals. Andy Allen, un amico di Jones, entr\u00f2 nel gruppo come bassista e alla seconda chitarra Ray McVeigh. Il bassista Andy Allen venne poco dopo sostituito da Paul Myers proveniente dai Subway Sect.\nFirmarono per la Virgin Records nel 1980. La loro prima registrazione con l'etichetta fu il singolo \"Just Another Dream\", mentre l'album \"I Didn't See It Coming\" venne realizzato nel novembre 1981. Nel 1982, terminato il secondo tour negli Stati Uniti il gruppo si sciolse. A contribuire allo scioglimento fu in parte un incidente stradale nel quale vennero coinvolti tutti i membri del gruppo tranne Jones. Egli quindi rimase negli Stati Uniti mentre il resto del gruppo torn\u00f2 in Inghilterra.\nL'album venne pubblicato su CD nel 1999 e la raccolta \"The Best of the Professionals\" venne pubblicata nel 2005.\nIl loro brano \"Black Leather\" venne reinterpretato dal gruppo tutto al femminile The Runaways nel disco \"And Now... The Runaways\" del 1978, dai Guns N'Roses nel cover album del 1993 \"The Spaghetti Incident?\" e da Joan Jett nell'album del 1999 \"Fetish\"."}
{"id": "801093", "revid": "212348", "url": "https://it.wikipedia.org/wiki?curid=801093", "title": "Abaco Maya", "text": ""}
{"id": "801094", "revid": "109374622", "url": "https://it.wikipedia.org/wiki?curid=801094", "title": "Erik X di Svezia", "text": "Biografia.\nFiglio di Canuto I e nipote di Erik IX il Santo, Erik Knutsson era stato esiliato nel 1203 in Norvegia, assieme agli altri tre figli di Canuto, dal rivale Sverker II che governava la nazione dal 1196 con il sostegno militare dei Danesi.\nNel 1208, fatto ritorno in patria, sconfisse Sverker nella battaglia di Lena, costringendolo a riparare in Danimarca, e assumendo la guida della Svezia. Sverker, con l'aiuto dei Danesi, tent\u00f2 di riconquistare il trono, ma venne nuovamente sconfitto e ucciso nella battaglia di Gestilren nel 1210. Per ripristinare le relazioni con la Danimarca si spos\u00f2, sempre nel 1210, con Richilda, sorella del re danese Valdemaro II.\nL'incoronazione di Erik segna tradizionalmente la conclusione del processo di cristianizzazione della Svezia. Un secolo dopo la distruzione del tempio pagano di Uppsala ad opera di re Ingold I e la successione di sovrani cristiani, l'autorit\u00e0 reale viene consacrata - per la prima volta - con una cerimonia di incoronazione celebrata dall'arcivescovo di Uppsala.\nNel 1216, Erik mor\u00ec di febbre nel castello di N\u00e4s nell'isola di Visings\u00f6, e Richilda, che era incinta, gener\u00f2 pochi mesi dopo l'unico erede maschio della dinastia: il futuro re Erik XI."}
{"id": "801095", "revid": "367445", "url": "https://it.wikipedia.org/wiki?curid=801095", "title": "Linea S6 (servizio ferroviario suburbano di Milano)", "text": ""}
{"id": "801100", "revid": "1543377", "url": "https://it.wikipedia.org/wiki?curid=801100", "title": "Orange (azienda)", "text": "Orange S.A. (fino al 1\u00ba luglio 2013 conosciuta come France T\u00e9l\u00e9com) \u00e8 la maggiore impresa di telecomunicazioni in Francia. .\nAl 28 aprile 2021 ha una capitalizzazione in Borsa di 27,72 miliardi di euro. La quota di controllo \u00e8 in mano pubblica (13,39% delle azioni), e il 6,14% \u00e8 dei dipendenti. \u00c8 attiva nella telefonia fissa, in quella mobile ed \u00e8 un fornitore di servizi internet. \u00c8 presente, oltre che in Francia, in molti altri paesi del mondo tra cui Marocco, Regno Unito, Spagna, Polonia, Egitto, Romania, Moldavia, Belgio, Slovacchia e nelle ex-colonie francesi.\nStoria.\nA partire dal 1889 il servizio telefonico francese \u00e8 stato nazionalizzato e dal 1921 \u00e8 stato gestito dalla Postes, t\u00e9l\u00e9graphes et t\u00e9l\u00e9phones (PTT). \nFrance T\u00e9l\u00e9com nasce nel 1988 come azienda pubblica del governo francese separata dalle Poste, per essere poi privatizzata nel 1991. Nel 1996 viene quotata in borsa.\nIn Italia \u00e8 stata attiva dal 1997 al 2003, in quanto fondatrice, insieme a Enel e Deutsche Telekom, di Wind Telecomunicazioni.\nDal 2007 ha offerto nel comune di Parigi e dintorni l'ADSL a 100 Mbit/s in download ai suoi clienti.\nNel biennio 2008-2009, oltre 20 dipendenti della societ\u00e0 si sono suicidati. Furono messi sotto accusa i metodi di direzione e la gestione del personale, e vennero chiesti provvedimenti dal governo francese.\nIl marchio Orange \u00e8 stato inizialmente fondato nel 1994 dai cinesi di Hutchison Whampoa e dopo una serie di passaggi di mano \u00e8 stato poi venduto nel 2000 da Vodafone a France Telecom. Dal 1\u00ba luglio 2013, France Telecom ha cambiato il nome societario in Orange, per meglio rappresentare la natura internazionale dell'azienda.\nL'azienda era proprietaria della piattaforma di streaming Dailymotion, ma nel 2015 ha ceduto il 90% della sua quota a Vivendi.\nDal 1993 Orange \u00e8 stata anche presente nel Regno Unito, ma dal 2010 al 2015 si sono svolte le operazioni per completare una fusione con T-Mobile UK e creare il nuovo operatore EE, che \u00e8 stato poi comprato da British Telecom nel gennaio 2016.\nOrange nel mondo.\nAl 2018 Orange ha 264 milioni di clienti, di cui 32,5 milioni di clienti fissi, 56,2 milioni di clienti in connettivit\u00e0 mobile 4G e 9,6 milioni di clienti che usano i servizi televisivi.\nOrange \u00e8 presente in otto Paesi europei, da cui genera il 70% dei ricavi, unitamente ad altri Paesi africani e mediorientali. \u00c8 anche proprietaria di una quota dell'10,2% in Deezer.\nPartenariato con la Wikimedia Foundation.\nIl 23 aprile 2009, la Wikimedia Foundation e Orange hanno annunciato un partenariato di vasto respiro, che consisteva nella possibilit\u00e0 per i clienti di Orange di accedere ai contenuti delle diverse edizioni linguistiche di Wikipedia senza costi di navigazione. Il 24 gennaio 2012 Orange e Wikimedia hanno annunciato che questo accordo sarebbe stato esteso e reso operativo in venti paesi dell'Africa e del Medio Oriente: i clienti Orange che accedevano da rete mobile non avrebbero pi\u00f9 dovuto sostenere costi di navigazione per i domini WMF. L'accordo faceva parte di un progetto di pi\u00f9 ampio respiro chiamato Wikipedia Zero, terminato nel 2018."}
{"id": "801101", "revid": "963244", "url": "https://it.wikipedia.org/wiki?curid=801101", "title": "Stanis\u0142aw Wielgus", "text": "Biografia.\nNasce a Wierzchowiska, in diocesi di Sandomierz, il 23 aprile 1939.\nFormazione e ministero sacerdotale.\nIl 10 giugno 1962 \u00e8 ordinato presbitero dal vescovo Piotr Ka\u0142wa per la diocesi di Lublino.\nDal 1962 al 1969 \u00e8 vicario parrocchiale in tre parrocchie e contemporaneamente compie gli studi di specializzazione. Nel 1972 ottiene il dottorato e nel 1980 l'abilitazione presso l'Universit\u00e0 Cattolica di Lublino.\nEsperto in storia della filosofia polacca e medievale, insegna per trent'anni alla facolt\u00e0 di filosofia dell'Universit\u00e0 Cattolica di Lublino. Dal 1989 al 1998 il ruolo di rettore per tre mandati consecutivi.\nInsegna all'Universit\u00e0 di Monaco dal 1973 al 1975 e ancora nel 1978 quando l'allora professore Joseph Ratzinger insegnava come professore associato. \u00c8 membro e consulente della Congregazione per l'Educazione cattolica e come membro dell'Accademia Europea di Arte e Scienza.\nMinistero episcopale.\nIl 24 maggio 1999 papa Giovanni Paolo II lo nomina vescovo di P\u0142ock; succede a Zygmunt Kami\u0144ski, precedentemente nominato arcivescovo metropolita di Stettino-Kamie\u0144. Il 1\u00ba agosto successivo riceve l'ordinazione episcopale, nella cattedrale di P\u0142ock, dal cardinale J\u00f3zef Glemp, coconsacranti gli arcivescovi Zygmunt Kami\u0144ski e J\u00f3zef Miros\u0142aw \u017byci\u0144ski. Durante la stessa celebrazione prende possesso della diocesi.\nIl 6 dicembre 2006 papa Benedetto XVI lo nomina arcivescovo metropolita di Varsavia; succede al cardinale J\u00f3zef Glemp, dimessosi per raggiunti limiti di et\u00e0. Il 5 gennaio 2007 prende possesso dell'arcidiocesi con una celebrazione privata; avrebbe dovuto insediarsi pubblicamente il 7 gennaio durante una messa solenne nella cattedrale di San Giovanni.\nScoperta della collaborazione con il regime e dimissioni.\nIl 19 dicembre 2006 il settimanale \"Gazeta Polska\" pubblica informazioni sulla sua collaborazione ventennale con il servizio di sicurezza del ministero degli affari interni dell'allora Repubblica Popolare di Polonia. Wielgus nega la cooperazione e riceve la solidariet\u00e0 della Conferenza episcopale polacca.\nIl 6 gennaio 2007 indirizza ai fedeli dell'arcidiocesi una lettera in cui riconosce le sue responsabilit\u00e0 e, domandando perdono, chiede di essere accolto ma informa tuttavia di essersi sottoposto con umilt\u00e0 alle decisioni del Santo Padre.\nIl 7 gennaio, a meno di un'ora dall'inizio della cerimonia d'ingresso nell'arcidiocesi, la Sala stampa della Santa Sede pubblica un comunicato della nunziatura apostolica in Polonia con cui viene resa nota l'accettazione delle sue dimissioni da parte del papa, avvenuta il giorno precedente. Contestualmente viene nominato arcivescovo titolare di Viminacio.\nAlcuni rapporti indicano che le sue dimissioni siano seguite a delle consultazioni fra Vaticano e governo polacco che hanno coinvolto papa Benedetto XVI e il presidente polacco Lech Kaczy\u0144ski. Il cardinale Giovanni Battista Re, prefetto della Congregazione per i vescovi, spiega al quotidiano italiano Corriere della Sera che papa Benedetto XVI stesso decide il licenziamento dell'arcivescovo, aggiungendo che \u00abquando monsignor Wielgus \u00e8 stato nominato, non sapevamo nulla della sua collaborazione con i servizi segreti\u00bb. Il portavoce vaticano Federico Lombardi dichiara che \u00abil comportamento di Wielgus negli anni del regime comunista in Polonia ha compromesso seriamente la sua autorit\u00e0, anche con i fedeli\u00bb.\nGenealogia episcopale.\nLa genealogia episcopale \u00e8:"}
{"id": "801106", "revid": "126257", "url": "https://it.wikipedia.org/wiki?curid=801106", "title": "Sedente", "text": ""}
{"id": "801111", "revid": "991694", "url": "https://it.wikipedia.org/wiki?curid=801111", "title": "Il dominio della regina", "text": ""}
{"id": "801114", "revid": "1335892", "url": "https://it.wikipedia.org/wiki?curid=801114", "title": "Oireachtas", "text": "L'Oireachtas \u00c9ireann (Parlamento d'Irlanda) \u00e8 il Parlamento della Repubblica d'Irlanda.\n\u00c8 composto dal Presidente della Repubblica e da due assemblee: la camera bassa, chiamata D\u00e1il \u00c9ireann, e la camera alta detta Seanad \u00c9ireann.\nAttualmente entrambe le camere hanno sede presso la Leinster House di Dublino.\nComposizione.\nIl D\u00e1il \u00c9ireann (Assemblea d'Irlanda) \u00e8 un organo eletto a suffragio diretto e universale da tutti i cittadini irlandesi e britannici residenti che abbiano compiuto i diciotto anni. Le elezioni si tengono ogni cinque anni. La camera pu\u00f2 essere sciolta anticipatamente su richiesta del Primo ministro irlandese, il Taoiseach.\nIl Seanad \u00c9ireann (Senato d'Irlanda), al contrario, \u00e8 un'assemblea non elettiva i cui componenti vengono scelti nel modo seguente: 43 senatori sono indicati dai consiglieri locali e dai parlamentari, 11 sono nominati dal Taoiseach e 6 sono scelti da due collegi elettorali universitari, che fanno capo alla National University of Ireland e al Trinity College di Dublino.\nIl presidente della Repubblica \u00e8 eletto ogni sette anni, per un massimo di due mandati. Se vi \u00e8 consenso fra i partiti politici sul nome di un unico candidato, la nomina avviene senza necessit\u00e0 di elezione diretta, altrimenti si va alle elezioni."}
{"id": "801115", "revid": "174779", "url": "https://it.wikipedia.org/wiki?curid=801115", "title": "Lago Dirillo", "text": "Il lago Dirillo si trova nella Sicilia centrale nel territorio del comune di Licodia Eubea in provincia di Catania ed una piccola parte all'estremit\u00e0 orientale ricade sul territorio del comune di Monterosso Almo in provincia di Ragusa. \u00c8 raggiungibile dalla S.S. 194 con uscita nei pressi di Licodia Eubea o in localit\u00e0 Torretta nel comune di Vizzini.\nIl lago.\nSi tratta di un lago artificiale realizzato attraverso lo sbarramento del fiume Dirillo tramite la diga Ragoleto. Il bacino della capacit\u00e0 di oltre 20 milioni di metri cubi, \u00e8 stato attrezzato come zona turistica sportiva e consente, oltre alla pesca, la pratica del canottaggio. Il lago \u00e8 incastonato in un paesaggio ricco di verde che farebbe pensare di non essere al centro della Sicilia. Le acque sono popolate da varie specie ittiche lacustri come il luccio, la trota, la carpa ed il persico.\nSuperficie 1,11 Km quadrati, profondit\u00e0 massima 46 metri (Banca dati dei laghi italiani)."}
{"id": "801116", "revid": "287204", "url": "https://it.wikipedia.org/wiki?curid=801116", "title": "Chiesa di Santa Maria Mercede", "text": "Il nome Chiesa di Santa Maria della Mercede si riferisce a diverse chiese dedicate a Santa Maria della Mercede:"}
{"id": "801118", "revid": "2184403", "url": "https://it.wikipedia.org/wiki?curid=801118", "title": "Critica cinematografica femminista", "text": "La teoria e critica cinematografica femminista \u00e8 un lavoro filmologico all'interno della critica cinematografica nato dalla politica femminista e dalla teoria femminista.\nCaratteristiche.\nLe femministe hanno adottato molti metodi differenti nell'analisi del cinema. Tra questi l'analisi della funzione dei personaggi femminili nelle narrazioni cinematografiche o in particolari generi, come ad esempio il noir, in cui i personaggi femminili possono incarnare spesso una sessualit\u00e0 sovversiva o pericolosa per gli uomini e quindi sono infine \"punite\" con la morte.\nNel considerare quale sia il tratto comune nella lettura dei caratteri femminili nel cinema, molte teoriche femministe hanno individuato nello \"sguardo fisso maschile\" un fattore predominante nell'industria cinematografica della Hollywood classica.\nIl saggio \"Visual Pleasure and Narrative Cinema\" di Laura Mulvey \u00e8 stato una delle trattazioni pi\u00f9 influenti su questo argomento. Questa analisi considera l'uso di varie tecniche cinematografiche, come il punto di vista soggettivo della pellicola tipica che coincide solitamente con il punto di vista del relativo protagonista maschile. Considerevolmente, i personaggi femminili funzionano pi\u00f9 frequentemente come oggetti di questo \"sguardo fisso\" che come sguardo attraverso il quale le spettatrici e gli spettatori possano godere i film."}
{"id": "801124", "revid": "767487", "url": "https://it.wikipedia.org/wiki?curid=801124", "title": "Watang! Nel favoloso impero dei mostri", "text": " \u00e8 un film del 1964 diretto da Ishir\u014d Honda.\nCon il terzo sequel di \"Godzilla\" del 1954, alla denuncia contro il terrore atomico si unisce un messaggio ecologista e un atto di denuncia contro l'avidit\u00e0 dei capitalisti.\nIn questo film per l'ultima volta Godzilla ha un ruolo di cattivo. Mothra era gi\u00e0 apparsa in un film omonimo del 1961, diretto anch'esso da Ishiro Honda.\nIl titolo italiano \u00e8 un gioco di parole tra l'isola di Watang, luogo di origine di Mothra e un riferimento al Giappone in quanto impero, e alla fama che i mostri (o kaiju) hanno in quel paese.\nTrama.\nA causa di un furioso maremoto su una spiaggia della costa giapponese, viene trovato un gigantesco uovo che viene raccolto da alcuni speculatori, capitanati dall'impresario Kumayama, che si impadronisce dell'uovo ed allestisce un recinto per consentire la visione a pagamento al pubblico. L'uovo proviene dalla Infant Island di Watang e appartiene a Mothra, dea falena venerata dalla popolazione dell'isola, i cui abitanti detestano per\u00f2 gli altri uomini a causa dei danni che procurano alla natura. E quando dall'isola di Watang Mothra giungono due Fatine Gemelle, le Shobijin, per riprendere l'uovo, Kumayama tenta di catturare anche loro. Le fatine scappano grazie all'aiuto di due giornalisti, Shiro Sakai e Junko Nakashimi, e di uno scienziato, il Professor Miura.\nIl gruppetto si organizza per recuperare l'uovo, ma proprio allora arriva a Tokyo Godzilla, risvegliato dal terremoto iniziale, e furioso si dirige verso il Giappone distruggendo tutto ci\u00f2 che trova sul suo cammino. Dopo che Godzilla ha ridotto in fumo molte citt\u00e0, l'esercito giapponese tenta di fermarlo, ma Godzilla pare inarrestabile. A quel punto le Shobijin decidono di aiutare gli uomini e invocano Mothra, che combatte insieme all'esercito giapponese contro Godzilla.\nNella dura battaglia Mothra rimane uccisa, ma l'uovo si schiude e ne escono due larve di Mothra, che sconfiggono Godzilla bloccandolo in un enorme bozzolo e gettandolo in mare, liberando il Giappone dall'incubo. Ottenuta la vittoria, le larve di Mothra e le fatine possono tornare sulla loro isola.\nProduzione.\nVengono usati alcuni stock footage dal film \"Mothra\" (1961).\nDistribuzione.\nI produttori americani spacciarono Mothra come un mostro misterioso, intitolando il film \"Godzilla vs The Thing\" (letteralmente \"Godzilla contro la Cosa\").\nNella distribuzione italiana del film l'attore Yoshifumi Tajima \u00e8 doppiato da Ivano Staccioli.\nAccoglienza.\nIl film ha venduto circa 3.510.000 biglietti in Giappone, e molti fan e critici considerano questo film come il migliore della serie showa di Godzilla dopo il primo film."}
{"id": "801130", "revid": "1543377", "url": "https://it.wikipedia.org/wiki?curid=801130", "title": "Rafael M\u00e1rquez", "text": "\u00c8 considerato da molti il miglior difensore della storia del Messico e uno dei migliori giocatori messicani di tutti i tempi.\nInsieme a Gianluigi Buffon, Antonio Carbajal e Lothar Matth\u00e4us, detiene il record di partecipazioni al campionato mondiale di calcio, essendo stato convocato in cinque edizioni del torneo.\nBiografia.\nPossiede il passaporto spagnolo. Anche il padre di M\u00e1rquez, Rafael M\u00e1rquez Esqueda, era un giocatore di calcio professionistico in Messico. Rafael ha sposato l'attrice messicana Adriana Lavat nel dicembre 2001 e ha avuto due figli, Santiago Rafael e Rafaela, prima di separarsi nel 2007 e divorziare. Ora \u00e8 sposato con Jaydy Michel, ex moglie del cantante Alejandro Sanz. Il cugino pi\u00f9 giovane, Luis M\u00e1rquez, \u00e8 un calciatore professionista. Luis \u00e8 stato formato nel club rivale di Atlas, Guadalajara e attualmente gioca in prestito a Zacatepec.\nControversie.\nIl 9 agosto 2017, \u00e8 stato riferito che Marquez era tra le 22 persone indagate ai sensi del Foreign Narcotics Kingpin Designation Act (noto anche come \"Kingpin Act\") dal Dipartimento del tesoro degli Stati Uniti d'America per presunti legami con un'organizzazione del traffico di droga presumibilmente guidata da Ra\u00fal Flores Hern\u00e1ndez, un sospetto trafficante di droga con legami con il cartello di Sinaloa e con il cartello di nuova generazione di Jalisco. Fu inserito in un elenco di cittadini appositamente designati dall'Office of Foreign Assets Control del Dipartimento del Tesoro(OFAC). Nove aziende, tra cui una scuola di calcio e una fondazione di beneficenza, sono state collegate a M\u00e1rquez dall'OFAC. Tutte le 22 persone sono state accusate di fornire sostegno o di essere sotto il controllo di Flores Hern\u00e1ndez.\nSecondo l'OFAC, M\u00e1rquez ha condotto il riciclaggio di denaro agendo come un punto di riferimento per Flores Hern\u00e1ndez e la sua organizzazione criminale. Hanno affermato che M\u00e1rquez ha utilizzato gli uomini d'affari Mauricio Heredia Horner e Marco Antonio Fregoso Gonz\u00e1lez per agire per suo conto. I beni di M\u00e1rquez \"che sono sotto la giurisdizione degli Stati Uniti o sono sotto il controllo di persone statunitensi\" sarebbero bloccati. L'ufficio della procura generale messicana dichiara che M\u00e1rquez \u00e8 venuto volontariamente nei loro uffici per fornire una dichiarazione lo stesso giorno.\nCaratteristiche tecniche.\nSoprannominato \"El Gran Capit\u00e1n\", era un difensore centrale, ma poteva giocare anche come mediano davanti alla difesa.\nAnche se considerato uno dei migliori calciatori messicani di tutti i tempi, M\u00e1rquez \u00e8 anche visto come una figura controversa nei media messicani per la sua indisciplina durante le partite cruciali con il Messico.\nCarriera.\nClub.\nInizi.\nM\u00e1rquez inizi\u00f2 la sua carriera assieme al fratello Carlos Mauricio nella squadra messicana dell'Atlas de Guadalajara, con la quale debutt\u00f2 nel 1996 a 17 anni. L'anno successivo venne convocato per la prima volta nella Nazionale di calcio messicana. M\u00e1rquez gioc\u00f2 in totale 77 partite con l'Atlas, prima di venir ceduto nel 1999 ai francesi del , che sborsarono 6 milioni di dollari; M\u00e1rquez ottenne un successo immediato nella nuova societ\u00e0, vincendo il campionato francese gi\u00e0 al suo primo anno con i monegaschi.\nBarcellona.\nNonostante il corteggiamento delle grandi squadre, M\u00e1rquez rimase al Monaco fino al 2003, quando venne acquistato dal Barcellona per 5 milioni di euro.\nNella sua prima stagione a Barcellona (2003-04), M\u00e1rquez ottenne 22 presenze, ma sfior\u00f2 il successo in campionato con i \"blaugrana\", che finirono secondi dietro il Valencia. Nella stagione seguente (2004-05), il calciatore messicano venne spostato dalla posizione di difensore centrale a quella di centrocampista arretrato, per via degli infortuni che colpirono Thiago Motta, Edm\u00edlson e Gerard L\u00f3pez; con questo cambio, M\u00e1rquez si rivel\u00f2 uno dei giocatori chiave che permisero al Barcellona di conquistare il suo 17\u00ba titolo di Campione di Spagna il 14 maggio 2005.\nNella stagione 2005-2006, nonostante abbia subito un infortunio al ginocchio sinistro, ha bissato il successo in Liga, a cui si \u00e8 aggiunta la conquista della Champions League ai danni dell'Arsenal, trionfo che lo ha reso il primo calciatore messicano a vincere il massimo trofeo continentale europeo.\nA fine luglio 2010 conclude la sua esperienza a Barcellona rescindendo consensualmente il contratto con la societ\u00e0 catalana.\nNew York Red Bulls.\nIl 2 agosto 2010 si lega ai New York Red Bulls, squadra in cui milita per tre stagioni.\nLeon.\nIl 13 dicembre 2012, dopo 42 partite giocate con i New York Red Bulls, annuncia la risoluzione consensuale del contratto. Il giorno dopo M\u00e1rquez firma un accordo biennale con il Le\u00f3n, squadra messicana che disputer\u00e0 la Copa Libertadores. In seguito alle proteste dei tifosi dell'Atlas, che hanno accusato il giocatore di poca fedelt\u00e0 verso la squadra che l'ha lanciato nel grande calcio, M\u00e1rquez ha spiegato che, pur desiderando fortemente tornare nell'Atlas, lo stipendio che la dirigenza rossonera gli aveva proposto era troppo basso, soprattutto rispetto a quello dei giocatori stranieri nella squadra), facendogli cos\u00ec pensare che la squadra non fosse interessata a lui.\nHellas Verona.\nIl 4 agosto 2014 viene acquistato dalla societ\u00e0 italiana del Verona. Sceglie di indossare la maglia numero 4. Il primo anno colleziona 26 presenze senza mai andare in rete, ottenendo anche 3 espulsioni in campionato, primato stagionale.\nAtlas.\nIl 21 dicembre 2015 la squadra messicana dell'Atlas, con la quale M\u00e1rquez aveva esordito da professionista nel 1996, ufficializza il trasferimento dal Verona a titolo definitivo. Il 28 aprile 2018 gioca la sua ultima gara con l'Atlas in una gara contro il Pachuca, terminata 0-0.\nNazionale.\nA partire dal suo debutto nella Nazionale messicana il 5 febbraio 1997 contro l'Ecuador, M\u00e1rquez si \u00e8 rivelato uno dei migliori calciatori messicani di tutti di tempi, assumendo la fascia di capitano, con cui ha disputato sia il Mondiale del 2002 in Giappone e Corea del Sud, sia il Mondiale del 2006 in Germania; in quest'ultimo, il difensore ha giocato tutte le partite, segnando la rete che aveva portato momentaneamente in vantaggio il Messico nell'ottavo di finale perso 2-1 contro l'Argentina.\nNell'edizione successiva dei mondiali, M\u00e1rquez segna la rete del pareggio nella gara inaugurale del Mondiale del 2010 tra Sudafrica e Messico. Il 5 giugno 2011 esordisce in CONCACAF Gold Cup contro l'El Salvador; gioca tutte le partite del torneo, concluso con la vittoria nella finale contro gli Stati Uniti. Convocato per la Coppa del mondo 2014, va a segno nella terza partita del girone eliminatorio, vinta 3-1 contro la Croazia, mettendo a segno il gol del vantaggio messicano. Viene convocato per la Copa Am\u00e9rica Centenario negli Stati Uniti, competizione in cui il 5 giugno 2016 sigla un gol nella vittoria per 3-1 contro l'Uruguay, prima gara del girone.\nConvocato per il Mondiale 2018, debutta nella competizione il 19 giugno contro la Germania, subentrando al 74\u00ba minuto al posto di Andr\u00e9s Guardado: con questa presenza eguaglia il record di Antonio Carbajal e Lothar Matth\u00e4us, unici giocatori scesi in campo in 5 edizioni dei campionati del mondo. Il 2 luglio, al termine dell'incontro con il Brasile perso per 2-0, si ritira ufficialmente dal calcio giocato.\nAllenatore.\nIl 4 agosto viene nominato allenatore dell'Under-16 del .\nDopo il ritiro.\nIl 7 agosto 2018 diventa presidente dell'Atlas. Resta in carica fino a giugno 2019."}
{"id": "801131", "revid": "124719501", "url": "https://it.wikipedia.org/wiki?curid=801131", "title": "Partito Comunista Giapponese", "text": "Il \u00e8 un partito politico del Giappone fondato il 15 luglio 1922.\nEsso ha come obiettivo politico una societ\u00e0 basata sul socialismo e la difesa dei valori di democrazia e pacifismo. Il PCG non opta per una rivoluzione comunista immediata, ma prima vorrebbe attuare una \"rivoluzione democratica\" all'interno del sistema capitalistico e una restaurazione della sovranit\u00e0 nazionale giapponese tramite l'annullamento del Trattato di mutua cooperazione e sicurezza tra Stati Uniti d'America e Giappone. Il PCG \u00e8 inoltre fortemente contrario alle possibili rinascite del militarismo giapponese. Fino al 2004 nel suo programma ufficiale vi era l'abolizione della monarchia retta dall'imperatore.\nOrganizzazione interna.\nIl Partito Comunista Giapponese \u00e8 strutturato in modo da avere una presenza capillare sull'intero territorio nipponico. A capo del partito vi \u00e8 un Comitato Centrale con sede a Tokyo. Compito dell'organo massimo del comunismo giapponese \u00e8 quello di decretare i nuovi punti cardine dell'azione del partito nel Paese. Il Comitato Centrale inoltre indice nuovi congressi di partito ogni due o tre anni. Organi inferiori (ma non meno importanti) sono i Comitati di Prefetto e i Comitati Distrettuali. Questi ultimi hanno il compito di indire convegni e di diffondere gli ideali comunisti tra i giovani.\nDiffusione.\nIl PCG \u00e8 uno dei partiti comunisti pi\u00f9 grandi del mondo, con circa 400.000 iscritti. A differenza di molti altri partiti comunisti, questo partito non ha attraversato una crisi interna in seguito al crollo dell'Unione Sovietica. I risultati elettorali sono stati comunque a lungo in calo: nel 2000 raccolse l'11,3% dei voti, nel 2003 l'8% e nel 2005 il 7,3%, mentre per il 2007 si registra una timida ripresa al 7,5%, con per\u00f2 un forte recupero nel 2014 quando ha registrato l'11,37% dei voti.\nDal 2000 ad oggi il presidente del PCG \u00e8 Kazuo Shii mentre il segretario generale \u00e8 Akira Koike.\nNelle istituzioni, il PCG conta 14 affiliati nella Camera dei consiglieri e 21 esponenti nella Camera dei rappresentanti.\nStoria.\nIl PCG nasce il 15 luglio 1922, sull'onda della rivoluzione d'Ottobre. Per 23 anni \u00e8 costretto ad operare in piena illegalit\u00e0: \u00e8 il solo partito che si oppone al regime imperiale, il solo che si oppone alle guerre che l'imperialismo giapponese conduce contro la Cina; che lotta per la liberazione di Taiwan e della Corea (colonie dell'imperialismo giapponese); che si oppone alla seconda guerra mondiale che vede il Giappone alleato della Germania nazista e dell'Italia di Mussolini. Con la fine della guerra, il PCG conquista il diritto ad un'esistenza legale, che sar\u00e0 comunque sempre (anche oggi) sottoposta ad una serie di restrizioni. Nel 1950 i comunisti giapponesi si dividono. La guerra fredda ed il dibattito politico interno fanno crollare i suoi effettivi a iscritti. Questa crisi ha ancora oggi delle ripercussioni.\nGli attuali dirigenti comunisti giapponesi si ricollegano storicamente alla corrente interna al PCG che si oppose all'epoca alla linea maggioritaria, ispirata da Mosca e da Pechino, che mirava ad impegnare il partito giapponese ed altri partiti asiatici nella lotta armata contro l'occupazione americana. L'ostilit\u00e0 a quello che essi considerano l'\u201cavventurismo\u201d di quella linea e la volont\u00e0 di \u201cindipendenza\u201d contro ogni tipo di interferenza esterna si imposero nei successivi congressi del 1958 e del 1961. Questi congressi sono tuttora considerati come il fondamento politico dell'attuale PCG. Il partito determina dunque la sua identit\u00e0 nel quadro di una strategia che si pu\u00f2 assimilare ai principi della via democratica al socialismo (\u201crivoluzione della maggioranza\u201d, \u201ccambiamenti democratici nel quadro del capitalismo\u201d). Durante il conflitto sino-sovietico, i due grandi si contesero l'influenza in Giappone. Il PCG denunci\u00f2 le ingerenze e ruppe con il PCUS e il PCC rispettivamente nel 1964 e nel 1967.\nIn seguito denunci\u00f2 l'URSS e segnatamente \u201cl'occupazione delle isole Curili, l'ingerenza nel movimento progressista giapponese, l'invasione della Cecoslovacchia\u201d, e condann\u00f2 egualmente la rivoluzione culturale cinese. Quando apparve il movimento \u201ceurocomunista\u201d si parl\u00f2 di talune affinit\u00e0 con esso, anche se gli sviluppi successivi ne hanno piuttosto evidenziato le differenze: l'eurocomunismo italiano, la maggioranza di quello spagnolo, buona parte di quello francese \u00e8 approdato alla socialdemocrazia, mentre il PCG ha mantenuto e rinnovato la sua identit\u00e0 comunista (pur essendo ancora di idee simpatizzanti per la socialdemocrazia) e oggi ha rafforzato le sue relazioni con i comunisti asiatici (soprattutto cinesi, vietnamiti, indiani).\nL'influenza elettorale.\nNegli anni sessanta il PCG registra una crescita elettorale costante fino al 1970 (10,8%); poi una fase lenta di leggere flessioni, che lo conducono al 7,7% del 1993. Fino a questa data, sia pure con variazioni pi\u00f9 o meno pronunciate, il livello elettorale dei comunisti giapponesi non \u00e8 molto distante dalla media europea ed occidentale. Ci\u00f2 che in seguito lo distingue \u00e8 l'impennata dell'ottobre 1996 (13,1% con voti), ottenuta sulle macerie di un Partito Socialista che, screditato dal suo passaggio al governo, crolla dal 30% del 1990 al 6% del 1996. Questo risultato dei comunisti viene confermato da un'avanzata spettacolare a Tokyo, con il 21,3% ed il raddoppio dei seggi, e nelle senatoriali del 1998 (8,2 milioni di voti e 14,6%). Una parte del voto in uscita dal consenso socialista rientrer\u00e0 gli anni successivi nell'ambito del centro-sinistra e della dinamica bipolare del \u201cvoto utile\u201d, cos\u00ec che la posizione del PCG si attesta cinque anni dopo (25 giugno 2000) sui voti nello scrutinio proporzionale (11,25%).\nGli anni successivi vedono un'ulteriore evoluzione in senso bipolare della vita politica giapponese (cos\u00ec come nella pi\u00f9 parte delle societ\u00e0 capitalistiche occidentali sviluppate) e ci\u00f2 contribuisce ad un'ulteriore flessione elettorale del PCG: 8% nel 2003; 7,3% nel 2005; 7,5% nel 2007; 7.03% nel 2009. Ci\u00f2 non si accompagna ad una diminuzione degli iscritti, anzi il loro numero \u00e8 in crescita: erano nel 1999 (all'indomani dell'exploit elettorale e del suo massimo storico); nel 2000; con una stabilizzazione sui negli ultimi anni e ancora oggi. Senza voler indicare un fattore unico e dominante per spiegare la forza organizzativa ed il radicamento sociale e territoriale del PC giapponese, non c'\u00e8 dubbio che esso si avvale di una lunga, tenace e profonda pratica di lavoro militante, paziente e ben strutturato nella societ\u00e0 civile, nei sindacati, nelle istituzioni locali. Ed un rapporto approfondito e rigoroso con il dibattito, la ricerca teorica ed il perseguimento dell'unit\u00e0 ideologica del partito: un dato questo che in alcuni partiti comunisti europei di matrice eurocomunista viene addirittura considerato un disvalore. Il PCG elegge pi\u00f9 donne nelle istituzioni di ogni altro partito giapponese.\nL'impianto programmatico.\nIl PCG indica la prospettiva di una societ\u00e0 fondata sul socialismo, la democrazia e la pace, in opposizione ad ogni forma di militarismo. Esso propone di perseguire questi obbiettivi nell'ambito di una societ\u00e0 che si presume rester\u00e0 per un tempo non breve una societ\u00e0 capitalistica, innanzitutto lottando contro \u201cl'imperialismo e il suo principale e subordinato alleato in Giappone: il capitale monopolistico\u201d. A breve e medio termine l'obbiettivo non \u00e8 dunque una rivoluzione socialista, bens\u00ec una \u201crivoluzione democratica\u201d a tappe, \u201ccon un avanzamento un passo alla volta\u201d, per ottenere \u201cmutamenti politici ed economici\u201d ed \u201cil pieno conseguimento della sovranit\u00e0 nazionale del Giappone\u201d, che oggi \u00e8 violata dall'alleanza politico-militare con gli Stati Uniti e la presenza di oltre 130 basi militari USA sul territorio nazionale. Il PCG chiede sia lo smantellamento di tutte le basi (in particolare di quella nell'isola di Okinawa che \u00e8 la pi\u00f9 grande degli USA in tutta l'Asia), sia l'abrogazione del Trattato di Sicurezza Giappone-Stati Uniti, di cui nel 2010 \u00e8 ricorso il 50\u00ba anniversario della revisione.\nQuesti ed altri argomenti hanno caratterizzato il dibattito del 25\u00ba Congresso, tenutosi dal 13 al 16 gennaio 2010 nella prefettura di Shizuoka della citt\u00e0 di Atami. Il PCG ritiene che ogni mutamento pu\u00f2 essere realizzato solo quando esso \u00e8 maturo nella coscienza del popolo e se ne creano i presupposti oggettivi e soggettivi. Si esprime qui una strategia di \u201crivoluzione della maggioranza\u201d per cui ogni stadio dello sviluppo sociale pu\u00f2 essere realizzato solo quando esso \u00e8 condiviso e sostenuto dalla maggioranza del popolo. Per questo motivo nella relazione di apertura dei lavori congressuali, il presidente Kazuo Shii ha spiegato che il partito non deve imporre il proprio punto di vista al popolo, ma partire dalle sue richieste e ricercare con esso nuove strade e nuove politiche. Il PCG chiede che il Giappone divenga un Paese neutrale e non allineato. Prospetta uno smantellamento generale di tutte le armi nucleari nel mondo e si oppone ad ogni tipo di \u201cblocco militare\u201d.\nEnfatizza il ruolo internazionale congiunto - sulla base di questi principi - di una \u201cdiplomazia congiunta dei paesi asiatici\u201d e si oppone ad una concezione della diplomazia giapponese imperniata sui G8 e sull'asse preferenziale con gli Stati Uniti. Il partito prospetta soluzioni politiche (non militari) di ogni controversia internazionale, sulla base della carta delle Nazioni Unite; sostiene una linea di dialogo e coesistenza pacifica tra Paesi con diversi sistemi sociali e tra civilt\u00e0 con differenti culture e valori. Fin da prima della seconda guerra mondiale, si \u00e8 sempre opposto all'esistenza della Casa Imperiale; oggi accetta l'idea che l'Imperatore sia considerato emblematicamente il capo dello Stato, a condizione che configuri un ruolo puramente simbolico, e dichiara che non ne chieder\u00e0 l'abdicazione qualora giungesse al potere. Viceversa il PCG si oppone alla bandiera e all'inno nazionale in vigore, che considera come simboli del passato militarista del Giappone.\nIl PCG rivendica la sovranit\u00e0 del Giappone sulle Isole Kurili, Habomai e Shikota; la qual cosa \u00e8 motivo storico di controversia del Giappone, prima con l'Urss, oggi con la Russia. In campo economico, chiede il mutamento di una politica oggi asservita alle grandi corporazioni e banche, per una linea che \u201cdifenda gli interessi del popolo\u201d, che definisca \u201cregole democratiche\u201d che limitino il potere delle corporazioni e \u201cprotegga la vita e i diritti basilari della popolazione\u201d. In campo internazionale, chiede un nuovo ordine economico democratico, sulla base del rispetto della sovranit\u00e0 economica di ogni Paese. E ci\u00f2 tramite una \u201cregolamentazione democratica internazionale delle attivit\u00e0 delle societ\u00e0 transnazionali e del capitale finanziario\u201d e la protezione dell'equilibro ecologico del pianeta. Il PCG si oppone al terrorismo internazionale e chiede che ci\u00f2 sia fatto \u201cisolando le forze del terrore con una forte solidariet\u00e0 internazionale centrata sulle Nazioni Unite\u201d. Mentre ritiene che \u201cuna risposta di guerra al terrorismo produca divisioni e contraddizioni nella solidariet\u00e0 internazionale, ed espanda, invece di limitare, il brodo di coltura del terrorismo\u201d.\nIl ruolo del PCG nella politica nazionale.\nIl PCG \u00e8 di fatto l'unica forza politica di opposizione di sinistra nel Paese, dopo il dissolvimento del Partito Socialista e l'integrazione del poco che ne rimane nell'area di centro-sinistra egemonizzata dal PD. Il PCG nutre ambizioni governative a medio termine, che traduce nella proposta di una \u201ccoalizione democratica\u201d destinata a realizzare progressi in campo sociale e democratico e ad opporsi \u201call'imperialismo USA e ai monopoli giapponesi\u201d. Obiettivo che esso si propone di realizzare nella prima parte del XXI secolo, con una maggioranza parlamentare. Esso combatte il capitalismo giapponese, che definisce \u201csenza regole\u201d, denuncia la sua totale subalternit\u00e0 agli interessi delle grandi imprese, non solo a detrimento dei salariati, ma anche delle piccole e medie imprese, dei subappaltatori, dei commercianti, che sono alla merc\u00e9 delle decisioni dei giganti dell'economia giapponese. Esso denuncia inoltre la disoccupazione, per contrastare la quale propone la riduzione dell'orario di lavoro e il divieto delle ore straordinarie non retribuite. Il PCG si prepara a una partecipazione al governo in questo inizio secolo e questo l'ha spinto a decidere alcuni \u201cadattamenti\u201d di programma. Uno di questi riguarda la proposta di un \u201cprogressivo smantellamento delle Forze di autodifesa giapponese\u201d. La discussione \u00e8 stata provocata dal termine \u201cprogressivo\u201d.\nCome conseguenza della sua sconfitta nel 1945, il Giappone non ha il diritto di disporre di vere e proprie forze armate (art. 9 della Costituzione) - oggi peraltro rimesso in discussione dai gruppi dominanti del Paese - e ha cercato di aggirare questo divieto con la creazione delle Forze di autodifesa. Il PCG assegna a questo articolo della Costituzione, frutto della vittoria contro il suo proprio imperialismo, un'importanza primordiale. Esso reclama lo scioglimento di queste forze per incostituzionalit\u00e0, ma anche perch\u00e9 le considera subordinate agli USA e destinate ad operazioni esterne. \u00c8 importante per\u00f2 specificare come questa propensione del PCG per la partecipazione al governo del Paese non abbia affatto la stessa matrice politica, culturale ed ideologica di quei partiti che, partendo dall'eurocomunismo, sono approdati poi a derive socialdemocratiche o socialiste di sinistra. Per questi, infatti, il tema del governo rappresenta l'unico fine vero dell'azione politica, avendo ormai abdicato il tema della trasformazione sociale ed alla costruzione di una societ\u00e0 socialista. E questo perch\u00e9 il PCG ritiene che suo compito in questa fase sia quello di orientare il Paese verso una politica pi\u00f9 democratica e di effettiva libert\u00e0. Non un'uscita dal sistema, quindi, ma lavorare perch\u00e9 il Giappone diventi un Paese libero dalle schiavit\u00f9 militari dell'imperialismo statunitense, demilitarizzato e che lavori perch\u00e9 il mondo sia libero dalla minaccia nucleare a dalle guerre.\nContemporaneamente, il compito di questa \u201cultima tappa\u201d della fase capitalistica, deve essere quello di costruire un Paese effettivamente democratico dove vengano regolati gli attuali rapporti sociali tra capitale e lavoro, riequilibrandoli a favore di quest'ultimo e contestualmente incrementare il controllo sociale sulle attivit\u00e0 dei grandi monopoli industriali. Ecco perch\u00e9 questi aspetti costituiscono i due pilastri programmatici del PCG per un governo di \u201ccoalizione democratica\u201d che non pu\u00f2 non avere come obiettivo quello di porre fine alle \u201cdue aberrazioni\u201d oggi presenti (la servit\u00f9 nei confronti degli Stati Uniti e l'assenza di regole in economia). Solo cos\u00ec si porranno le basi per un salto in direzione di una razionalit\u00e0 sociale superiore, che \u00e8 la \u201csociet\u00e0 socialista/comunista\u201d. Per queste ragioni, il PCG fa riferimento alla \u201cpolitica di transizione verso il socialismo\u201d con esplicito riferimento alla NEP e a Lenin per la costruzione di una fase superiore dello sviluppo capitalistico che associ al capitalismo monopolistico di stato il controllo sociale. Non ancora il socialismo, quindi, ma una fase di riforme di struttura dove la classe operaia ha un peso determinante, ma fa un compromesso con le forze dominanti con l'obiettivo della piena indipendenza nazionale.\nConseguentemente, le battaglie di massa che vedono protagonisti i comunisti giapponesi sono, da un lato, la lotta contro la presenza militare statunitense nell'arcipelago giapponese e, dall'altro, la battaglia in difesa del lavoro e per imporre \u201cregole\u201d al capitalismo perch\u00e9 incapace di socializzare l'enorme potenziale produttivo di cui pure dispone.\nL'attivit\u00e0 internazionale e il dibattito teorico.\nNell'ultimo decennio il PCG ha considerevolmente accresciuto la sua attivit\u00e0 internazionale. Il fatto pi\u00f9 rilevante \u00e8 il solenne ristabilimento dei rapporti con il PC cinese avvenuto nel giugno 1998, e il successivo moltiplicarsi dei legami fra i due partiti. Questo riavvicinamento \u00e8 legato all'attenzione politica e teorica del PCG per il socialismo. Esso accorda una grande \u201cimportanza al fatto che un quarto della popolazione mondiale vive in Paesi che hanno rotto con il capitalismo\u201d. I comunisti giapponesi sono prudenti sulla caratterizzazione di questi regimi \u201csocialisti\u201d, li collocano in un processo di transizione, ma \u201cnon condividono il punto di vista secondo cui l'introduzione dell'economia di mercato in Cina e in Vietnam significa un ritorno al capitalismo\u201d. Il PCG si definisce come \u201cil partito della classe operaia e del popolo giapponese\u201d; \u201cconsidera il socialismo scientifico come il suo fondamento teorico, (\u2026) suo principio organizzativo \u00e8 il centralismo democratico\u201d.\nCostante \u00e8 il riferimento teorico - non scolastico - al pensiero di Lenin. \u201cSicuro di un avvenire socialista e della sua bandiera\u201d, il PCG confida nel fatto che \u201cl'Asia diventer\u00e0 una regione molto importante per la causa del progresso sociale nel XXI secolo e per l'avanzata verso il socialismo\u201d. Avendo subito pesanti intromissioni negli affari interni, il PCG si \u00e8 mostrato, in passato, ostile verso l'\u201cegemonismo\u201d dell'Unione Sovietica. Ma non per questo ha avuto un approccio sprezzante nei confronti dell'Ottobre sovietico, primo grande tentativo di costruzione di un paese socialista attraverso un percorso \u201cper prove ed errori\u201d. La normalizzazione delle relazioni con i sovietici \u00e8 venuta soltanto il 24 dicembre 1979: tre giorni prima dell'intervento in Afghanistan, che suscit\u00f2 la collera dei giapponesi ed il ritorno alla situazione precedente. Nonostante una schiarita nel 1985, il PCG si lament\u00f2 ancora di nuovi tentativi di ingerenza da parte del partito sovietico in piena perestrojka. Nel 1991 contest\u00f2 Gorba\u010d\u00ebv, El'cin e i \u201cconservatori\u201d, riponendo le sue speranze nel \u201cricorso al socialismo scientifico per aprire una via progressista che servir\u00e0 gli interessi del popolo\u201d. Quando il regime sovietico \u00e8 scomparso e il PCUS \u00e8 stato sciolto, il PC giapponese se ne \u00e8 apertamente rallegrato. Senza rinnegare le sue posizioni, ma con un tono differente, il PCG ha avviato negli ultimi anni, in modo risoluto, un riavvicinamento con questi stessi partiti.\nNel giugno 1998 il ristabilimento delle relazioni con il PC cinese ha assunto la forma di una vera riconciliazione, con il riconoscimento da parte dei cinesi dei loro torti. Il comunicato finale affermava; \u201cLa parte cinese ha compiuto un serio esame ed una rettifica relativamente al fatto che nelle relazioni bilaterali con il PCG la parte cinese, influenzata dal clima internazionale degli anni 1960, della Grande rivoluzione culturale in Cina e da altre, ha preso delle misure che erano incompatibili con i quattro principi che regolano le relazioni da partito a partito, in particolare il principio della sua ingerenza negli affari interni di ciascuno. La parte giapponese ha apprezzato l'atteggiamento sincero della parte cinese. Le due parti riconoscono che, grazie a questi colloqui, la questione storica che \u00e8 esistita fra i due partiti \u00e8 stata fondamentalmente risolta e si sono accordate per normalizzare le relazioni PCG-PCC\u201d. Oggi le relazioni del PCG coi comunisti cinesi sono assai intense e si registra una forte affinit\u00e0. I dirigenti del PCG si incontrano regolarmente con il vertice del PCC e vengono invitati ripetutamente a tenere relazioni sulle problematiche del socialismo nel XXI secolo all'Accademia delle Scienze di Pechino e alla scuola centrale di partito del PCC. Nel novembre 2000 l'allacciamento di rapporti con il Partito Comunista della Federazione Russa, avviato all'inizio dell'anno, ha condotto alla prima partecipazione di quest'ultimo ad un congresso del PCG.\nPoco dopo, l'invito reciproco del partito giapponese a Mosca \u00e8 stato da quest'ultimo fortemente sottolineato. Questa recente evoluzione del consolidamento dei legami del PCG con i partiti comunisti del mondo intero e la sua scelta per il socialismo per il XXI secolo indicano chiaramente un orientamento diverso dalla evoluzione di altre formazioni scaturite dalla tradizione comunista, che cercano al contrario di interrompere o allentare questi legami. La specificit\u00e0 politica dei comunisti giapponesi permette di valutarne meglio le ripercussioni. Tenuto conto del peso del Giappone nel mondo, della sua collocazione geopolitica nel cuore dell'Asia e della vicinanza con Paesi tanto diversi e decisivi come la Cina, la Russia e l'India, l'influenza del PCG e la sua evoluzione non possono sfuggire ad un'approfondita analisi politica. Abbiamo gi\u00e0 detto - e ribadiamo - che la particolarit\u00e0 dei comunisti giapponesi confuta di per s\u00e9 la tesi di numerosi ideologi sul carattere ineluttabile del declino dei PC, a cominciare da quelli dei Paesi sviluppati. Provenendo da un Paese asiatico, questo dato obbliga i comunisti europei, occidentali e nord-americani a tenerne conto nelle loro riflessioni."}
{"id": "801140", "revid": "146092", "url": "https://it.wikipedia.org/wiki?curid=801140", "title": "Chiesa di Santa Maria della Vittoria (Napoli)", "text": "La chiesa di Santa Maria della Vittoria, a Napoli, \u00e8 posta in una delle zone pi\u00f9 belle del lungomare.\nLa sua costruzione \u00e8 databile 1572: infatti la chiesa venne edificata per ricordare la vittoria a Lepanto (1571) della Lega Santa sull'Impero ottomano. Vi sono numerose tracce artistiche oltre a riferimenti all'edilizia rinascimentale.\nStoria.\nLa chiesa venne modificata da Giovanna d'Austria (1573-1630) figlia del comandante austriaco, facendone poi dono ad un convalescenziario e ai padri teatini. Conseguentemente, sua figlia Margherita, nel 1646 su autorizzazione del papa Innocenzo X della famiglia Pamphilj che poco prima, con suo breve, aveva introdotto tale titolo nelle litanie della Madonna, decise di promuovere ulteriori rimaneggiamenti che conferirono al tempio le forme pressoch\u00e9 definitive.\nAltri ritocchi si ebbero a seguito del terremoto del 1732. Nel 1735, venne realizzata la decorazione a stucco ad opera di Andrea Tramontano, mentre nel 1824 la chiesa fu privata della facciata ed il complesso conventuale fu affidato ai privati che lo adibirono ad abitazioni.\nDescrizione.\nLa chiesa \u00e8 custode di quattro notevoli colonne corinzie costruite in marmo pregiato, poste presso i pilastri a sostegno della cupola.\nIl tempio, inoltre, contiene: una tela di Massimo Stanzione, raffigurante l\"Annunciazione\", una tela attribuita ad Angelo Mozzillo, raffigurante l\"Incoronazione della Vergine\", \"La Vergine appare a don Giovanni d'Austria durante la battaglia di Lepanto\", affresco di ignoto artista commissionato da Giovanna d'Austria nel 1628, e un gruppo scultoreo in legno policromo, ritraente la \"Madonna del Rosario con i Santi Domenico e Caterina da Siena\"."}
{"id": "801142", "revid": "124831903", "url": "https://it.wikipedia.org/wiki?curid=801142", "title": "D\u00e1il \u00c9ireann", "text": "LAssemblea d'Irlanda (in irlandese D\u00e1il \u00c9ireann) \u00e8 la camera bassa dell'Oireachtas (Parlamento) della Repubblica d'Irlanda.\nComposizione.\nL'assemblea conta 160 membri. L'elezione avviene tramite suffragio universale una volta ogni 5 anni. Ogni membro del D\u00e1il \u00c9ireann \u00e8 chiamato in irlandese \"Teachta D\u00e1la\".\nFunzioni.\nI poteri del D\u00e1il \u00c9ireann sono simili a quelli delle altre camere basse nei sistemi parlamentari bicamerali, \u00e8 il ramo principale dell'Oireachtas. Ha infatti il potere di approvare leggi e di nominare o rimuovere il \"Taoiseach\" (capo del governo).\nSede.\nDal 1922, la sede del D\u00e1il \u00c9ireann \u00e8 a Leinster House, a Dublino."}
{"id": "801143", "revid": "83531", "url": "https://it.wikipedia.org/wiki?curid=801143", "title": "Lago Trearie", "text": "Il lago Trearie \u00e8 un laghetto naturale siciliano di tipo alpino che sorge alla quota di 1.435 metri s.l.m. nei territori di Randazzo (citt\u00e0 metropolitana di Catania) e di Tortorici (citt\u00e0 metropolitana di Messina). La sua superficie \u00e8 di circa 10 ettari. \nIl lago \u00e8 conosciuto perch\u00e9 popolato da varie specie avicole sia stanziali che migratorie. La sua posizione in quota lo rende meta di turismo estivo da parte di gitanti in cerca di refrigerio dalle temperature canicolari esistenti al livello del mare."}
{"id": "801150", "revid": "599013", "url": "https://it.wikipedia.org/wiki?curid=801150", "title": "Franka Dietzsch", "text": "Ha anche vinto un titolo europeo ai Campionati europei di Budapest 1998."}
{"id": "801153", "revid": "287204", "url": "https://it.wikipedia.org/wiki?curid=801153", "title": "Bandini 1000 V", "text": "La Bandini 1000 V sport prototipo, \u00e8 un'autovettura da corsa costruita nel 1970 dalla Bandini Automobili di Forl\u00ec.\nQuesta biposto sport affianca per molti anni le precedenti 1000/66 (di cui rappresenta l'evoluzione ma non la sostituzione), la Saloncino e la successiva 1000/72 sulle piste e corse in salita di tutta Italia. \nAlle caratteristiche oramai consolidate delle precedenti Bandini, si aggiunge la novit\u00e0 della testata completamente progettata da Ilario Bandini e realizzata in alluminio cos\u00ec come l'intero motore di 1000\u00a0cm\u00b3 di cilindrata. Questa prevede l'impiego di carburatori verticali Solex (da cui la \"V\" della sigla) posti ortogonalmente al piano originato dai due alberi a camme. \nCompletamente nuova \u00e8 la scelta della carrozzeria con una parte posteriore di sezione maggiore rispetto al resto della vettura originando grandi aperture per il vano motore; cos\u00ec come inediti sono i flap posti alle sue quattro estremit\u00e0 con chiara funzione aerodinamica.\nIl telaio.\nIl telaio, a traliccio di tubi in acciaio speciale, deriva direttamente da quello della \"1000/66\", anche se l'esperienza accumulata dalle gare, dalle prove in pista e dalla recente nascita della \"Saloncino\" contribuiscono alla nascita di un telaio che oltre alle due travi principali a sezione ellittica veda l'uso anche di elementi a sezione rotonda oltre ad una diversa disposizione dei pesi e al motore che assume una funzion sempre pi\u00f9 portante. \nNuove fusioni dei portamozzi permettono una variazione degli angoli caratteristici delle sospensioni. \nLa carrozzeria.\nLa carrozzeria Bandini in alluminio \u00e8 composta da una parte anteriore velocemente rimovibile, bassa e rotondeggiante, con una generosa presa d'aria ovale al centro, molto simile alla precedente 1000/66 ma qui, \u00e8 affiancata da due pinne fisse con due griglie di sfogo dell'aria davanti all'abitacolo. Questa parte venne modificata a met\u00e0 del 1972. Lo spazio per i fari viene sfruttato per aumentare la forza verso il basso dell'aria, definendo pi\u00f9 decisamente la presa d'aria che appare anche pi\u00f9 squadrata e acquisisce uno sfogo molto pi\u00f9 ampio. La parte posteriore usufruisce della differenza di larghezza rispetto al resto della vettura, questo crea ampie prese d'aria laterali per il motore e grazie anche al pannello che sigilla perfettamente il vano motore, porta flussi molto puliti ai flap fissi posteriori. In un secondo tempo, furono installati anche schermi per le ruote posteriori che gi\u00e0 erano stati utilizzati sulle \"Saponetta\" da pista."}
{"id": "801154", "revid": "1543377", "url": "https://it.wikipedia.org/wiki?curid=801154", "title": "Moltiplicazione araba", "text": "La moltiplicazione araba (o a gelosia, o a graticola, o per reticolo) \u00e8 un metodo per eseguire le moltiplicazioni. \u00c8 equivalente alla comune moltiplicazione in colonna, ma richiede pi\u00f9 spazio e rimanda alla fine tutte le somme. \nIl metodo.\nSi utilizza una tabella suddivisa in quadrati; i due numeri da moltiplicare vengono scritti uno sopra la tabella, con le cifre (disposte come di consueto) in corrispondenza delle colonne, e l'altro a destra, con le cifre (scritte dall'alto in basso, partendo dalla pi\u00f9 significativa) in corrispondenza delle righe.\nQuindi si calcolano tutti i prodotti tra una cifra del primo numero e una cifra del secondo numero, scrivendo il risultato all'interno del quadrato che si trova sulla stessa riga e sulla stessa colonna; il prodotto viene scritto dividendo il quadrato lungo una diagonale e disponendo la cifra delle unit\u00e0 nella met\u00e0 in basso a destra e l'eventuale cifra delle decine nella met\u00e0 in alto a sinistra.\nInfine vengono sommate le cifre lungo tutte le diagonali, partendo da quella pi\u00f9 a destra e utilizzando i riporti per la diagonale successiva.\nAd esempio, per moltiplicare i due numeri 123 e 405 lo schema \u00e8 quello indicato nella figura (ignorare le scritte)\nNell'esempio vengono svolte da destra le addizioni (in questo caso senza riporti)\nottenendo come risultato 49815.\nSe si svolgessero prima le somme in corrispondenza di ogni colonna si otterrebbe l'usuale moltiplicazione in colonna; queste somme sono infatti 1\u00d7405=405, 2\u00d7405=810 e 3\u00d7405=1215, con\nIl metodo \u00e8 inoltre esattamente equivalente (salvo per l'aspetto grafico) alla moltiplicazione in colonna effettuata moltiplicando le singole cifre (3\u00d75, 3\u00d70, 3\u00d74, 2\u00d75, ...):\nEsistono varianti del metodo qui descritto. In particolare, una variazione molto utile prevede di disporre il rettangolo \"a 45 gradi\" in modo che le cifre da sommare si trovino incolonnate verticalmente.\nPossono naturalmente esserci da fare dei \"riporti\". Ad esempio, il metodo applicato a formula_3 d\u00e0:\nche illustra i passaggi della corrispondente moltiplicazione in colonna\nCollegamenti esterni.\nUn articolo in rete di S. Funari e M. Li Calzi "}
{"id": "801161", "revid": "146092", "url": "https://it.wikipedia.org/wiki?curid=801161", "title": "Chiesa di Santa Maria Materdomini", "text": "La chiesa di Santa Maria Materdomini \u00e8 una delle chiese monumentali di Napoli; \u00e8 ubicata a margine della piazzetta Fabrizio Pignatelli.\nVenne fondata nel 1573 dal cavaliere gerosolimitano Fabrizio Pignatelli, Bal\u00ec di Sant'Eufemia e fratello del secondo duca di Monteleone. La chiesa venne costruita lo stesso anno in cui fu eretta la vicina struttura ospedaliera dei \"Pellegrini\" e, alla morte del fondatore, la cappella venne ceduta all'Arciconfraternita della Santissima Trinit\u00e0, che gi\u00e0 gestiva il nosocomio.\nIl disegno della facciata \u00e8 attribuibile all'architetto Giovanni Francesco Di Palma. Sul portale d'ingresso, originariamente, era collocata una statua della \"Madonna con Bambino\" di Francesco Laurana (XV secolo), attualmente disposta sull'altare maggiore.\nL'interno, composto da un'unica navata, \u00e8 stato sottoposto a rimaneggiamenti rilevanti durante il XIX secolo. Nella chiesa \u00e8 collocato il \"Monumento funebre di Fabrizio Pignatelli\", commissionato nel 1590 a Michelangelo Naccherino e completato nel 1609. Sulla sinistra \u00e8 presente un dipinto di Leonardo Olivieri del 1721, raffigurante la \"Vergine con i Pellegrini\" e la \"Carit\u00e0\", mentre sul lato opposto \u00e8 esposta una tela di Nicola Malinconico (\"la Vergine\" e i \"Santi Gennaro\" e \"Francesco di Paola\").\nNel tempio \u00e8 ospitato anche il \"Monumento funebre di Maria Luisa Colonna di Stigliano\", ottocentesca di Francesco Liberti."}
{"id": "801164", "revid": "3115", "url": "https://it.wikipedia.org/wiki?curid=801164", "title": "Lago Gurrida", "text": "Il lago Gurrida \u00e8 situato nei pressi di Randazzo in provincia di Catania sul versante nord occidentale dell'Etna.\nCaratteristiche.\nUbicato a sud di Randazzo, sul versante nord-ovest dell'Etna, fu creato da uno sbarramento dovuto ad una colata lavica dell'Etna avvenuta nel 1536.\nLa diga naturale cos\u00ec creata sul fiume Flascio diede origine a questo piccolo laghetto che sorge ad una quota di 835 metri s.l.m.. \nNei mesi estivi \u00e8 spesso in secca venendo a mancare una adeguata alimentazione. Nonostante ci\u00f2 non si spiega la secca completa se non con una permeabilit\u00e0 del suo letto che conduce alla dispersione della massa d'acqua.\nNei mesi estivi, le piene del torrente causano l'esondazione del lago; in passato sono stati eseguiti dei lavori per controllare il flusso d'acqua ed impedire danni alle zone circostanti. L'acqua in eccesso viene dunque raccolta in una sorta di bacino secondario; la zona coperta dall'acqua si espande fino ad allagare i vigneti e i frutteti circostanti.\n\u00c8 possibile visitare il lago e i vigneti in ogni stagione, grazie ad un sentiero natura realizzato dal Parco dell'Etna negli anni scorsi, contrassegnato dalla dicitura \"un sentiero per tutti\", poich\u00e9 anche visitatori con mobilit\u00e0 ridotta erano in grado di percorrerlo. Questo era reso possibile grazie ad una passerella in legno che passava sopra la zona allagata e alla sistemazione degli argini. Furono inoltre preparate due strutture per osservare gli uccelli migratori che approfittano dell'unica zona umida sull'Etna per una sosta lungo le loro rotte.\nTuttavia, la mancanza di manutenzione ha causato un degrado del sentiero, che attualmente si presenta in condizioni non ottimali: la passerella \u00e8 stata bruciata, il sentiero \u00e8 in parte invaso dai rovi, le casette per l'osservazione degli uccelli sono abbandonate."}
{"id": "801168", "revid": "121272581", "url": "https://it.wikipedia.org/wiki?curid=801168", "title": "Seanad \u00c9ireann", "text": "Seanad \u00c9ireann \u00e8 la camera alta dell'Oireachtas (Parlamento) della Repubblica d'Irlanda. Contrariamente alla camera bassa, chiamata D\u00e1il \u00c9ireann, il Seanad non \u00e8 eletto direttamente ma \u00e8 composto da membri scelti con criteri diversi.\nIl Seanad ha meno poteri del D\u00e1il.\nSede del Seanad \u00e8 Leinster House a Dublino.\nLo speaker del Seanad \u00e8 il Cathaoirleach.\nComposizione.\nAttualmente il Seanad \u00c9ireann \u00e8 composto da sessanta membri: \nReferendum del 2013.\nIl partito di destra Fine Gael nel 2013 ha promosso un referendum popolare per l'abolizione di questa istituzione, ritenuta inutile e costosa.\nIl 51,8 per cento degli elettori ha respinto la proposta. Il Fianna F\u00e1il, principale partito di opposizione, era contrario all'abolizione, per evitare l'accentramento di potere nelle mani del governo."}
{"id": "801171", "revid": "77358", "url": "https://it.wikipedia.org/wiki?curid=801171", "title": "Celuridi", "text": ""}
{"id": "801173", "revid": "146092", "url": "https://it.wikipedia.org/wiki?curid=801173", "title": "Chiesa di Santa Maria della Concordia", "text": "La chiesa di Santa Maria del Carmine alla Concordia \u00e8 una chiesa storiche di Napoli, posta ai margini dell'omonima piazzetta.\nL'edificio venne eretto nel 1556 su disegno del padre carmelitano Giuseppe Romano e sub\u00ec un rifacimento nel XVIII secolo per opera dell'architetto Giovan Battista Nauclerio.\nNel 1735 fu operativo Nicola Tagliacozzi Canale nella progettazione di opere di falegnameria.\nPresso la porta della sacrestia vi \u00e8 un dipinto raffigurante la \"Vergine con San Michele\", opera di Jusepe de Ribera, anche se alcune fonti attribuiscono l'opera a Giovanni Bernardino Azzolino.\nA sinistra dell'ingresso c'\u00e8 la tomba di Gaspare Benemerino, figlio dell'africano re di F\u00e8s, deceduto nel 1641, il quale, come \u00e8 ricordato nella lapide, si era convertito, rinunciando al trono paterno, per militare nelle file di Filippo III di Spagna. Nelle cappelle laterali sono collocate opere d'arte di discreto interesse, tra le quali vanno segnalate delle tele realizzate da Andrea Miglionico, da Paolo De Matteis (\"I Santi Alberto, Angelo martire e Nicola\" e la \"Madonna del Carmelo\" in sacrestia) e dalla bottega di quest'ultimo.\nDi notevole interesse architettonico \u00e8 la facciata del Settecento, realizzata su un alto basamento di piperno a sua volta sovrastato da due coppie di lesene composite; su queste ultime termina un articolato sistema decorativo a volute. \nEssa ha beneficiato di un radicale restauro in anni recenti dopo un incendio avvenuto durante una celebrazione liturgica."}
{"id": "801182", "revid": "767487", "url": "https://it.wikipedia.org/wiki?curid=801182", "title": "Gigi (opera teatrale)", "text": "Gigi \u00e8 una commedia di Anita Loos, tratta dall'omonimo romanzo della scrittrice francese Colette.\n\u00c8 la prima interpretazione teatrale, come protagonista, dell'attrice britannica Audrey Hepburn.\nDiretta da Raymond Roulear e prodotta da Gilbert Miller, la commedia apr\u00ec i battenti a Broadway, il 24 novembre 1951, al Teatro Fulton.\nFu un successo di critica e di botteghino e Audrey Hepburn ricevette notevoli critiche positive. L'attrice vinse il Theatre World Award per i debutti teatrali. Nel 1958, dallo stesso romanzo di Colette, fu girato il film \"Gigi\", diretto da Vincente Minnelli.\nTrama.\nLa trama dell'opera segue generalmente quella del romanzo, incentrandosi su una giovane donna parigina del XIX secolo, Gigi, avviata ad una carriera di cortigiana. Lei vive con la madre e la nonna, e prende lezioni a casa della zia. Studia quindi buone maniere, conversazione e relazioni personali. La famiglia ha importanti relazioni sociali, ed \u00e8 grande amica del ricco \"playboy\" Gaston. Egli \u00e8 annoiato della propria vita e la sua unica felicit\u00e0 sembra essere la compagnia di Gigi e della sua famiglia.\nLa zia Alicia decide che \u00e8 giunto il tempo per Gigi del suo ingresso in societ\u00e0. Dopo averla vestita per l'occasione, ella viene presentata a Gaston come una signorina. Lui dapprima \u00e8 sbigottito dal cambiamento di Gigi, per\u00f2 gradualmente si rende conto che \u00e8 attratto da lei, e la porta in citt\u00e0. Con il trascorrere della notte, Gaston capisce il vuoto della propria vita volendo di pi\u00f9. Propone a Gigi di sposarlo, e lei accetta volentieri.\nPrima rappresentazione in Italia.\nLa prima rappresentazione italiana \u00e8 stata per iniziativa della Compagnia dei giovani il 14 aprile 1955 al Teatro Carignano di Torino, regia di Giorgio De Lullo, scene di Mario Chiari, costumi di Maria de Matteis, con Anna Maria Guarnieri (Gigi),\nRossella Falk (Alice), Elsa Albani (Andr\u00e9e), Lola Braccini (Alvarez), Romolo Valli (Gastone), Valerio Ruggeri."}
{"id": "801183", "revid": "248115", "url": "https://it.wikipedia.org/wiki?curid=801183", "title": "I segugi", "text": ""}
{"id": "801184", "revid": "287204", "url": "https://it.wikipedia.org/wiki?curid=801184", "title": "Etna Trasporti", "text": "LEtna Trasporti \u00e8 una societ\u00e0 per azioni di trasporto passeggeri che gestisce autolinee su strada; ha sede a Catania e svolge attivit\u00e0 di trasporto pubblico prevalentemente su tratte della Sicilia orientale. Svolge anche servizi di noleggio e \"gran turismo\". Dal 1996 fa parte del Gruppo Interbus.\nLa societ\u00e0 rilev\u00f2 alla fine del 1962 il parco mezzi e le attivit\u00e0 della precedente societ\u00e0 ISTA a sua volta direttamente derivata dallo scorporo delle attivit\u00e0 di trasporto, su scala nazionale, della vecchia societ\u00e0 SITA.\nFino a met\u00e0 degli anni ottanta aveva una propria \"stazione degli autobus\" con annesso deposito ed officina nel cuore della citt\u00e0 di Catania, nella centralissima Via Rocca Romana. In seguito si trasfer\u00ec nella nuova e pi\u00f9 adeguata sede di Via San Giuseppe la Rena, a poca distanza dall'Aeroporto di Fontanarossa.\nAssieme alla \"Sais Autolinee\" di Enna ed alla AST azienda regionale di Palermo, costituisce l'ossatura del trasporto pubblico su strada in tutta la Sicilia. In conseguenza della dismissione di tratte e servizi delle rete ferroviaria, avvenuta a pi\u00f9 riprese nel secondo dopoguerra, il servizio di autobus \u00e8 divenuto il pi\u00f9 capillare sistema di trasporto fra i vari centri dell'isola."}
{"id": "801188", "revid": "767487", "url": "https://it.wikipedia.org/wiki?curid=801188", "title": "Foreign exchange office", "text": "Foreign Exchange Office, in sigla FXO, \u00e8 l'interfaccia che riceve il servizio di telefonia da una rete POTS. Essa genera i segnali di aggancio e rilascio della linea telefonica, che vengono ricevuti ed interpretati dall'FXS all'altro capo della linea (in centrale della societ\u00e0 di telecomunicazioni, solitamente). I telefoni analogici, i fax ed i modem sono esempi di FXO. Sono disponibili anche interfacce FXO che possono essere installate su computer, per permettere a PBX software, come Asterisk, di interagire con la rete POTS.\nUn FXO \u00e8 quindi rappresentato da qualsiasi dispositivo che, dal punto di vista del sistema telefonico, \u00e8 paragonabile ad un normale telefono. Come tale, deve essere in grado di interpretare e gestire i segnali di chiamata in arrivo, aggancio e rilascio della linea e di inviare, oltre che ricevere, il segnale della voce."}
{"id": "801190", "revid": "228587", "url": "https://it.wikipedia.org/wiki?curid=801190", "title": "Chiesa di Santa Maria di Montesanto", "text": "La chiesa di Santa Maria di Montesanto e l'annesso monastero vennero costruiti a Napoli da una comunit\u00e0 di Carmelitani siciliani originari di Montesanto.\nLa costruzione venne affidata all'architetto Pietro De Marino, ma i lavori vennero completati da Dionisio Lazzari, a cui si deve la cupola (1680). Gli stucchi della facciata, ricreati nel XIX secolo, sono di Angelo Viva e raffigurano la \"Madonna del Carmelo\".\nL'interno ha una pianta a croce latina, a navata unica con quattro cappelle per lato. Sugli altari delle prime cappelle a sinistra e a destra sono collocate due tele di Paolo De Matteis, datate 1693, con \"L' Angelo Custode\" e \"Il Miracolo di Sant'Antonio\". Nella seconda cappella a sinistra \u00e8 conservato un simulacro ligneo di \"San Ciro\" e il \"Ritratto funebre di Carlo Franchi\", avvocato del foro napoletano durante il XVIII secolo. Nella terza a cappella destra vi sono due tele ottocentesche di ignota mano.\nNel braccio sinistro del transetto \u00e8 collocato in una grande nicchia il \"Crocifisso tra la Madonna e San Giovanni\", gruppo ligneo seicentesco di notevole qualit\u00e0, tradizionalmente attribuito a Nicola Fumo, ma pi\u00f9 probabilmente opera di Aniello Perrone, mentre in quello destro \u00e8 posta una grande tela di Giovanni della Torre, seguace del Beinaschi, raffigurante \"La Sacra Famiglia davanti all'Eterno\".\nUn cenno a parte merita la terza cappella a sinistra, dedicata a Santa Cecilia, la quale \u00e8 rappresentata nel dipinto centrale di Giuseppe Simonelli (ritoccato - secondo il De Dominici - da Luca Giordano) e nei due laterali di Giuseppe Castellano. A lungo fu affidata alle cure dei Maestri di Musica della Real Cappella Palatina ed \u00e8 nota perch\u00e9 in essa sono sepolti Alessandro Scarlatti (\u2020 1725), Leonardo Leo (\u2020 1744), Pasquale Cafaro (\u2020 1787) ed altri musicisti della Real Cappella, come si legge dalla lapide marmorea sulla destra appostavi dal Cafaro nel 1777 ."}
{"id": "801194", "revid": "287204", "url": "https://it.wikipedia.org/wiki?curid=801194", "title": "Ribera Baixa", "text": "La Ribera Baixa (in castigliano: Ribera Baja) \u00e8 una delle 34 comarche della Comunit\u00e0 Valenciana, con una popolazione di 78.070 abitanti in maggioranza di lingua valenciana; suo capoluogo \u00e8 Sueca.\nAmministrativamente fa parte della provincia di Valencia, che comprende 17 comarche."}
{"id": "801195", "revid": "1226", "url": "https://it.wikipedia.org/wiki?curid=801195", "title": "Scala di Milano", "text": ""}
{"id": "801197", "revid": "287204", "url": "https://it.wikipedia.org/wiki?curid=801197", "title": "Gigi", "text": ""}
{"id": "801204", "revid": "1810027", "url": "https://it.wikipedia.org/wiki?curid=801204", "title": "Chiesa di Santa Brigida (Napoli)", "text": "La chiesa di Santa Brigida \u00e8 un luogo di culto cattolico che si erge nel centro storico di Napoli, in via Santa Brigida, nota per essere il luogo di sepoltura di Luca Giordano.\nStoria.\nL'origine della chiesa risale al 1609, quando un borghese, Giovanni Antonio Bianco, decise di aprire nella sua abitazione una cappella dedicata a Santa Brigida; a fianco vi realizz\u00f2 anche un conservatorio per vedove.\nQuesti lavori furono svolti all'insaputa della curia di Napoli e pertanto vennero subito bloccati; le strutture vennero vendute alla pia Giovanna Guevara e, con la licenza arcivescovile e con le sovvenzioni della pia donna, la struttura pot\u00e9 aprire nel 1610. Infine pass\u00f2 ai padri Lucchesi (Ordine della Madre di Dio) che tra il 1637 e il 1640 espansero la chiesa e il convento, che attualmente \u00e8 parte di Palazzo Barbaja.\nNella realizzazione della nuova chiesa, che rimpiazz\u00f2 la preesistente cappella del palazzo, furono rispettate le condizioni imposte dalle autorit\u00e0 spagnole, dietro sollecito del castellano del Maschio Angioino, che riteneva un ostacolo al tiro delle cannoniere una cupola di maestose dimensioni; per questo motivo fu innalzata una cupola alta solo nove metri.\nI Lucchesi rimasero fino alla prima espulsione avvenuta nel decennio francese; reinseriti dai Borbone di Napoli nella medesima struttura (ma modificata, poich\u00e9 parte delle originali strutture furono inglobate in altre opere civili), subirono un'ulteriore espulsione da parte dei Savoia nel 1862.\nLa parrocchia \u00e8 retta dall'Ordine della Madre di Dio. La chiesa \u00e8 sede dell'Ordine Militare del SS. Salvatore e di S. Brigida di Svezia.\nDescrizione.\nEsterno.\nLa modesta facciata \u00e8 composta da due registri: il primo ionico, dove s'apre il semplice portale con una lapide che lo sormonta, mentre nella trabeazione si legge un'iscrizione greca; il secondo ordine \u00e8 caratterizzato dalla presenza del finestrone.\nInterno.\nL'interno, a croce latina con cappelle laterali, presenta affreschi di Paolo Vetri sulla volta, che sostituirono quelli realizzati nel XVIII secolo da Giuseppe Mastroleo, andati perduti a causa della costruzione della vicina Galleria Umberto I. Vi \u00e8 sepolto Luca Giordano, precisamente sotto una lapide nei pressi dell'altare sinistro del transetto, sul quale campeggia il suo \"Miracolo di San Nicola\", straordinario capolavoro giovanile (datato 1655) di ispirazione veronesiana. Altra tela di grande qualit\u00e0 \u00e8 l\u2019\"Estasi di Sant'Antonio\" di Massimo Stanzione sull'altare destro del transetto. Gli altri lavori pittorici visibili nella chiesa sono di: Luca Giordano (\"Sant'Anna e la Vergine Bambina\"), Paolo De Matteis (\"Immacolata\"), Giacomo Farelli (\"Santa Brigida contempla la passione di Cristo e riceve le rivelazioni\"), Fedele Fischetti (l' \"Addolorata\" nell'anticamera della sacrestia), Nicola Peccheneda (\"Tobia ridona la vista al padre\"), il Franceschitto (\"San Giuseppe tiene tra le braccia il Bambino\"), Paolo Vetri (affreschi sulla volta e il quadretto di \"Santa Lucia\" poggiato sull'altare del transetto sinistro), Giovanni Salomone (\"La Madonna del Carmine che consegna lo scapolare a San Simone Stock\"), Giuseppe Aprea (\"L' Apparizione della Madonna con il bambino a San Giovanni Leonardi\") e ignoti (\"Sant'Antonio Abate\", \"Madonna con il Bambino e Sant'Apollonia\", \"Madonna con il bambino e San Filippo Neri\"). Gli affreschi della sacrestia furono iniziati sempre dal Giordano, ma terminati, a causa dell'improvvisa morte del maestro, da Giuseppe Simonelli.\nLa cupola alta nove metri, compreso il tamburo, presenta sull'intradosso una fuga prospettica di notevole valore realizzata anch'essa da Luca Giordano, che fa apparire la cupola pi\u00f9 slanciata del reale; all'esterno la calotta \u00e8 sormontata da un maestoso lanternino elicoidale, aperto alla base da piccole finestre ovali.\nNotevole \u00e8 anche la cappella della Madonna Addolorata, dove vi \u00e8 la statua ritenuta miracolosa; essa viene addobbata il primo giugno ed il quindici di settembre di ogni anno. \nNella sacrestia della Chiesa di Santa Brigida, in un armadio - reliquiario ricoperto da \"ex voto\", si conserva un busto reliquiario di san Cesario di Terracina di Terracina (il santo che ha sostituito e cristianizzato il culto dell'imperatore Cesare Augusto a Napoli), realizzato da bottega napoletana del XIX secolo in legno scolpito e dorato; si espone alla venerazione dei fedeli il 1\u00ba novembre, giorno della sua festa liturgica. Questa reliquia (frammento osseo del santo) fu traslata da Chiesa di Santa Maria Corteorlandini di Lucca nel XVII secolo dai Padri Lucchesi.\nNella chiesa si trova l'organo a canne Mascioni \"opus 439\", costruito nel 1931. Lo strumento, a trasmissione pneumatica, ha 22 registri; la sua consolle dispone di due tastiere di 61 note ciascuna e pedaliera di 32 note."}
{"id": "801206", "revid": "1226", "url": "https://it.wikipedia.org/wiki?curid=801206", "title": "Narrativa per ragazzi", "text": ""}
{"id": "801209", "revid": "1654832", "url": "https://it.wikipedia.org/wiki?curid=801209", "title": "Flotta", "text": "Il termine flotta \u00e8, nell'accezione pi\u00f9 normale del termine, un gruppo di navi, quasi sempre militari, che viaggiano insieme o, come si dice in gergo marinaresco, \"di conserva\".\nLa flotta \u00e8 costituita da navi di tipologia diversa che si integrano a vicenda. Una flotta in operazione militare \u00e8 spesso costituita da una portaerei, uno o pi\u00f9 incrociatori, cacciatorpediniere e navi appoggio. Questi convogli sono spesso scortati da sommergibili che provvedono ad una protezione in particolare delle portaerei, che per la loro mole non hanno una velocit\u00e0 di manovra sufficiente ad eludere attacchi portati con armi sommerse come i siluri. \u00c8 solitamente comandata da un ammiraglio, che \u00e8 ospitato da una nave molto veloce, come ad esempio un incrociatore. La definizione usuale di questo tipo di convoglio \u00e8 Gruppo da battaglia di portaerei.\nPer estensione del termine, l'uso di \"flotta\" \u00e8 stato esteso anche all'insieme di stessi tipi di mezzi di trasporto in dotazione ad un'unica organizzazione: da qui il termine di flotta aerea designante l'insieme di aerei appartenenti alla stessa compagnia aerea o di navi da trasporto appartenenti ad uno stesso armatore o battenti la stessa bandiera.\nNon \u00e8 raro l'uso di questa terminologia anche per indicare l'insieme di autocarri della stessa compagnia operante nel campo del trasporto su strada, oppure le automobili utilizzate da una azienda, con il termine di \"flotta aziendale\"; stesso discorso vale per il parco ferroviario."}
{"id": "801210", "revid": "1543377", "url": "https://it.wikipedia.org/wiki?curid=801210", "title": "Tour de France 1977", "text": "Il Tour de France 1977, sessantaquattresima edizione della corsa, si svolse in ventidue tappe precedute da un prologo iniziale, tra il 30 giugno e il 24 luglio 1977, per un percorso totale di 4\u00a0092,9 km. \nFu vinto per la seconda ed ultima volta dal passista-scalatore francese Bernard Th\u00e9venet (al terzo ed ultimo podio della carriera nella Grande Boucle dopo la piazza d'onore conseguita nel 1973 ed il trionfo del 1975). \nSi tratt\u00f2 della ventinovesima edizione della corsa a tappe francese vinta da un corridore di casa.\nTh\u00e9venet termin\u00f2 le proprie fatiche sui roventi asfakti della Francia in 115h38'30\". \nIn seconda posizione nella classifica generale si piazz\u00f2 il finisseur olandese Hennie Kuiper (al primo podio nel Tour in qualit\u00e0 di secondo classificato). \nA classificarsi terzo nella graduatoria generale fu Lo scalatore belga Lucien Van Impe (per la quarta volta sul podio di Parigi dopo il trionfo nel 1976 e altri due terzi posti ottenuti nel 1971 e nel 1975).\nIl distacco tra i primi due classificati fu di soli 48\", all'epoca il secondo pi\u00f9 piccolo margine vincente nella storia della corsa subito dopo i 38\" tra Jan Janssen e Herman Van Springel nell'edizione 1968.\nResoconto degli eventi.\nAl Tour de France 1977 parteciparono 100 corridori, dei quali 53 giunsero a Parigi. Le squadre partecipanti erano 4 francesi, 2 spagnole, 2 olandesi, 1 belga ed 1 italiana. \nLa \"Grande Boucle\" 1977, partita il 30 giugno da Fleurance, nella regione del Midi-Pirenei, and\u00f2 ad affrontare subito, nella prima settimana di corsa, i Pirenei; il paese venne percorso in senso orario, e le Alpi arrivarono solo negli ultimi dieci giorni. Si sconfin\u00f2 in Spagna, Belgio e Germania Ovest. Il ventiduenne tedesco occidentale Dietrich Thurau, in forza alla TI-Raleigh nonch\u00e9 esordiente assoluto al Tour de France, si aggiudic\u00f2 a sorpresa il cronoprologo iniziale di 5 chilometri; biss\u00f2 il successo l'indomani nel tappone pirenaico tra Auch e Pau con i colli d'Aspin, del Tourmalet e d'Aubisque, e il 4 luglio fece sua pure la cronometro di Bordeaux, concludendola a 45,989 km/h di velocit\u00e0 media.\nComplici anche le poche insidie di un percorso quasi completamente pianeggiante, Thurau mantenne la vetta della classifica per altre due settimane; dovette abdicare il 17 luglio, giorno della cronoscalata alpina di Morzine-Avoriaz, cedendo la maglia gialla a Th\u00e9venet per soli 11 secondi. Il giorno dopo vinse in volata a Chamonix, senza per\u00f2 guadagnare terreno sui rivali, mentre l'indomani, nel tappone alpino con il Colle della Madeleine e arrivo sull'Alpe d'Huez, accus\u00f2 un pesante distacco \u2013 12'32\" da Hennie Kuiper vincitore di giornata, 11'51\" da Th\u00e9venet \u2013 scivolando al sesto posto della graduatoria generale.\nLe ultime sei tappe, e nella fattispecie le due prove a cronometro di Digione e di Parigi (quest'ultima vinta da Thurau, che port\u00f2 a cinque il bottino di successi divenendo quindi il corridore pi\u00f9 vincente nelle singole frazioni di questa edizione del Tour), non arrecarono grandi cambiamenti all'ordine di classifica: Th\u00e9venet giunse in giallo a Parigi, incrementando da 8 a 48 secondi il proprio vantaggio su Kuiper, Lucien Van Impe consolid\u00f2 il suo terzo posto, Francisco Gald\u00f3s il quarto, mentre Joop Zoetemelk, trovato positivo all'antidoping dopo la cronoscalata di Avoriaz (che aveva vinto), venne penalizzato di dieci minuti scendendo dal quinto all'ottavo posto; un Eddy Merckx malato, poi, chiuse sesto l'ultimo Tour de France della sua carriera. La maglia verde della classifica a punti fu appannaggio di Jacques Esclassan, quella a pois (per gli scalatori) and\u00f2 per la quarta volta a Van Impe. Degna di nota infine, durante la quattordicesima tappa, l'azione del francese Bernard Quilfen, vincitore a Thonon-les-Bains dopo una fuga di ben 222 chilometri.\nSul totale di ventotto frazioni corse (considerando come unit\u00e0 anche il cronoprologo e le varie semitappe), Th\u00e8venet indoss\u00f2 la maglia gialla al termine delle ultime nove frazioni. Nelle precedenti diciannove frazioni l'aveva sempre indossata il tedesco Dietrich Thurau (alla fine quinto nella classifica generale)."}
{"id": "801215", "revid": "1810027", "url": "https://it.wikipedia.org/wiki?curid=801215", "title": "Chiesa di Santa Maria Regina Coeli", "text": "La chiesa di Santa Maria Regina Coeli \u00e8 un antico luogo di culto di Napoli e costituisce un importante esempio di arte rinascimentale e barocca.\nStoria.\nNel 1590 alcune canonichesse regolari lateranensi, persa la loro sede a causa di un terremoto nel 1561, si insediarono nel Palazzo Montalto sito presso il monastero di San Gaudioso; la preesistente dimora fu trasformata in un nuovo convento intitolato a Maria \"Regina Coeli\".\nSecondo alcuni la realizzazione delle strutture fu affidata a Giovanni Vincenzo Della Monica, secondo altri a Giovanni Francesco di Palma. La costruzione della chiesa fu conclusa nel 1594 sotto la supervisione di Luciano Quaranta.\nCon certezza si sa che la fontana-pozzo al centro del chiostro risale al XVI secolo: \u00e8 stata realizzata in marmo circondata da quattro obelischi piramidali e da sfere di marmo, disposti in maniera alternata. Gli edifici hanno subito poi nel corso del tempo vari tipi di restauri.\nTra il 1634 e il 1659 l'architetto Pietro De Marino progett\u00f2 ed esegu\u00ec il soffitto ligneo, ricco di intarsi e dorature; nel 1682 Francesco Antonio Picchiatti lavor\u00f2 al grande chiostro, oltre a vari altri interventi.\nDi fronte alla chiesa fu acquistato un fabbricato nel 1720: tra questo ed il complesso monastico vi era un cavalcavia, su quale fu costruito un campanile merlato a pianta ottagonale, ancora oggi visibile su via Pisanelli.\nNel 1778 l'architetto Ignazio Di Nardo progett\u00f2 e fece eseguire il rivestimento in stucchi e marmi dei piperni della chiesa; nel 1781 la decorazione marmorea della controfacciata fu disegnata dall'ingegnere Antonio Macr\u00ec.\nNel 1808 le lateranensi furono trasferite presso il monastero di Ges\u00f9 e Maria e furono sostituite dalle Suore della Carit\u00e0 di Santa Giovanna Antida Thouret che arrivarono il 18 novembre 1810. Le suore della carit\u00e0 ancora oggi gestiscono il complesso.\nDescrizione.\nL'entrata \u00e8 preceduta da una doppia rampa di scale con pronao sorretto da pilastri e arcate, ed \u00e8 stato affrescato dal pittore fiammingo Loise Croys, allievo di Paul Bril al quale erano inizialmente attribuite le pitture, nel 1594; la facciata \u00e8 ancora cinquecentesca. A destra del sagrato, sopra via Pisanelli, si erge il campanile ottagonale.\nL'interno colpisce per il ricco rivestimento di marmi policromi ed \u00e8 composto da una sola navata con cinque cappelle sul lato sinistro e quattro sul lato destro. La volta della navata \u00e8 caratterizzata da un pregevole soffitto a cassettoni, realizzato su disegno di Pietro De Marino nel XVII secolo ed ornato da tre tele di Massimo Stanzione. Tra i finestroni della navata sono collocate 14 tele di Luca Giordano, Giacomo Farelli, Micco Spadaro, Pietro del P\u00f2 e Giuseppe Fattorusso (allievo del Beinaschi), mentre sugli archi delle cappelle il giordanesco Domenico di Marino affresc\u00f2 figure di Santi e Profeti. Di rilievo anche la grande tela di Antonio Dominici, raffigurante \"La Resurrezione di Lazzaro\", che si ammira sulla controfacciata. Partendo da sinistra, la prima cappella custodisce un dipinto su \"I Quaranta Martiri\", attribuito a Giulio dell'Oca, mentre il \"San Michele\" e \"L'Angelo Custode\" sono tele di Domenico Montesoro. La seconda cappella \u00e8 dominata dalla presenza di Luca Giordano, infatti di sua mano sono: la tela centrale con il \"Sant'Agostino che converte l'eretico\" e le due laterali con il \"Sant'Agostino nel deserto\" e il \"San Patrizio canonico lateranense\"; mentre l'affresco sulla volta, raffigurante \"Santa Monica in gloria\", e le due tele laterali superiori con \"San Luigi Gonzaga\" e \"San Giovanni Battista\" sono di un ignoto seguace. Ancora del Giordano sono i due dipinti laterali (datati 1680 e raffiguranti il \"Cristo che cade sotto la croce\" e il \"Cristo posto in croce\") nella quarta cappella, dove si conservano anche un crocifisso ligneo del XVI secolo sull'altare e affreschi di Michele Ragolia sulla volta. La terza cappella presenta affreschi di Orazio Frezza sulla volta, pur essendo stata completamente rifatta nel 1934, quando fu dedicata a Santa Giovanna Antida Thouret (nel paliotto dell'altare di questa cappella \u00e8 incassata l'urna reliquiaria con le spoglie della santa in questione). La quinta custodisce sull'altare una statua settecentesca di San Vincenzo de' Paoli e due tele coeve di Orazio Frezza, autore anche degli affreschi sulla volta. Spostandosi sul lato destro, la prima cappella presenta al centro una \"Madonna e Santi\" di Michele Ragolia e ai lati un \"San Nicola\" e un \"Sant'Antonio\" di Lorenzo Vaccaro, al quale sono attribuiti anche gli affreschi sulla volta; mentre nella cappella seguente sono da segnalare un \"San Francesco in estasi\" , attribuito a Paul Bril, e le due tele laterali di Girolamo Cenatiempo. La terza cappella \u00e8 dedicata alla Madonna del Rosario (raffigurata nel polittico centrale di ignoto artista), mentre la quarta contiene due tele firmate da Domenico Viola. Sulla quinta campata del lato destro alloggia la grande cantoria (progettata da Gaetano Genovese), sulla quale \u00e8 collocato l'organo seicentesco (ornato da due \"Virt\u00f9\" di Antonio Dominici). Pietro del P\u00f2 affresc\u00f2 i peducci della cupola, la quale \u00e8 decorata da stucchi seicenteschi. Di grande impatto \u00e8 l'area presbiteriale. L'altare maggiore in marmi commessi, tra i pi\u00f9 belli della citt\u00e0, fu eseguito dai marmorari Giovanni Mozzetti e Francesco Valentino tra il 1652 e il 1655. Alle sue spalle vi \u00e8 una cona che racchiude un polittico settecentesco di Ferdinando Castiglia. Pietro Bardellino realizz\u00f2 nel 1786 le due grandi tele laterali (ritraenti \"Ester e Assuero\" e \"San Filippo battezza l'Eunuco\"), sotto le quali vi sono due rilievi marmorei di Antonio Belliazzi.\nNella sacrestia \u00e8 conservata una \"Piet\u00e0\" di Filippo Vitale. In un altro ambiente vi \u00e8 il \"San Gennaro che intercede Cristo per la citt\u00e0 di Napoli\" di Paolo De Matteis (tela documentata presso la cappella del Monte dei Poveri Vergognosi a via Toledo). Infine, tra i vari locali del monastero \u00e8 degno di menzione soprattutto il peculiare refettorio (affrescato da Michele Ragolia), all'interno del quale \u00e8 di spicco un grande polittico della seconda met\u00e0 del XVI secolo con \"I Miracoli della Madonna di Loreto\".\nIl chiostro.\nIl chiostro, la cui entrata \u00e8 in vico San Gaudioso, custodisce i busti di \"San Vincenzo de' Paoli\" e di \"Santa Giovanna Antida Thouret\".\nImportanti lavori di ristrutturazione furono eseguiti nel 1599. Nella seconda met\u00e0 del XVII secolo vennero completati su disegno dell'architetto Picchiatti i due corpi di fabbrica destinati alle celle delle religiose lungo i due lati del chiostro, all'interno del quale vi era un balcone in legno con pergolato dove di aprivano cucine e i forni.\nInoltre, sul cornicione dell'ultimo corpo furono collocati canali di creta per far confluire l'acqua piovana in recipienti seminascosti dalla vegetazione."}
{"id": "801225", "revid": "228587", "url": "https://it.wikipedia.org/wiki?curid=801225", "title": "Chiesa di San Carlo alle Mortelle", "text": "La chiesa di San Carlo alle Mortelle \u00e8 una delle chiese monumentali di Napoli, secondo alcuni descrittori di et\u00e0 moderna deve il suo nome a un boschetto di alberi di mirto presente in quel luogo fino a tutto il Cinquecento, ma ricerche storiche hanno documentato la presenza sul posto di propriet\u00e0 della famiglia spagnola \"Trojanis y Mortela\".\nLa chiesa rappresenta uno dei principali punti di riferimento dell'arte barocca in citt\u00e0.\nStoria.\nLa chiesa fu eretta a partire dal 9 ottobre 1616, data della posa della prima pietra, con un sostanzioso contributo del reggente del Supremo Consiglio d'Italia Carlo Tapia, su progetti del barnabita Giovanni Ambrogio Mazenta.\nTali progetti presero a modello chiese barnabite di Milano, come quella di Sant'Alessandro in Zebedia, quest'ultima eretta dal confratello Lorenzo Binago.\nIl Mazenta, occupato in altri cantieri dell'ordine, affid\u00f2 il progetto all'architetto napoletano Giovanni Cola di Franco, autore della chiesa di Santa Maria la Nova.\nIl Cola di Franco fu un ingegnere attivo tra il 1597 e il 1621; dopo il 1621 la fabbrica pass\u00f2 a Bartolomeo Picchiatti che progett\u00f2 il collegio, ma i lavori proseguono a rilento ed in tre anni (1626-28) vennero completati solo la sagrestia ed il presbiterio, mentre tra il 1632 e il 1638 vennero costruiti gli ambienti del collegio, in parte affrescati da Antonio De Bellis.\nIl collegio fu terminato nel 1650.\nNel 1646 fu redatto un progetto che interessava anche le parti gi\u00e0 costruite; erano da completare il coro e il porticato del chiostro, ma nel corso dei lavori la pianta fu pi\u00f9 volte modificata, con la riduzione del presbiterio.\nDopo la peste del 1656, che port\u00f2 via molte persone tra cui anche il pittore Antonio de Bellis, il cantiere pass\u00f2 all'architetto ed ingegnere regio Francesco Antonio Picchiatti, che propose di ridimensionare il collegio, mentre, dopo il terremoto del 1688, si restaurarono la chiesa e la sacrestia e, nel 1696, si portarono alcuni rinnovamenti al presbiterio.\nAgli inizi del XVIII secolo sul cantiere era presente Marcello Zucca, un architetto barnabita che complet\u00f2 la facciata di Sant'Alessandro in Zebedia; nella chiesa napoletana realizz\u00f2 un paliotto d'altare in marmo, pietre dure e madreperla.\nDagli anni trenta del Settecento fu iniziata la facciata, fino a quel momento ancora rustica, su progetto di Enrico Pini, allievo del Sanfelice; il primo ordine fu completato nel 1743 con decorazioni in stucco di Giuseppe Scarola e dello scultore Domenico Catuogno; il secondo registro venne realizzato nella seconda met\u00e0 del secolo su un probabile progetto di Luca Vecchione.\nIntorno alla met\u00e0 del Settecento, nell'intervallo tra il primo registro della facciata e il secondo, si registra l'attivit\u00e0 di Nicola Tagliacozzi Canale che prese parte ad alcuni lavori di consolidamento del complesso a seguito di alcuni dissesti: chiuse il portale laterale e aggiunse i sottarchi tra navata e presbiterio, modificando l'assetto strutturale dei pilastri e lo spazio originario.\nLa chiesa fu officiata dai barnabiti fino alla soppressione francese di inizio Ottocento (12 settembre 1806). Soppressi i barnabiti, il collegio fu destinato ad abitazione delle vedove dei militari. Con la restaurazione la chiesa fu concessa agli agostiniani (9 agosto 1819), che la tennero fino alla successiva soppressione risorgimentale (1862), quando pass\u00f2 al clero diocesano come chiesa adiutoria della parrocchia di Santa Maria Apparente. L'erezione canonica della parrocchia di San Carlo alle Mortelle \u00e8 del 24 ottobre 1937, perfezionata con il R.D. del 16 maggio 1940.\nNella notte del 23 settembre 2009 si \u00e8 aperta una voragine, causata dal crollo in tre punti della volta tufacea di una cavit\u00e0 del sottosuolo. La voragine ha interessato il crollo di una porzione di via San Carlo alle Mortelle, il crollo parziale del pavimento di fine Settecento della chiesa e di un \"basso\" causando l'evacuazione di cinque palazzi e l'inagibilt\u00e0 dell'edificio sacro che ha destato perplessit\u00e0 a causa di crepe sulla facciata. Attraverso il Fondo Edifici di Culto il Ministero dell'interno, proprietario e quindi responsabile della struttura, nel 2011 riceve un finanziamento di 1,5mln di euro (500.000 sul 2011 e 1 mln sul 2012) dall'ARCUS SpA (Societ\u00e0 per lo sviluppo dell'arte, della cultura e dello spettacolo) per dare il via ai lavori di restauro.\nLa chiesa \u00e8 stata riaperta al pubblico il 24 febbraio 2017.\nDescrizione.\nLa facciata.\nLa facciata della chiesa, risalente al 1743 e progettata da Enrico Pini, si presenta su due ordini, con capitelli che riprendono motivi floreali; sono presenti inoltre tra nicchie, al cui interno sono poste, ai lati, le statue di \"San Liborio\" (a destra) e di \"Sant'Alessandro Sauli\" (a sinistra), diventate nel corso dell'Ottocento, per rispetto della tradizione agostiniana, \"San Tommaso di Villanova\" (a destra) e \"Sant'Agostino\" (a sinistra), come indicano i nomi alla base; all'interno della nicchia centrale vi \u00e8 la statua di \"San Carlo\".\nL'interno.\nL'interno \u00e8 a croce latina, con tre cappelle laterali; le cappelle centrali son pi\u00f9 alte e larghe di quelle ai margini.\nLe opere principali della chiesa sono: il vasto ciclo di dipinti sulla \"Vita di San Carlo\" di Antonio De Bellis, l\"'Immacolata e Santi\" di Giuseppe Simonelli, il \"San Carlo in estasi davanti alla croce\" nel coro (firmato da Fede Galizia e datato 1611) e le due acquasantiere in marmi policromi del Seicento.\nNella sacrestia Benedetto Torre affresc\u00f2 sulla volta la scena della \"Gloria di San Carlo\" e dipinse la tela dell\"Apparizione della Madonna con il Bambino a San Carlo\" sull'altare.\nNel palazzo a destra della chiesa, un tempo parte del collegio cos\u00ec come diversi edifici attigui, sono conservati i resti del giardino e del chiostro barocco."}
{"id": "801226", "revid": "1958640", "url": "https://it.wikipedia.org/wiki?curid=801226", "title": "Jacques Cassini", "text": "Biografia.\nEgli studi\u00f2 presso l'Osservatorio di Parigi (dove, si dice, sarebbe nato) prima di entrare al Coll\u00e8ge Mazarin. Divenne studente all'Acad\u00e9mie des Sciences nel 1694 poi succedette a suo padre come membro della stessa accademia nel 1712. Con suo padre, viaggi\u00f2 molto e partecip\u00f2 a molte osservazioni astronomiche e rilievi geodesici.\nAmmesso alla Royal Society (1696) e nell'accademia di Berlino, divenne amico di Newton e Halley. Militante cartesiano, espresse un parere contrario alla teoria della planetariet\u00e0 terrestre. \nNel 1740 Cassini abbandon\u00f2 la sua attivit\u00e0 di scienziato e lasci\u00f2 a suo figlio C\u00e9sar-Fran\u00e7ois Cassini la continuazione delle attivit\u00e0 presso l'osservatorio. \nJacques Cassini si vide affidare carichi amministrativi importanti: Consigliere di Stato, magistrato alla camera di giustizia.\nCassini descrisse il meridiano perpendicolare di Francia (Meridiano di Parigi), studi\u00f2 inoltre l'inclinazione dei satelliti e degli anelli di Saturno. \nL'asteroide 24102 Jacquescassini \u00e8 stato chiamato cos\u00ec in suo onore."}
{"id": "801227", "revid": "287204", "url": "https://it.wikipedia.org/wiki?curid=801227", "title": "Joop Zoetemelk", "text": "Da dilettante vinse la cronometro a squadre ai Giochi olimpici di Citt\u00e0 del Messico nel 1968. Professionista dal 1970 al 1987, vinse la Vuelta a Espa\u00f1a nel 1979, il Tour de France nel 1980, il campionato del mondo su strada nel 1985, la Freccia Vallone nel 1976 e l'Amstel Gold Race nel 1987, a 40 anni di et\u00e0.\nCarriera.\nGli esordi.\nDa dilettante gareggi\u00f2 con la squadra olandese Swift. Il risultato pi\u00f9 prestigioso ottenuto tra i dilettanti fu la medaglia d'oro ai Giochi olimpici di Citt\u00e0 del Messico del 1968 nella cento chilometri a cronometro insieme ai connazionali Fedor den Hertog, Jan Krekels e Ren\u00e9 Pijnen. Nel 1969 si aggiudic\u00f2 il Tour de l'Avenir, la pi\u00f9 importante corse a tappe dilettantistica francese. Da dilettante vinse anche per quattro volte consecutive, dal 1966 al 1969, il campionato olandese per squadre.\nLe vittorie.\nPassato professionista nel 1970 con la formazione belga Flandria-Mars e rimasto sotto contratto con questa squadra per tre stagioni, negli anni successivi vest\u00ec anche le divise della Gitane-Frig\u00e9cr\u00e8me (1973), della Gan/Miko-Mercier (1974-1979), della TI-Raleigh (1980-1981), della Coop-Mercier (1981-1982) e infine della Kwantum Hallen/Superconfex (1984-1987).\nNei diciotto anni di professionismo prese parte a sedici edizioni del Tour de France, concludendolo sempre e salendo per sette volte sul podio. Vinse la corsa nel 1980, a trentatr\u00e9 anni, con sette minuti di vantaggio su Hennie Kuiper e otto su Raymond Martin. Fu inoltre secondo nel 1970, nel 1971, nel 1976, nel 1978 (quando rimase secondo nonostante i 10' di penalit\u00e0 assegnati), nel 1979 e nel 1982, fronteggiando campioni come Raymond Poulidor, Eddy Merckx, Felice Gimondi, Lucien Van Impe e Bernard Hinault. Vest\u00ec la maglia gialla in totale per ventidue volte, vinse inoltre dieci tappe (quattro delle quali a cronometro), cinque cronosquadre, la classifica combinata nel 1973 e il Premio Fair Play nel 1986.\nOltre alle prestazioni alla \"Grande Boucle\", partecip\u00f2 anche per due volte alla Vuelta a Espa\u00f1a. Nel 1971 si piazz\u00f2 al sesto posto e vinse una tappa e la Classifica scalatori; nell'edizione 1979 si aggiudic\u00f2 invece la classifica generale e due tappe. In carriera ottenne anche successi nelle brevi corse a tappe: vinse infatti il Tour de Romandie nel 1973, la Parigi-Nizza per tre volte, nel 1974, nel 1975 e nel 1979, e la Tirreno-Adriatico nel 1985.\nNelle classiche monumento, durante i diciotto anni di professionismo, ottenne alcuni piazzamenti ma nessuna vittoria: chiuse infatti quinto al Giro delle Fiandre nel 1973, quarto alla Parigi-Roubaix nel 1979, nono alla Liegi-Bastogne-Liegi nel 1973 e nel 1984, sesto al Giro di Lombardia nel 1972. Tra le gare di un giorno fece comunque sua la Freccia Vallone nel 1976 (malgrado uno sbaglio di percorso nell'ultimo chilometro), la Parigi-Tours nel 1977 e nel 1979 quando si chiamava \"Grand Prix d'Automne\", nonch\u00e9 l'Amstel Gold Race nel 1987, a pi\u00f9 di quarant'anni di et\u00e0; \u00e8 ad oggi il pi\u00f9 anziano vincitore di una classica. Fu infine due volte campione nazionale olandese, nel 1971 e nel 1973.\nPartecip\u00f2 infine, da professionista, a diciassette edizioni del campionato del mondo su strada. Ottenne il quinto posto nel 1972, nel 1973 e nel 1975 e il quarto nel 1976 e nel 1982. Nel 1985, a quasi trentanove anni e ormai sul finire di carriera, conquist\u00f2 l'ambita maglia iridata a Giavera del Montello scattando a due chilometri dall'arrivo e tagliando la linea del traguardo da solo. Come molti altri olandesi della sua stessa epoca non prese mai parte al Giro d'Italia, dato che gli sponsor delle loro squadre non lo ritenevano vantaggioso a livello economico.\nDopo il ritiro.\nRitiratosi dall'attivit\u00e0 al termine della stagione 1987, dal 1992 al 2006 ha collaborato con Jan Raas come direttore sportivo della formazione olandese Buckler, diventata poi Wordperfect, Novell e infine Rabobank."}
{"id": "801228", "revid": "9", "url": "https://it.wikipedia.org/wiki?curid=801228", "title": "St Etienne", "text": ""}
{"id": "801229", "revid": "9", "url": "https://it.wikipedia.org/wiki?curid=801229", "title": "Col de Montgen\u00e8vre", "text": ""}
{"id": "801230", "revid": "1226", "url": "https://it.wikipedia.org/wiki?curid=801230", "title": "Le Manoir du diable", "text": ""}
{"id": "801232", "revid": "767487", "url": "https://it.wikipedia.org/wiki?curid=801232", "title": "The Secret People", "text": "The Secret People \u00e8 un film del 1952 diretto da Thorold Dickinson e interpretato da Valentina Cortese, Serge Reggiani e Audrey Hepburn.\nTrama.\nAnselmo riceve una lettera da un suo vecchio amico, a causa del regime repressivo nel suo paese rischia la galera e gli chiede di prendersi cura delle due figlie: Maria ed Eleonora detta Nora. L'uomo accetta senza problemi e dopo qualche anno le ragazze riescono ad ottenere la cittadinanza inglese cambiano il cognome da Brentano a Brent e per festeggiare si recano a Parigi in occasione dell'EXPO 1937. Maria non ha mai dimenticato il suo innamorato Louis e grazie a questo viaggio lo ritrova.\nLuis si dichiara giornalista ma \u00e8 membro di una organizzazione che sta organizzando un attentato e chiede l'aiuto di Maria ricordandole che stanno colpendo il responsabile della morte di suo padre.\nLa bomba causa la morte di una cameriera e Maria discute con Luis, il padre era contrario al regime ma non lo avrebbe mai combattuto in questo modo mentre l'uomo \u00e8 pronto continuare con questa strategia.\nInterrogata dalla polizia crolla subito e confessa tutto. Grazie a lei la polizia riesce ad arrestare gran parte della banda ma una bomba esplode nel locale di Anselmo. Maria viene ricoverata ma la polizia per proteggerla diffonde la notizia della sua morte. Lei inizier\u00e0 una nuova vita con un altro nome ma non potr\u00e0 pi\u00f9 vedere Anselmo e soprattutto la sorella Nora che \u00e8 riuscita a coronare il suo sogno e diventare una ballerina classica.\nDurante uno spettacolo della sorella riconosce due elementi della banda e teme che Nora sia in pericolo. In realt\u00e0 la banda sta organizzando un nuovo attentato contro il generale e Louis sta cercando di coinvolgere Nora nel piano. Maria cerca di dissuaderla ma un complice la ferisce a morte ma la polizia \u00e8 in agguato e riesce ad arrestare sia Louis che l'aggressore."}
{"id": "801234", "revid": "90101", "url": "https://it.wikipedia.org/wiki?curid=801234", "title": "Stephen Hackett", "text": ""}
{"id": "801235", "revid": "90101", "url": "https://it.wikipedia.org/wiki?curid=801235", "title": "Anthony Banks", "text": ""}
{"id": "801236", "revid": "22475", "url": "https://it.wikipedia.org/wiki?curid=801236", "title": "Chiesa di Santa Maria di Portosalvo", "text": "La chiesa di Santa Maria di Portosalvo \u00e8 un luogo di culto cattolico di Napoli situato in via Alcide De Gasperi, all'inizio di via Marina, nella zona del porto; \u00e8 detta anche \"fuori le mura\" in quanto sorgeva, appunto, fuori le mura della citt\u00e0.\nLa struttura \u00e8 chiusa da svariati anni. Dopo un lungo periodo di incuria, il monumento attualmente risulta in fase avanzata di restauro.\nStoria.\nIntorno alla met\u00e0 del XVI secolo, un marinaio, Bernardino Belladonna, ebbe una grazia per essere scampato ad un naufragio e sent\u00ec il bisogno di sdebitarsi fondando, insieme ad altri marinai ed armatori, una congrega con annessa cappella. Il 31 maggio 1554 il cardinale accord\u00f2 il permesso ed il 1\u00ba giugno vennero eletti governatori della congrega il Belladonna, Nardo Calvanico, Annibale De Pronillo e fr\u00e0 Albano. La zona scelta fu alquanto insolita perch\u00e9 originariamente era una sporgenza di terra bagnata su tre lati dal mare ed inoltre si trovava fuori \"Porta di Massa\".\nPochi mesi dopo la fondazione della congrega laica, vennero iniziati i lavori della chiesa, che durarono fino al 1564 con l'ultimazione del soffitto incatenato per evitare crolli. Tra il 1564 e il 1565 si realizzarono imponenti opere di decoro rinascimentali che complessivamente vennero a costare 150 ducati: un certo mastro Battista costru\u00ec il coro con scala a chiocciola; nel frattempo fu stipulato un contratto con i falegnami Ferrante e Martino per la realizzazione di una cornice in legno, indorata da Iacopo Aniello, e con un pittore poco noto, che aveva anche affrescato la volta della chiesa, al quale fu chiesto di dipingere una \"Madonna\".\nNegli anni settanta del XVI secolo fu dipinta una tela di \"Sant'Antonio\" e vennero realizzati due angeli nel quadro della \"Madonna\". Nel frattempo vi furono notevoli donazioni tra denaro e opere, tra cui una tavola dipinta, per dieci ducati, da Girolamo Imparato. Alla fine del XVI secolo vennero realizzati alcuni interventi strutturali al coro e alla copertura dell'edificio.\nTra il 1602 e il 1630 i confratelli decisero di rimodernare la chiesa con tele di artisti sconosciuti ed a buon mercato. Nel 1624 vi fu una riparazione alla palizzata a mare che proteggeva la chiesa dalle onde marine. Tre anni dopo vennero commissionate una tela per la sacrestia, lastre di marmo per quattro fosse e \"riggiole\" per il pavimento. Tra il 1633 e il 1634 venne realizzato il cassettonato ligneo dai falegnami Giuseppe d'Antonio, Sebastiano Milante, Giovanni Conventale e un certo Giovan Battista; fu intagliato da Cola Antonio Conte e un tale Michelangelo; fu indorato da Giuseppe Milone ed infine fu posto nel vano centrale del cassettonato una tela dipinta da Battistello Caracciolo. Furono anche acquistati dei candelabri argentei dell'orefice Onorio di Luca. Nel decennio tra il 1638 e il 1647 furono commissionati, ad altre maestranze locali, gli arredi in ebano a Vincenzo Cannavale, la ridecorazione delle cappelle allo stuccatore Aniello Lombardo, una tela di \"San Nicola\" a Iacopo di Castro ed infine la balaustra dell'altare maggiore ad opera di Dionisio Lazzari. Dal 1650 al 1700 si susseguirono ulteriori abbellimenti come indorature, suppellettili di argento e imbiancature di volte. Nel 1678 fu realizzato un apparato d'arredo di suppellettili in argento e coralli eseguito da Giovan Domenico Vinaccia. Poco dopo si provvide a rinforzare la palizzata con la direzione dell'ingegnere Lorenzo Ruggiano, mentre, su indicazione di Giovan Domenico Vinaccia, fu intonacata e indorata la cupola con affreschi di Nicola Russo.\nNel 1749 fu terminata la palazzina progettata dall'ingegnere Ignazio Cuomo; questa era adibita a sagrestia, oratorio e abitazioni dei confratelli. Le decorazioni furono eseguite dal piperniere Gennaro Pagano, dallo stuccatore Nicola Scodes, dal falegname Antonio de Curtis e dal pittore Giuseppe Baldi. Tra il 1767 e il 1769 furono compiuti vari lavori di restauro di tele e affreschi ad opera di Evangelista Schiano, mentre il cupolino fu imbiacato da Scodes sotto la direzione del pittore Francesco Giordano da Policastro.\nTra il 1769 e il 1772 vi lavor\u00f2 Giuseppe Astarita, che trasform\u00f2 radicalmente la chiesa nella sua disposizione; inoltre furono eseguiti interventi di decorazione dallo Scodes e dal marmoraro Antonio di Lucca. Nel 1775 fu realizzata dal di Lucca, su disegno dell'ingegnere Felice Bottigliero, la cona marmorea che sovrasta l'altare maggiore. I lavori terminarono intorno al 1778 per mancanza di fondi.\nQuindi di Lucca ultim\u00f2 alcune opere marmoree e furono realizzate le cornici di piperno all'esterno dell'edificio; al contempo Angelo Viva esegu\u00ec sculture e gli obelischi in piperno all'esterno della chiesa, dei quali oggi ne resta solo uno.\nNel corso del XIX secolo la chiesa venne inglobata, come la si vede attualmente, in una colmata percorsa da una strada urbana. Durante la seconda guerra mondiale l'edificio fu danneggiato ma successivamente risparmiato dalla speculazione edilizia di via Marina.\nLa chiesa \u00e8 stata interdetta al pubblico per decenni, cadendo in un grave stato di degrado e subendo alcuni furti di suppellettili. Attualmente \u00e8 in fase avanzata di restauro.\nDescrizione.\nEsterno.\nLa chiesa attualmente \u00e8 isolata dalla cortina di edifici che un tempo occupavano via Marina. Dopo la Seconda guerra mondiale vennero demoliti i palazzi resi fatiscenti dai bombardamenti e dall'esplosione della Caterina Costa nel porto e il piccolo edificio di culto trov\u00f2 nella risistemazione postbellica una posizione di spartitraffico tra via Alcide De Gasperi e via Cristoforo Colombo.\nL'esterno della chiesa \u00e8 caratterizzata dalla semplice facciata in stucco in stile rococ\u00f2 che preannuncia un certo classicismo nelle forme compositive, fu eseguita da Nicola Scodes su progetto di Giuseppe Astarita. La facciata, a due ordini, attualmente si trova ad un livello inferiore rispetto a quello stradale, \u00e8 costituita da un portale in piperno bugnato rinascimentale sovrastato dall'arco della lunetta; ai lati della lunetta ci sono due piccole finestre poligonali decorate da fastigi in stucco. Ai lati ci sono lesene e colonne composite che poggiano su alti piedistalli che sorreggono una trabeazione, al cui centro c'\u00e8 un fastigio in stucco che raccorda il primo ordine della facciata con quello terminale, sul quale si alza l'ultimo ordine della facciata caratterizzato dalla presenza di due paraste che inquadrano la composizione del settore centrale che culmina con l'orologio sostenuto da una coppia di volute in stucco affiancate da due semplici aperture poligonali.\nA sinistra, in un luogo pi\u00f9 arretrato della facciata della chiesa e della palazzina della congregazione, si erge il piccolo campanile a quattro ordini che poggia sul basamento a scarpata. L'ultimo ordine \u00e8 caratterizzato dalla composizione in piperno e stucco ed \u00e8 concluso dalla cuspide in maioliche bicrome. A sinistra del campanile invece si trova la palazzina della congregazione che venne realizzata nel 1749 dal Cuomo, le quali facciate sono impreziosite da decorazioni in stucco.\nNei giardini esterno alla chiesa vi sono un obelisco fatto edificare dai sostenitori borbonici per la commemorazione della vittoria realista sulla Repubblica Partenopea del 1799, l'arcata di un antico fondaco di epoca aragonese e la Fontana della Maruzza, risalente al Cinquecento.\nInterno.\nL'interno \u00e8 composto da un'unica navata con cupola e due cappelle per lato; il presbiterio \u00e8 delimitato da una bella balaustra di marmi commessi, con madreperla e pietre dure realizzata su progetto di Dionisio Lazzari nel 1647 e con riquadri intarsiati che raffigurano i \"Miracoli della Madonna\". Alle spalle vi \u00e8 il bell' altare maggiore, scolpito tra il 1769 e il 1772 dal richiestissimo marmoraro Antonio Di Lucca, il quale si occup\u00f2 anche di realizzare la ricca cona che accoglie la tavola cinquecentesca della \"Madonna di Porto Salvo\". Ai lati di essa due nicchie ospitano le statue di San Pietro e San Paolo di Giacomo e Angelo Viva, autori anche dei putti reggi-fiaccola ai lati dell'altare e dei puttini e dell'Eterno Padre in cima alla cona. \nOpera di pregiatissima fattura \u00e8 il soffitto a cassettoni in legno dorato (del 1634), al cui centro era collocata una tela di Battistello Caracciolo che illustra la \"Gloria della Vergine\" (restaurata in anni recenti e depositata a scopo cautelativo a San Martino).\nAltre sono le opere una volta presenti nella chiesa trasferite in altri luoghi dopo il terremoto del 1980, tra queste occorre ricordare: la \"Madonna del Rosario con le anime del Purgatorio\", tela assegnata ad Antonio De Bellis e ora esposta al Museo Diocesano di Donnaregina, e due suggestivi gruppi lignei settecenteschi, ora allocati in un locale della Basilica di San Paolo Maggiore.\nL'augurio \u00e8 che terminino i lavori di restauro quanto prima, che si riapra la chiesa alla citt\u00e0 e che essa venga ri-dotata di tutte le opere d'arte trasferite che la abbellivano."}
{"id": "801239", "revid": "287204", "url": "https://it.wikipedia.org/wiki?curid=801239", "title": "Bernard Thevenet", "text": ""}
{"id": "801241", "revid": "1543377", "url": "https://it.wikipedia.org/wiki?curid=801241", "title": "Tour de France 1978", "text": "Il Tour de France 1978, sessantacinquesima edizione della corsa, si svolse in ventidue tappe precedute da un prologo iniziale, tra il 29 giugno e il 23 luglio 1978, per un percorso totale di 3\u00a0913,9\u00a0km. \nFu vinto per la prima volta dal passista-cronoman, scalatore e finisseur francese Bernard Hinault, esordiente alla Grande Boucle (e, di conseguenza, al primo podio della carriera in quel di Parigi).\nSi tratt\u00f2 della trentesima edizione della corsa a tappe francese vinta da un corridore di casa.\nIn questa stagione Hinault vinse anche la sua prima Vuelta a Espa\u00f1a; ci\u00f2 gli permise di fare l'accoppiata Tour-Vuelta, combinazione che era riuscita in precedenza solo al connazionale Jacques Anquetil nel 1963 e che, poi, verr\u00e0 ripetuta soltanto neo 2017 dal britannico Chris Froome.\nHinault termin\u00f2 le sue fatiche sulle strade di Francia in 112h03'02\". \nAl secondo posto della classifica generale si piazz\u00f2 il passista-finisseur olandese Joop Zoetemelk (al quarto podio al Tour e per la quarta volta in seconda posizione). \nNella terza posizione della graduatoria generale si piazz\u00f2 lo scalatore portoghese Joaquim Agostinho (per la prima volta sul podio della Grande Boucle e primo lusitano a salirci).\nIl podio dell'edizione successiva, quello del (1979), curiosamente, fu identico a questo, con gli stessi corridori nelle medesime posizioni.\nLe classifiche minori furono appannaggio del belga Freddy Maertens, per quel che concerne quella a punti, del francese Mariano Mart\u00ednez per quella inerente agli scalatori, dell'olandese Henk Lubberding per quella riservata ai giovani.\nSquadre e corridori partecipanti.\nAl Tour 1978 parteciparono 110 corridori, dei quali 78 giunsero a Parigi. Le squadre partecipanti erano 6 francesi, 2 belghe, 2 spagnole, 1 olandese. I corridori partecipanti erano 54 francesi, 20 belgi, 19 spagnoli, 9 olandesi, 2 britannici, 2 portoghesi, 1 svedese, 1 lussemburghese, 1 svizzero, 1 irlandese. Per la sesta volta, dopo il 1905, 1936, 1939, 1954 e 1973, nessun corridore italiano prese parte al Tour de France.\nResoconto degli eventi.\nI corridori che vinsero il maggior numero di frazioni, su un totale di venticinque frazioni (considerando come unit\u00e0 anche le semitappe e il cronoprologo), furono Bernard Hinault e l'olandese Jan Raas, con tre vittorie ciascuno.\nHinault, ventitreenne in forza alla Renault-Gitane e all'esordio al Tour, port\u00f2 la maglia gialla al termine di tre frazioni su venticinque: prese la maglia gialla solo nella cronometro del terzultimo giorno e, a Parigi, precedette l'olandese Joop Zoetemelk, per la quarta volta secondo, e il portoghese Joaquim Agostinho. Durante l'undicesima tappa si ritir\u00f2 invece il vincitore delle edizioni 1975 e 1977, Bernard Th\u00e9venet.\nUn importante episodio di doping vide coinvolto il belga Michel Pollentier, gi\u00e0 vincitore del Giro d'Italia 1977. Dopo essersi aggiudicato la sedicesima tappa, quella dell'Alpe d'Huez (e aver preso a Joseph Bruy\u00e8re la maglia gialla), divenendo quindi il favorito per la vittoria finale, il ciclista venne scoperto a falsare il controllo antidoping: stava infatti utilizzando una sorta di vescica artificiale, al fine di poter immettere urina \"pulita\" nella provetta del test. Venne subito escluso dalla corsa e la vittoria di tappa assegnata al secondo classificato di giornata, Hennie Kuiper."}
{"id": "801242", "revid": "1573940", "url": "https://it.wikipedia.org/wiki?curid=801242", "title": "Chiesa di San Michele Arcangelo (Napoli)", "text": "La chiesa di San Michele Arcangelo o San Michele a Port'Alba \u00e8 una delle chiese monumentali che si affacciano su piazza Dante a Napoli.\nStoria.\nLa chiesa, in origine, era chiamata Santa Maria della Provvidenza. La sua costruzione \u00e8 databile circa 1620, ma fu rifatta nella prima met\u00e0 del XVIII secolo da Domenico Antonio Vaccaro e espansa da Giuseppe Astarita; l'interno dell'edificio rappresenta uno dei maggiori capolavori dell'artista del primo Settecento.\nLa chiesa \u00e8 stata riaperta dopo un lungo periodo di chiusura nei primi di ottobre del 2010.\nDescrizione.\nDi notevole interesse \u00e8 la facciata in stile rococ\u00f2 a due ordini: al primo due coppie di lesene composite e al secondo due coppie di paraste con rigonfiamento alla base che incorniciano un diaframma polilobato, su di esso \u00e8 posto un balconcino.\nL'interno, a pianta allungata, conserva dipinti di Giuseppe Marullo (\"San Michele\") e dello stesso Vaccaro (\"Sant'Irene\" e \"Sant'Emidio\"). La volta presenta affreschi ottocenteschi di Lucio Stabile.\nNella sagrestia settecentesca sono conservati, oltre agli arredi dell'epoca, anche un lavabo marmoreo datato 1758, opera di Gaspare Lamberti con la supervisione di Nicola Tagliacozzi Canale; l'altare lavorato dal Canale, del 1768; due inginocchiatoi in radica di noce opera di Nunzia Tancredi che presentano incastonati due ovali in marmo raffiguranti l\"'Adorazione dei pastori\" e \"l'Adorazione dei magi\", risalenti al 1772."}
{"id": "801247", "revid": "287204", "url": "https://it.wikipedia.org/wiki?curid=801247", "title": "Bernard Th\u00e9venet", "text": "Professionista dal 1970 al 1981, ha vinto per due volte il Tour de France, nel 1975 (battendo Eddy Merckx) e nel 1977.\nCarriera.\nTh\u00e9venet nacque in una famiglia contadina della Borgogna e divenne campione francese juniores di ciclismo. Partecip\u00f2 per la prima volta al Tour de France nel 1970, vincendo una tappa di montagna tra le pi\u00f9 dure con arrivo alla stazione sciistica di La Mongie. Durante il Tour del 1972 cadde malamente in una discesa ed ebbe una momentanea amnesia. Mentre ricominciava ad acquistare la memoria guard\u00f2 la sua maglietta della squadra Peugeot e si chiese se fosse per caso un ciclista. Riconoscendo l'ammiraglia della squadra esclam\u00f2: \"Sto correndo al Tour de France!\" Si rifiut\u00f2 di abbandonare la gara e quattro giorni dopo vinse la tappa con arrivo sul Mont Ventoux e, successivamente, la tappa di montagna con arrivo a Ballon d'Alsace. Nel Tour del 1973 fin\u00ec al secondo posto in classifica generale, dietro allo spagnolo Luis Oca\u00f1a, ma nel 1974 non prese parte alla gara a causa di una malattia.\nAl Tour de France 1975 attacc\u00f2 Eddy Merckx prima sulla salita verso Puy-de-D\u00f4me, poi su quella di Pra Loup e infine anche sul Colle dell'Izoard, nella frazione con arrivo a Serre Chevalier. Merckx, che soffriva di dolori cronici derivanti dagli effetti di un colpo all'addome subito da un fan, contrattacc\u00f2 disperatamente, ma perse la testa della classifica e non la riottenne pi\u00f9. Th\u00e9venet and\u00f2 a vincere il Tour, che quell'anno si concludeva per la prima volta sugli Champs-\u00c9lys\u00e9es. Merckx fin\u00ec secondo a 2 minuti e 47 secondi da Th\u00e9venet, per la prima volta battuto dopo cinque successi in cinque partecipazioni.\nNel 1977 Th\u00e9venet vinse il suo secondo e ultimo Tour e il suo secondo Crit\u00e9rium du Dauphin\u00e9 Lib\u00e9r\u00e9, dopo il successo del 1976, dopodich\u00e9 non riusc\u00ec pi\u00f9 a ripetersi ad alti livelli. In quello stesso 1977 era risultato positivo a un test antidoping dopo la Parigi-Nizza, e squalificato per due mesi. Si ritir\u00f2 dal ciclismo nel 1981, facendo pubblica ammissione del suo uso di steroidi e invocando la fine dell'uso di sostanze per il miglioramento delle prestazioni nello sport. Una volta gli venne chiesto se fosse duro essere un ciclista professionista, la sua replica fu che era pi\u00f9 duro essere un contadino francese."}
{"id": "801250", "revid": "228587", "url": "https://it.wikipedia.org/wiki?curid=801250", "title": "Thomas Weelkes", "text": "Divenne organista presso l'antica universit\u00e0 di Winchester e successivamente presso la cattedrale di Chichester. Le sue opere sono principalmente vocali e includono madrigali e musica per il servizio religioso.\nBiografia.\nThomas Weelkes venne battezzato nella piccola chiesa del villaggio di Elsted, nel West Sussex il 25 ottobre 1576. \u00c8 stato ipotizzato che suo padre fosse il rev. John Weeke, pastore a Elsted, sebbene non esiste una prova documentale della parentela. Nel 1597 venne pubblicato il suo primo libro di madrigali, nella cui prefazione era citato il fatto che egli fosse molto giovane quando li scrisse; questo dato aiuta a collocare la data di nascita a met\u00e0 degli anni '70 del XVI secolo. Sin da giovanissimo, serv\u00ec presso la casa del gentiluomo Edward Darcye. Alla fine del 1598, alla probabile et\u00e0 di ventidue anni, fu nominato organista presso l'universit\u00e0 di Winchester, dove rimase per due o tre anni, ricevendo uno stipendio di 13 scellini e 5 pence a trimestre, incluso vitto e alloggio.\nDurante il periodo trascorso a Winchester, compose altri due volumi di madrigali (nel 1598 e nel 1600). Ottenne il dottorato in musica dal \"New College of St Mary\" di Oxford nel 1602 e si trasfer\u00ec a Chichester per assumere l'incarico di organista e \"informator choristarum\" (maestro del coro) della cattedrale, presumibilmente nel periodo compreso tra l'ottobre 1601 e l'ottobre 1602. Gli fu assegnato anche un posto di cantore e fu pagato 15 sterline, 2 scellini e 4 pence annui oltre il vitto, alloggio e le spese accessorie. L'anno successivo, spos\u00f2 Elizabeth Sandham, proveniente da una facoltosa famiglia locale. Ebbero tre figli, e corse voce che Elizabeth fosse gi\u00e0 incinta all'epoca del matrimonio.\nNel frontespizio del quarto e il quinto volume di madrigali, pubblicati nel 1608, Weelkes si riferisce a se stesso come \"membro della Cappella Reale\" (la dicitura esatta \u00e8 \"Gentleman of the Chapel Royal\"), tuttavia, i registri della Cappella Reale non fanno cenno della sua presenza; \u00e8 possibile che fosse stato quindi solo un membro straordinario (\"Gentleman Extraordinary\"), cio\u00e8 un membro provvisorio, in attesa che ne venisse nominato uno definitivo.\nNegli anni successivi, Weelkes ebbe dei contrasti con le autorit\u00e0 della cattedrale di Chicester per via del suo comportamento poco corretto e del forte bere. Nel 1609 fu accusato di assenza ingiustificata dal servizio, ma non ci sono tracce di accuse di ubriachezza sino al 1613 e J.Shepherd, uno studioso di Weekles, suggerisce cautela nell'asserire che il suo declino cominci\u00f2 a partire da questa data. Nel 1616 fu descritto al vescovo come \"rinomato e ben conosciuto ubriacone (sic!) e famigerato imprecatore e bestemmiatore\". Il Preside e il Capitolo della cattedrale lo licenziarono per ubriachezza e linguaggio osceno durante il servizio all'organo e le sacre funzioni. Fu per\u00f2 successivamente reintegrato e mantenne il posto sino alla morte, sebbene il suo contegno non fosse mai migliorato; nel 1619 fu di nuovo cos\u00ec descritto al vescovo:\n\"\u00ab... Dyvers tymes &amp; very often come so disguised eyther from the Taverne or Ale house into the quire as is muche to be lamented, for in these humoures he will bothe curse &amp; sweare most dreadfully, &amp; so profane the service of God \u2026 and though he hath bene often tymes admonished \u2026 to refrayne theis humors and reforme hym selfe, yett he daylye continuse the same, &amp; is rather worse than better therein\u00bb\". (tradotto dall'inglese arcaico: \u00ab..spesso giunge presso il coro proveniente dalla taverna o dalla mescita di birra in condizioni da far pena, poich\u00e9 quando versa in questi umori impreca e bestemmia nella maniera pi\u00f9 orribile, e cos\u00ec facendo profana il servizio di Dio ... e sebbene sia stato spesso ammonito ... a porre un freno ai suoi umori e di regolare se stesso, ancora egli quotidianamente continua all'istesso modo, anzi, al riguardo, peggiora pi\u00f9 che migliorare...\u00bb)\nNel 1622 mor\u00ec la moglie Elizabeth. Thomas Weelkes a quel tempo era stato gi\u00e0 reintegrato al servizio presso la cattedrale di Chichester ma trascorreva molto tempo a Londra. Mor\u00ec a Londra nel 1623, in casa dell'amico Henry Drinkwater, e fu sepolto il 1\u00ba dicembre 1623 nella \"St.Bride's Church\". Il giorno prima di morire aveva fatto testamento, lasciando le sue propriet\u00e0 ai suoi tre figli e una generoso lascito di 50 scellini a Drinkwater per il suo vitto e alloggio.\nNella cattedrale di Chichester c'\u00e8 un cippo commemorativo con la sua seguente iscrizione:\n REMEMBER\n IN THE LORD\n THOMAS WEELKES\n THE GREAT ELIZABETHAN\n COMPOSER, ORGANIST OF\n WINCHESTER COLLEGE\n 1598 AND OF THIS\n CATHEDRAL CHURCH\n FROM 1602 UNTIL HIS DEATH\n He died on 30 November 1623\n And was buried at St. Bride's\n Church. Fleet Street. London\n\"(traduzione: \u00abAlla memoria del signor Thomas Weekles, il grande compositore elisabettiano, organista del Winchester College, 1598, e di questa cattedrale dal 1602 sino alla sua morte. Mor\u00ec il 30 novembre 1623 e fu seppellito nella chiesa di St.Bride's, Fleet Street, Londra\u00bb)\"\nMusica.\nThomas Weekles \u00e8 celebre per la sua produzione vocale, specialmente per i suoi madrigali e per la musica sacra. Scrisse pi\u00f9 musica per il servizio anglicano di qualsiasi altro compositore del tempo, la maggior parte della quale per il servizio del vespro. Molti dei suoi anthem sono verse anthem\nFu amico del madrigalista Thomas Morley, che mor\u00ec nel 1602, quando Weelkes era vicino alla trentina. Weelkes commemor\u00f2 la sua morte in un anthem in forma di madrigale dal titolo \"A Remembrance of my Friend Thomas Morley\" (\" In memoria del mio amico Thomas Morley \").\nI madrigali di Weelkes sono caratterizzati da gusto molto cromatico, da un contrappunto vario e ordinato e da un'originale fantasia ritmica. Di Weelkes \u00e8 rimasta solo poca musica strumentale, scarsamente eseguita. La sua musica da camera \u00e8 in generale cupa, in contrasto con la vena spesso giocosa e alle volte grottesca dei madrigali.\nUno dei suoi pezzi figura nella collezione di madrigali The Triumphs of Oriana pubblicata a Londra nel 1601."}
{"id": "801252", "revid": "297802", "url": "https://it.wikipedia.org/wiki?curid=801252", "title": "Emo Violence", "text": ""}
{"id": "801253", "revid": "287204", "url": "https://it.wikipedia.org/wiki?curid=801253", "title": "Radoslaw Matusiak", "text": ""}
{"id": "801255", "revid": "131358", "url": "https://it.wikipedia.org/wiki?curid=801255", "title": "Scuole di circo", "text": ""}
{"id": "801260", "revid": "15756", "url": "https://it.wikipedia.org/wiki?curid=801260", "title": "Felice Nazzaro", "text": "Biografia.\nAlla fine del XIX secolo, Felice Nazzaro giunse a Torino e inizi\u00f2 a lavorare nell'azienda del padre, commerciante di carbone. Appena quindicenne fu assunto come apprendista dalla ditta Ceirano e nel 1899 pass\u00f2 alla FIAT nella quale, come meccanico e pilota automobilistico, si affianc\u00f2 a Vincenzo Lancia e Alessandro Cagno.\nPer un lustro fu anche imprenditore, fondando la casa Nazzaro &amp; C. Fabbrica di Automobili che fu in attivit\u00e0 dal 1911 al 1916.\nNazzaro \u00e8 stato uno dei pionieri dell'automobilismo italiano. Gi\u00e0 nel 1901 vinse la Piombino - Livorno e partecip\u00f2 al 1\u00ba Giro automobilistico d'Italia.\nNel 1907 visse la sua pi\u00f9 grande stagione, vincendo il Gran Premio di Francia, la Targa Florio e il \"Kaiserpreis\" sul Circuito del Taunus in Germania, affermandosi come il miglior pilota del mondo.\nNel 1908 si aggiudic\u00f2 la Coppa Florio, assistito dal co-pilota Augusto Bertelli, e fu il primo a superare la barriera dei 200\u00a0km/h con un veicolo terrestre. Forte delle sue vittorie europee, partecip\u00f2 anche al Gran Premio degli Stati Uniti del 1908, tenutosi a Savannah in cui si qualific\u00f2 terzo.\nVinse poi nuovamente la Targa Florio nel 1913 e il Gran Premio di Francia nel 1922, anche aggiudicandosi la piazza d'onore, nello stesso anno, al 2\u00ba Gran Premio d'Italia, sul Circuito di Monza.\nPer il suo tipo di guida, esente da eccessi e basata sulla regolarit\u00e0 di traiettorie millimetriche e costanza di tempi sul giro, era soprannominato dalla stampa sportiva dell'epoca \"Cronometro umano\".\nFelice Nazzaro muore nel 1940, in seguito a lunga malattia, e dopo i funerali solenni curati dalla FIAT, ai quali parteciparono una folla enorme e moltissime personalit\u00e0 del mondo automobilistico, il corpo venne tumulato nella tomba di famiglia, accanto alla moglie, nel cimitero di Montiglio Monferrato.\nIl nipote Biagio Nazzaro fu un grande pilota motociclistico ma anche automobilistico (morir\u00e0 proprio nel Gran Premio di Francia del 1922)."}
{"id": "801264", "revid": "61798", "url": "https://it.wikipedia.org/wiki?curid=801264", "title": "Dodi al-Fayed", "text": ""}
{"id": "801269", "revid": "287204", "url": "https://it.wikipedia.org/wiki?curid=801269", "title": "Zdravko Kuzmanovic", "text": ""}
{"id": "801273", "revid": "666668", "url": "https://it.wikipedia.org/wiki?curid=801273", "title": "Rafael Tesser", "text": "Carriera.\nTerzino sinistro, Tesser ha iniziato la carriera da professionista nelle file del Tamandar\u00e9, per poi approdare al Coritiba nel 2001. Nel 2003 si trasferisce nel campionato georgiano, dove gioca per un breve periodo con la maglia della . Tornato in patria, veste le maglie di Atl\u00e9tico Mineiro, Joinville e Ituano.\nNella sessione invernale del calciomercato de 2007, nel mese di gennaio, viene ingaggiato in prestito dal Lecce, in Serie B, per far fronte al grave infortunio dell'esterno brasiliano \u00c2ngelo. Nel giugno 2007 rientra all'Ituano e viene ingaggiato dal ad agosto. Nell'estate del 2008 viene acquistato dal Benevento, nel campionato di Lega Pro Prima Divisione.\nSvincolatosi dal club sannita, nel febbraio 2009 fa ritorno in patria accasandosi al Clube N\u00e1utico Marc\u00edlio Dias, in S\u00e9rie C, prima di passare al Joinville. Tra il 2010 veste le maglie di e, in prestito, del . Nel gennaio 2012 si accasa all', in cui milita fino al 2015, anno del ritiro dall'attivit\u00e0 agonistica."}
{"id": "801276", "revid": "1318658", "url": "https://it.wikipedia.org/wiki?curid=801276", "title": "Tonino Carotone", "text": "Biografia.\nNato a Burgos (Castiglia e Le\u00f3n) ha trascorso l'infanzia e gran parte della sua giovinezza a Pamplona. Da sempre innamorato della musica italiana (lo pseudonimo \u00e8 un chiaro riferimento al look di Fred Buscaglione e a Renato Carosone, con quest'ultimo incide nel 1999 la nuova versione di \"Tu vu\u00f2 f\u00e0 l'americano\") \u00e8 arrivato in Italia per la prima volta nel 1995 con altri renitenti alla leva spagnola ottenendo il successo con il brano \"Me cago en el amor\", presente nell'album \"Mondo difficile\" uscito nel 2000, suggellato dal Disco d'oro per le oltre 70.000 copie vendute. Vince il Premio Carosone al Teatro Politeama di Napoli.\nNel 2003 \u00e8 tornato a far parlare di s\u00e9 con l'album \"Senza ritorno\". Successivamente ha partecipato a due canzoni del disco \"Malacabeza\" del gruppo bergamasco degli Arpioni e nel 2006 ha scritto con Federico Traversa il libro \"Il maestro dell'ora brava\". Ha quindi lavorato al suo disco \"Ciao mortali\" tra cui figurano le collaborazioni con Manu Chao, nei brani \"Pornofutbol\" e \"No volveremos m\u00e1s\"; con Eugene H\u00fctz e Gogol Bordello nel brano \"Atapuerca\"; con Enrico \"Erriquez\" Greppi nel brano \"Primaverando\". Con questi ultimi ha inoltre collaborato nella cover del brano di Dalida, \"Bambino\" (\"Guaglione\"). Si \u00e8 esibito con la Bandabard\u00f2 anche durante il Concerto del Primo Maggio tenutosi a Roma in piazza San Giovanni nel 2009 e nel 2018 allo Sponz Fest dell'amico Vinicio Capossela.\nSi esibisce regolarmente in Spagna, Italia, Grecia, Cile, Russia, Argentina (dove ha fatto un tour degli stadi con Manu Chao) e Messico. Tanti sono gli artisti italiani e stranieri con cui collabora negli anni: Manu Chao, Eugene H\u00fctz e Gogol Bordello, Arpioni, Erriquez e Bandabard\u00f2, Locomondo, Zibba, Vallanzaska, Piotta, Pietra Montecorvino, Elisa.\n\u00c8 ospite di varie trasmissioni televisive: \"Parla con me\" di Serena Dandini, \"Festivalbar\", \"Chiambretti Night\" di Piero Chiambretti, \"Scalo 76\" con Francesco Facchinetti, \"Francamente me ne infischio\" di Adriano Celentano e radiofoniche come \"Gli Spostati\", \"Fegiz Files\", \"Caterpillar\". \u00c8 ospite del famoso regista Emir Kusturica al \"Film &amp; Music Festival\" e anche al \"Havana Film Festival\" a Cuba. Suoi brani sono stati utilizzati per sonorizzare il \u201ccine panettone\u201d di Aldo, Giovanni e Giacomo \"Il ricco, il povero e il maggiordomo\" e per il film \"Yucat\u00e0n\" di Daniel Monz\u00f3n.\nDal 2014 collabora con Maninalto!, mentre nel 2017 registra la versione spagnola di \"Romagna mia\", prodotta da Materiali Musicali, l'etichetta del Meeting delle Etichette Indipendenti, e da Casadei Sonora, l'etichetta del Maestro Secondo Casadei, facendola conoscere a Natale in tutta la Spagna attraverso la diffusione radiofonica; per questa ragione viene insignito dalla famiglia Casadei il titolo di \"Cittadino onorario romagnolo nel Mondo\".\nNell'ottobre del 2018 a lui ed agli altri renitenti alla leva militare viene intitolato nel \"Parque de la Insumisi\u00f3n\" (\"Parco dell'insubordinazione\"), a Pamplona, il primo monumento al mondo che ricorda i non caduti in guerra, ma che hanno lottato per un ideale comune, la pace. Nel 2019 recita nel film \"Cobra non \u00e8\" di Mauro Russo.\nNel 2021 escono il singolo \"No Dollar\" Feat. Jhonnyboy ed il disco \"Whisky Facile\" tributo a Fred Buscaglione per celebrare il centenario della nascita."}
{"id": "801278", "revid": "1926649", "url": "https://it.wikipedia.org/wiki?curid=801278", "title": "Unione Sportiva Lecce 2004-2005", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 2004-2005.\nStagione.\nPer la stagione 2004-05, venne scelto un nuovo allenatore: il boemo Zden\u011bk Zeman.\nIn avvio di campionato, il 4-3-3 del tecnico port\u00f2 subito un buon esito: nel mese di ottobre, la formazione occup\u00f2 il terzo posto dietro Juventus e Milan. Il gioco espresso esalt\u00f2 le qualit\u00e0 dei singoli, su tutti Marco Cassetti: il ventisettenne difensore fu il primo calciatore del Lecce a venire convocato nella nazionale italiana. Nonostante l'allontanamento dalle prime posizioni nel girone di ritorno, i giallorossi raggiunsero un'altra agevole salvezza. In fatto di gol realizzati, soltanto i campioni d'Italia della Juventus fecero meglio: 67 reti, una in pi\u00f9 dei salentini. Al contrario, furono 73 le reti incassate: nonostante la peggior difesa, il Lecce risult\u00f2 la prima squadra nella storia della Serie A a salvarsi pur avendo la difesa pi\u00f9 battuta della categoria.\nParticolarmente prolifica fu anche la stagione dell'attaccante Mirko Vu\u010dini\u0107, autore di 19 reti tra cui la tripletta alla Lazio. Il numero di reti segnate gli permette di eguagliare il primato stabilito da Chevant\u00f3n l'anno precedente e di risultare il miglior marcatore della squadra salentina in un singolo torneo.\nTale aspett\u00f2 si riflett\u00e9 anche in Coppa Italia, dove i giallorossi uscirono contro l'Udinese negli ottavi: tra andata e ritorno, vennero segnate 16 reti complessive.\nMaglie e sponsor.\nIl fornitore di materiale tecnico per la stagione 2004-2005 \u00e8 stato Asics, mentre lo sponsor di maglia Provincia di Lecce."}
{"id": "801281", "revid": "91102", "url": "https://it.wikipedia.org/wiki?curid=801281", "title": "Jaime Andres Valdes Zapata", "text": ""}
{"id": "801285", "revid": "118834", "url": "https://it.wikipedia.org/wiki?curid=801285", "title": "Sophie T\u00e4uber-Arp", "text": ""}
{"id": "801290", "revid": "1366113", "url": "https://it.wikipedia.org/wiki?curid=801290", "title": "Ghiandola anale", "text": "Le ghiandole anali sono una coppia di piccole ghiandole esocrine situate vicino all'ano, e presenti in molte specie di mammiferi, in particolare di carnivori, fatta eccezione per gli orsi. \nIl loro uso \u00e8 la secrezione di umori particolari, lievemente differenti da individuo a individuo, che tali animali usano per riconoscersi tra di loro.\nCanidi.\nNelle diverse specie di Canidae, le ghiandole anali sono usate per marcare il territorio e per identificare altri individui. Esse si svuotano di solito quando il cane defeca. Un mancato svuotamento comporta prurito e segni di evidente fastidio. Se si tratta di cani domestici, nei casi pi\u00f9 gravi le ghiandole possono essere svuotate dal padrone o da un veterinario, attraverso la loro spremitura che fa uscire il contenuto (giallastro e acquoso) attraverso una piccola apertura ai lati dell'ano. \nPuzzole.\nLe puzzole americane (\"Mephitis Mephitis\"), da non confondersi con la puzzola europea (\"Mustela putorius\") usano le loro ghiandole anali per spruzzare, con grande precisione, un liquido altamente puzzolente ed irritante che le protegge anche da grandi predatori."}
{"id": "801302", "revid": "287204", "url": "https://it.wikipedia.org/wiki?curid=801302", "title": "Angitola (fiume)", "text": "L'Angitola \u00e8 un piccolo fiume dell'Italia meridionale, in Calabria, che nasce dal monte Coppari (Capistrano) e si getta nel golfo di Sant'Eufemia, presso la stazione di Francavilla Angitola, nel mar Tirreno, dopo un corso di 20\u00a0km.\nRiceve a sinistra il torrente Fall\u00e0 e il fosso Scuotrapiti, a destra la fiumara Reschia. Lungo il corso del fiume Angitola, all'estremit\u00e0 meridionale della piana di Sant'Eufemia, si trova il lago Angitola (esteso per 196 ettari).\nIl fiume Angitola \u00e8 legato ai moti del 1848 e agli scontri fra le truppe rivoluzionarie guidate da Francesco Stocco e Ferdinando Bianchi e le truppe borboniche comandate dal generale Alessandro Nunziante."}
{"id": "801304", "revid": "2077074", "url": "https://it.wikipedia.org/wiki?curid=801304", "title": "Eugen d'Albert", "text": "D'Albert nacque da madre inglese e padre franco-italiano, Charles d'Albert, un compositore di balletti per il King's Theatre e a Covent Garden. D'Albert non parl\u00f2 mai l'inglese nativamente, e si considerava tedesco.\nVita.\nUn musicista autodidatta, d'Albert vinse una borsa di studio per il Royal College of Music di Londra, dove studi\u00f2 assieme a Carl Prohaska, e si trasfer\u00ec a Vienna ancora giovane. Fu allievo di Franz Liszt (\u00e8 anche responsabile per una delle prime registrazioni dei suoi lavori) e fu amico ed ammiratore di Johannes Brahms, del quale esegu\u00ec pi\u00f9 volte e con grande successo i due concerti per pianoforte. Celebre una sua esecuzione a Vienna, il 14 novembre 1886, quando aveva soltanto 22 anni, del Concerto n. 2 in si bemolle maggiore (op. 83) che suscit\u00f2 l'ammirazione commossa ed entusiasta del grande musicista amburghese.\nI suoi lavori comprendono una sinfonia, due quartetti d'archi, due concerti per pianoforte, un concerto per violoncello, e molti lieder e composizione per pianoforte solo. I suoi pi\u00f9 grandi successi compositivi, tuttavia, sono le sue molte opere, tra le quali la pi\u00f9 nota \u00e8 forse \"Tiefland\" (1903), anche se queste non hanno mantenuto un posto nel repertorio.\nD'Albert si spos\u00f2 sei volte; una delle mogli era la pianista, cantante, e compositrice venezuelana Teresa Carre\u00f1o."}
{"id": "801305", "revid": "123403115", "url": "https://it.wikipedia.org/wiki?curid=801305", "title": "Tragedia in tre atti", "text": "Tragedia in tre atti (titolo originale \"Three Act Tragedy\" nell'edizione inglese o \"Murder in Three Acts\" nell'edizione americana) \u00e8 un romanzo giallo scritto da Agatha Christie, pubblicato per la prima volta nel 1934. Questa \u00e8 la nona avventura del celebre investigatore belga Hercule Poirot.\nTrama.\nIl famoso attore sir Charles Cartwright sta dando un piccolo ricevimento nella sua casa in Cornovaglia. Dopo aver bevuto un cocktail, il reverendo Babbington muore. La polizia attribuisce il decesso a cause naturali. Ma quando, poco tempo dopo, sir Bartholomew Strange muore in circostanze abbastanza simili, iniziano a sorgere i dubbi. Hercule Poirot, presente alla prima cena, \u00e8 incuriosito e inizia ad investigare. Il secondo delitto sembra non avere niente a che fare con il primo, ma Poirot non \u00e8 convinto. Quando poi scompare un domestico, e una paziente della seconda vittima muore, Poirot \u00e8 preso dal panico, e in fretta e furia mette insieme i pezzi, per poi giungere alla conclusione finale.\n\u00c8 stato sir Charles a compiere i tre omicidi. Infatti, egli si era sposato in giovent\u00f9 con una certa Mary Mugg, che in seguito \u00e8 stata rinchiusa in un manicomio. La legge inglese non gli consente di divorziare, ma lui ora \u00e8 innamorato di Hermione Lytton-Gore. L'unico ostacolo \u00e8 rappresentato da sir Bartholomew, l'unico a conoscenza del precedente matrimonio, poich\u00e9 i due sono amici fin da ragazzi. Sir Charles organizza il ricevimento per fare una \"prova generale\" del delitto, e tutto, dal suo punto di vista, procede bene: si pensa infatti che Babbington sia morto per cause naturali, nonostante i dubbi espressi dallo stesso sir Charles. Egli aveva scambiato il bicchiere avvelenato con la nicotina, con uno che non presentava tracce di veleno. Pochi mesi dopo Cartwright si traveste e si fa assumere a casa dell'amico come maggiordomo. Durante una cena, dove sono presenti molti degli ospiti del primo ricevimento, serve a Strange un bicchiere di vino avvelenato. Muriel Wills, tuttavia, aveva notato una voglia sulla mano del maggiordomo, la stessa che aveva sir Charles. In seguito insinua a Poirot, Hermione e al signor Satter il sospetto che Strange sia stato ucciso perch\u00e9 aveva scoperto qualcosa sulla morte di Babbington. Successivamente, manda dei cioccolatini avvelenati alla paziente dell'amico per stornare i sospetti. Alla fine Poirot spiega come \u00e8 arrivato a risolvere il caso, e conclude con un pensiero inquietante: durante la prima cena, il bicchiere fatale sarebbe anche potuto toccare a lui!\nAmbientazione.\nIl romanzo non \u00e8 ambientato genericamente in Inghilterra come altri della Christie, ma si svolge fra varie contee realmente esistenti del paese (Cornovaglia, Yorkshire, Kent) e in parte anche a Montecarlo."}
{"id": "801306", "revid": "1005847", "url": "https://it.wikipedia.org/wiki?curid=801306", "title": "Reichspr\u00e4sident", "text": ""}
{"id": "801307", "revid": "287204", "url": "https://it.wikipedia.org/wiki?curid=801307", "title": "Motorhome", "text": ""}
{"id": "801308", "revid": "1719883", "url": "https://it.wikipedia.org/wiki?curid=801308", "title": "Creato", "text": "Il Creato \u00e8 ci\u00f2 che prima non esisteva ed esiste solo grazie ad un intervento divino, sovrannaturale.\nIl riferimento al mondo che ci circonda con il termine Creato implica perci\u00f2 l'intima convinzione che la materia fisica sia stata oggetto di Creazione.\nCreato e cattolicesimo.\nAnche recentemente Papa Benedetto XVI ha ribadito la necessit\u00e0 di proteggere il creato con un messaggio in occasione della XLIII Giornata mondiale per la Pace, dal titolo: \"SE VUOI COLTIVARE LA PACE, CUSTODISCI IL CREATO\". Il messaggio si conclude con queste parole:\" \"Per questo, invito tutti i credenti ad elevare la loro fervida preghiera a Dio, onnipotente Creatore e Padre misericordioso, affinch\u00e9 nel cuore di ogni uomo e di ogni donna risuoni, sia accolto e vissuto il pressante appello: Se vuoi coltivare la pace, custodisci il creato.\" \"\nCreato e altre religioni.\nL'idea della creazione \u00e8 diffusa e fortemente radicata in ogni epoca ed in ogni luogo del mondo. Per gli approfondimenti si rimanda alla voce specifica.\nIpotesi diverse.\nIl concetto della creazione, cio\u00e8 di una causa sovrannaturale all'origine di ogni cosa e ogni essere vivente, si contrappone al concetto della casualit\u00e0 degli eventi, che si trova nel pensiero agnostico e ateo. La teologia e la filosofia si sono occupate per secoli di questo tema.\nChi non crede nell'ipotesi della creazione usa altri termini per definire ci\u00f2 che ci circonda, ad esempio Natura o Universo."}
{"id": "801309", "revid": "309289", "url": "https://it.wikipedia.org/wiki?curid=801309", "title": "Muljanka", "text": "Il fiume Muljanka (in russo \u041c\u0443\u043b\u044f\u043d\u043a\u0430) \u00e8 un affluente di sinistra del Kama, nel Territorio di Perm' nella Russia europea.\nLa sorgente del fiume si trova nel territorio della citt\u00e0 di Perm', vicino al villaggio di Zv\u00ebzdnyj. La foce del fiume si trova a 672\u00a0km dalla foce della Kama lungo la riva sinistra del bacino di Votkinsk. La larghezza del fiume \u00e8 molto variabile e in alcuni punti raggiunge i 400\u00a0m. La lunghezza del Muljanka \u00e8 di 52 chilometri, mentre la superficie del bacino idrografico \u00e8 di 467\u00a0km\u00b2. Il Muljanka ha diversi tributari, il pi\u00f9 grande di essi \u00e8 il Py\u017e (lungo 22\u00a0km).\nSulle rive del fiume si trova il villaggio di Verchnie Mulla, uno dei pi\u00f9 antichi insediamenti di Perm'.\nDato che il fiume attraversa la citt\u00e0 di Perm', la prossimit\u00e0 della zona industriale cittadina ha un'influenza pesante sull'ecologia del fiume."}
{"id": "801311", "revid": "1305772", "url": "https://it.wikipedia.org/wiki?curid=801311", "title": "Pandosia", "text": "Pandosia \u00e8 il nome di diverse citt\u00e0 antiche:"}
{"id": "801315", "revid": "1632387", "url": "https://it.wikipedia.org/wiki?curid=801315", "title": "Disgorge", "text": "I Disgorge (\"vomitare\" in italiano) sono un gruppo statunitense di brutal death metal nato nella prima met\u00e0 degli anni novanta.\nBiografia.\nI Disgorge si formano nel 1992 dalle menti di Ricky Myers alla batteria, Bryan Ugartechea al basso e voce, e Tony Freithoffer alla chitarra. Nello stesso anno pubblicano il primo demo Cognitive Lust Of Mutilation e si stabiliscono definitivamente a San Diego entrando cos\u00ec a far parte della scena brutal underground di quella citt\u00e0. Poco dopo Bryan lascia il gruppo e a sostituirlo saranno chiamati il cantante Matti Way e il bassista Eric Flesy. La band molto velocemente scrive nuovo materiale che sar\u00e0 poi presente nel secondo demo '95 Demo' distribuito in tutto il mondo ricevendo delle ottime recensioni. I Disgorge suoneranno diversi show nel 1995 che aumenteranno lo stuolo di fan mentre nel 1996 registreranno il mini-cd di quattro canzoni \"Cranial Impalement\" che sar\u00e0 dato alle stampe solo tempo dopo. Nel 1997 Tony ed Eric lasceranno il gruppo per dedicarsi ad altre cose e Ricky e Matti si mettono in cerca di nuovi elementi che non saranno trovati fino alla fine del 1998 nelle persone di Diego Sanchez alla chitarra e Ben Marlin (gi\u00e0 con la band locale Strangulation) al basso. Il gruppo firma quindi con la Unique Leader records (etichetta personale dei Deeds of Flesh) che stampa il loro primo full-length album \"She Lay Gutted\" nel novembre del 1999. Il sound \u00e8 in classico stile brutal death americano di ispirazione Suffocation, Cannibal Corpse, ma i Disgorge saranno tra le band (insieme ai Brodequin) che inizieranno il processo di estremizzazione di quel sound rendendolo ancora pi\u00f9 veloce (utilizzando quasi sempre blast beats) e pi\u00f9 pesante (accordando ancora pi\u00f9 basse le chitarre). Va da s\u00e9 che anche le vocals si approfondiscono e sembrano quasi artefatte talmente risultano gutturali e inintelligibili. Questa estremizzazione sar\u00e0 poi conosciuta come Sick-brutal death metal. I tour che seguono vedranno i Disgorge impegnati in Europa, Nord America e Sud America. Nel 2003 dopo l'abbandono del cantante Matti a favore di A.J. Magana, la band registra \"Consume the Forsaken\". Nel 2005, dopo l'ennesimo cambio di cantante da A.J. a Levi Fuselier e dell'inserimento del secondo chitarrista Ed Talorda, il gruppo registra il quarto album \"Parallels of Infinite Torture\" che prosegue il discorso musicale fin qui tracciato. Per supportare l'album i Disgorge si sono imbarcati in un tour mondiale che toccher\u00e0 il Giappone, l'Australia, la nuova Zelanda, la Thailandia il Messico e l'Indonesia. Attualmente il gruppo \u00e8 impegnato nella stesura del nuovo materiale."}
{"id": "801319", "revid": "767487", "url": "https://it.wikipedia.org/wiki?curid=801319", "title": "Mike Watt", "text": "\u00c8 stato il fondatore dei gruppi Minutemen e Firehose.\nDal 2003 fa parte anche della formazione riunita del gruppo The Stooges, e dei Banyan, gruppo art rock, e di altri progetti post Minutemen."}
{"id": "801327", "revid": "2144777", "url": "https://it.wikipedia.org/wiki?curid=801327", "title": "Nachodka", "text": "Nachodka \u00e8 una citt\u00e0 della Russia nell'estremo oriente russo, situata nel Territorio di Primorje a poca distanza da Vladivostok. La citt\u00e0 risale al 1859, quando l'equipaggio di una nave russa, durante una tempesta, scopr\u00ec la baia.\nRimasta per quasi un secolo un villaggio o poco pi\u00f9, Nachodka si \u00e8 sviluppata dopo il 1950 pi\u00f9 che altro in funzione del porto Vosto\u010dnyj, porto commerciale aperto poich\u00e9 quello di Vladivostok, era diventato militare.\nLa citt\u00e0 \u00e8 stata dichiarata di recente zona economica speciale. Nachodka \u00e8 il capolinea orientale della ferrovia Transiberiana, per il traffico passeggeri."}
{"id": "801332", "revid": "775372", "url": "https://it.wikipedia.org/wiki?curid=801332", "title": "Scontri di Soweto", "text": "Gli scontri di Soweto (o rivolta di Soweto) furono una serie di scontri che avvennero nella \"township\" (baraccopoli) di Soweto (sobborgo di Johannesburg, Sudafrica) nel giugno del 1976.\nGli scontri coinvolsero studenti neri che protestavano contro la politica segregazionista del National Party, il partito degli afrikaner nazionalisti che a quell'epoca era al governo del paese. La polizia soffoc\u00f2 le manifestazioni studentesche con la forza; diverse centinaia di persone furono uccise nell'arco di dieci giorni di contestazione. Questo evento, che colp\u00ec l'opinione pubblica mondiale, diede inizio a una catena di conseguenze che sfociarono, quindici anni dopo, nella caduta del regime dell'apartheid, grazie alle altre rivolte che ci furono in America ed altri paesi.\nIl contesto politico.\nDopo la repressione dell'African National Congress negli anni sessanta, la protesta nera contro l'apartheid tacque per diversi anni. Alla met\u00e0 del decennio successivo, tuttavia, il successo di altre organizzazioni rivoluzionarie nei paesi vicini (quali la Frelimo) aliment\u00f2 nuove speranze per i neri che intendevano rovesciare il governo afrikaner. L'ANC giunse a formare una propria ala armata (chiamata \"Umkhonto we Sizwe\") e incit\u00f2 la popolazione africana a \"rendere il paese ingovernabile\".\nCause dalla protesta.\nIl motivo specifico della protesta studentesca di Soweto fu un decreto governativo (l'Afrikaans Medium Decree) che imponeva a tutte le scuole per neri di utilizzare l'afrikaans come lingua paritetica all'inglese. Il 1\u00ba gennaio 1975 tutti i presidi delle scuole nere ricevettero ordine di usare l'afrikaans nelle lezioni di alcune materie; l'annuncio fu dato da J. G. Erasmus, Direttore Regionale dell'\"Istruzione Bantu\" (\"bantu\" era il termine usato dalle autorit\u00e0 sudafricane per riferirsi alla popolazione nera).\nQuesta misura era l'ultimo episodio di una lunga serie di imposizioni da parte degli afrikaner, e fu percepita come direttamente associata alla logica generale dell'apartheid; l'inglese era infatti di gran lunga pi\u00f9 diffuso presso la popolazione nera, ed era stato scelto come lingua ufficiale da molti bantustan. Al contrario, come ebbe a dire Desmond Tutu, l'afrikaans era \"la lingua degli oppressori\". \nIl Ministro per l'Istruzione Bantu, Punt Janson, ebbe a dire:\nIl decreto suscit\u00f2 numerose proteste da parte del corpo docenti e degli studenti della maggior parte delle scuole per neri. Il 30 aprile 1976, i bambini della Orlando West Junior School (nel sobborgo di Orlando a Soweto) diedero inizio a uno sciopero, rifiutandosi di andare a scuola. Gli studenti di Soweto formarono un comitato d'azione, il Soweto Students' Representative Council, per organizzare la protesta, indicendo una manifestazione di massa per il 16 giugno.\nIl primo scontro.\nIl 16 giugno, migliaia di studenti e docenti neri uscirono dalle scuole e si diressero verso lo stadio di Orlando. La manifestazione era stata pianificata in modo accurato in modo tale che fosse chiaro che si trattava di una protesta pacifica; nelle prime file del corteo erano esposti cartelli con scritte come \"Non sparateci - non siamo armati\".\nIl corteo incontr\u00f2 la polizia, che aveva preparato delle vere e proprie barricate. Il leader del corteo chiese ai dimostranti di non provocare la polizia e fece deviare la folla su un percorso alternativo; anzich\u00e9 andare allo stadio, giunsero presso la Orlando High School. Nel frattempo, la polizia aveva chiamato rinforzi.\nLa polizia cerc\u00f2 inizialmente di disperdere la folla con i gas lacrimogeni. La folla recedette ma continu\u00f2 a cantare slogan come \"se noi dobbiamo imparare l'afrikaans, Vorster deve imparare lo zulu\".\nSono state fornite diverse versioni circa l'evento specifico che diede inizio al massacro. I dimostranti erano certamente disarmati, ma alcune fonti riportarono che i bambini avevano iniziato a tirare pietre alla polizia. Altri resoconti confermano invece che i manifestanti mantennero un comportamento nonviolento. In ogni caso, la polizia apr\u00ec il fuoco, uccidendo quattro bambini, fra cui il tredicenne Hector Pieterson. La fotografia del corpo di Pieterson divenne un simbolo della violenza della polizia sudafricana. Negli scontri che seguirono durante la giornata morirono altre 23 persone. Il pronto soccorso degli ospedali fu presto invaso da feriti che richiedevano assistenza. A sera, gli scontri erano cessati; automobili e autoblindo della polizia pattugliavano Soweto.\nScontri successivi.\nDopo il massacro del 16 giugno, la tensione fra gli studenti neri di Soweto e la polizia continu\u00f2 a crescere. Il giorno successivo, le forze dell'ordine sudafricane giunsero a Soweto armate di fucili automatici, e furono dispiegate anche forze dell'esercito. Soweto era pattugliata da elicotteri e automobili della polizia. Diverse fonti riportarono di agenti in borghese che giravano in automobili civili e sparavano a vista sui dimostranti neri.\nVittime.\nIl numero esatto delle vittime viene stimato, a seconda delle fonti, da 200 a 600. La Reuters dichiar\u00f2 che i morti erano stati \"pi\u00f9 di 500\". Il solo governo sudafricano menzion\u00f2 cifre significativamente diverse, parlando di 23 vittime. Il numero dei feriti fu stimato essere superiore a 1000.\nConseguenze della rivolta.\nLa rivolta contribu\u00ec a consolidare il sentimento anti-afrikaner nelle masse nere e la posizione predominante dell'ANC come principale interprete di questo sentimento.\nLe immagini degli scontri (fotografie e filmati) girarono rapidamente il mondo, sensibilizzando bruscamente l'opinione pubblica internazionale sul problema dell'apartheid. Il governo sudafricano sub\u00ec una serie di condanne internazionali, incluse nuove sanzioni da parte delle Nazioni Unite (che avevano gi\u00e0 condannato ripetutamente la politica del National Party). L'economia sudafricana si trov\u00f2 a dover fronteggiare un embargo su vasta scala.\nMolti dei cittadini bianchi sudafricani presero parte in modo deciso a favore dei dimostranti, dichiarandosi indignati per il comportamento della polizia. Alle manifestazioni di studenti neri si andarono ad aggiungere quelle degli studenti bianchi (per esempio della University of the Witwatersrand). Dal mondo studentesco, inoltre, la protesta si allarg\u00f2 a diversi settori produttivi, con una catena di scioperi da parte degli operai di molte fabbriche.\nTutti questi fattori portarono il Sudafrica in una situazione di crisi senza precedenti, che ebbe certamente un ruolo importante nella successiva caduta del National Party e nella fine dell'apartheid, sancita definitivamente nel 1994.\nSugli eventi del 1976 \u00e8 stato in seguito creato un museo a Orlando, intitolato a Hector Pieterson, il tredicenne ucciso all'inizio degli scontri.\nIn Sudafrica, il 16 giugno viene oggi celebrato come \"giornata della giovent\u00f9\"."}
{"id": "801337", "revid": "253269", "url": "https://it.wikipedia.org/wiki?curid=801337", "title": "Rouben Mamoulian", "text": "Biografia.\nMamoulian nacque a Tbilisi, in Georgia (all'epoca una provincia della Russia zarista), l'8 ottobre del 1897 da un'agiata famiglia armena. Si trasfer\u00ec in Inghilterra nel 1922, iniziando la sua attivit\u00e0 di regista di commedie teatrali a Londra. Successivamente pass\u00f2 negli Stati Uniti, dove inizi\u00f2 lavorando come regista teatrale e di opere liriche.\nRegista teatrale.\nA Broadway diede il via alla sua carriera di regista con una produzione di \"Porgy\" di DuBose Heyward, che mise in scena la sua prima rappresentazione il 10 ottobre 1927, per poi dirigere il remake dell'opera (in parte mutato dopo l'intervento di George Gershwin), dal titolo \"Porgy and Bess\" (10 ottobre 1935).\nFu il primo regista di famosi musical di Broadway come \"Oklahoma!\" (1943), \"Carousel\" (1945) e \"Lost in the Stars\" (1949).\nRegista cinematografico.\nIl suo primo film, \"Applause\" (1929), fu anche uno dei primissimi film \"parlati\" dopo l'era del cinema muto; Mamoulian utilizz\u00f2 la camera in maniera innovativa sia per i movimenti che per il suono e le nuove tecniche di ripresa furono utilizzate anche in uno dei suoi film pi\u00f9 celebri, \"Il dottor Jekyll\" (1931), e nel musical \"Amami stanotte\" (1932).\nIl primo Technicolor.\nDiresse i primi tre film in Technicolor, tra cui \"Becky Sharp\" (1935) e il musical \"Sorgenti d'oro\" (1937), mentre grandi elogi ebbero \"Il segno di Zorro\" (1940) e \"Sangue e arena\" (1941), entrambi \"remake\" di film muti; in particolare, l'ultimo fu girato in Technicolor utilizzando gli schemi di colore basati sui pittori spagnoli Vel\u00e1zquez ed El Greco.\nUltimi anni e morte.\nContinu\u00f2 la sua carriera girando altri film di successo come \"La bella di Mosca\" (1957), continuando al contempo a dirigere musical in teatro.\nMor\u00ec nel 1987 per cause naturali, all'et\u00e0 di 90 anni, in California."}
{"id": "801338", "revid": "8386510", "url": "https://it.wikipedia.org/wiki?curid=801338", "title": "Anfirao", "text": ""}
{"id": "801339", "revid": "32428", "url": "https://it.wikipedia.org/wiki?curid=801339", "title": "Chiesa San Michele Arcangelo", "text": ""}
{"id": "801343", "revid": "131358", "url": "https://it.wikipedia.org/wiki?curid=801343", "title": "SK Sturm Graz", "text": ""}
{"id": "801348", "revid": "115993085", "url": "https://it.wikipedia.org/wiki?curid=801348", "title": "Tour de France 1938", "text": "Il Tour de France 1938, trentaduesima edizione della Grande Boucle, si svolse in ventuno tappe tra il 5 e il 31 luglio 1938, per un percorso totale di 4 694\u00a0km. \nFu vinto per la prima volta dallo scalatore italiano Gino Bartali (al primo podio conseguito nella Grande Boucle). \nIl corridore toscano fu il secondo italiano ad imporsi nella manifestazione, tredici anni dopo il secondo ed ultimo trionfo di Ottavio Bottecchia. \nSi tratt\u00f2, quindi, della terza edizione del Tour vinta da un corridore italiano.\n\"Ginettaccio\" si ripeter\u00e0 ben dieci anni dopo, nell'edizione del 1948, acquisendo il primato - tuttora imbattuto - di distanza temporale tra due vittorie in due edizioni della corsa a tappe francese.\nIl grimpeur fiorentino termin\u00f2 le proprie fatiche sulle strade transalpine del Tour 1938 con il tempo di 148h29'12\". \nLo scalatore belga F\u00e9licien Vervaecke (al terzo ed ultimo podio al Tour, dopo aver colto due volte la terza posizione nelle edizioni 1935 e 1936) si piazz\u00f2 al secondo posto della classifica generale. \nLa terza posizione della graduatoria generale fu appannaggio del passista francese Victor Cosson (per la prima ed unica volta in carriera sul podio di Parigi).\nResoconto degli eventi.\nCome nell'edizione precedente diverse tappe furono suddivise in pi\u00f9 semitappe. La corsa vide la lotta tra il giovane Gino Bartali e F\u00e9licien Vervaecke. Bartali sferr\u00f2 l'attacco decisivo sulle Alpi, nella tappa da Digne-les-Bains a Brian\u00e7on (diciannovesima frazione), quando and\u00f2 in fuga sull'Izoard e arriv\u00f2 al traguardo con 5 minuti di vantaggio sul gruppo. Il fiorentino fu maglia gialla alla fine delle ultime undici frazioni, sulle ventinove totali, e si aggiudic\u00f2 la vittoria finale al primo podio colto a Parigi; gi\u00e0 nell'anno precedente (1937) aveva indossato la maglia gialla, ma dopo due giorni era stato costretto al ritiro da una caduta.\nIl gruppo, durante l'ultima tappa, lasci\u00f2 andare in fuga Antonin Magne e Andr\u00e9 Leducq che davano il loro addio alle corse. I due giunsero sul traguardo ognuno con la mano sulla spalla dell'altro; la direzione assegn\u00f2 la vittoria ex aequo. Il corridore che vinse il maggior numero di frazioni fu il belga F\u00e9licien Vervaecke, con quattro successi. Bartali vinse due frazioni.\nAl Tour 1938 parteciparono 96 corridori, dei quali 55 giunsero a Parigi."}
{"id": "801353", "revid": "4", "url": "https://it.wikipedia.org/wiki?curid=801353", "title": "Ilya Velbov", "text": ""}
{"id": "801355", "revid": "1516566", "url": "https://it.wikipedia.org/wiki?curid=801355", "title": "Parre", "text": "Parre (\"Par\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato sulla destra orografica del fiume Serio, in val Seriana, dista circa 30\u00a0chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl territorio comunale appartiene al gruppo delle Alpi meridionali chiamate Prealpi Bergamasche ed \u00e8 quasi completamente montuoso e si sviluppa sul versante orografico destro della val Seriana, ad un'altezza di compresa tra i 490 m s.l.m. del fondovalle e i 2.322 della Cima del Fop. Il nucleo abitativo del capoluogo, distribuito in modo uniforme sulle pendici meridionali del monte Trevasco, ad un'altezza media di circa 640 m s.l.m., \u00e8 raccolto attorno ai due nuclei originari di \"Parre di sotto\" (porzione pi\u00f9 a valle) e \"Parre di sopra\" (parte pi\u00f9 elevata), accanto ai quali il paese si \u00e8 allargato inglobando quasi tutte quelle zone come \"Campella\", \"Costa Erta\" e \"Valzella\", per secoli destinate all'agricoltura.\nIn direzione nord-ovest, poco distante dal locale cimitero, si trova la contrada di \"Cossaglio\", situata sul versante sinistro della valle Dossana e composta da una manciata di abitazioni che mantengono tuttora una connotazione fortemente rurale.\nQuest'ultima caratteristica \u00e8 comune anche a numerose cascine e baite montane, un tempo usate da mandriani ma ora quasi tutte disabitate, disseminate tra le distese prative e le macchie di bosco dei monti Trevasco ed Alino, estensioni del monte Vaccaro. \nAl di sotto del capoluogo, posto in posizione panoramica, si sviluppa il fondovalle della val Seriana, dove scorre la superstrada di scorrimento della valle Seriana che collega Bergamo con Clusone. Lungo questa arteria si trova \"Ponte Selva\", ovvero la frazione pi\u00f9 popolosa del comune e anche la prima che si incontra provenendo dal capoluogo orobico, che si presenta con un'unica soluzione di continuit\u00e0 abitativa con il vicino comune di Ponte Nossa, tanto da essere sovente scambiata come frazione di quest'ultimo centro. Risalendo la stessa strada, immediatamente dopo la diramazione per Clusone, mantenendosi lungo il corso del fiume Serio in direzione Valbondione, si incontra il bivio che permette di raggiungere il centro di Parre mediante la S.P. 48, che termina nell'abitato. Proseguendo invece sul fondovalle in direzione dell'alta val Seriana, tra prati e boschi si incontra la localit\u00e0 di \"Campignano\", alla quale fa seguito dopo circa un chilometro la frazione di \"Sant'Alberto\", dove sono presenti numerosi insediamenti industriali, poco distante da cui, in posizione leggermente sopraelevata, si trova il piccolo borgo di \"Martorasco\".\nI confini amministrativi del comune sono quasi interamente definiti da limiti naturali, quali linee di impluvio, creste di montagne o corsi d'acqua. A Sud, in direzione del fondovalle seriano, \u00e8 difatti il corso del fiume Serio a delimitare Parre da Clusone e, pi\u00f9 a monte, da Piario; ad Ovest \u00e8 il torrente Nossana, che scorre nella valle Dossana, a dividere le competenze comunali con quelle di Ponte Nossa e Premolo.\nIl limite occidentale segue l'andamento di quest'ultimo torrente, risalendo fino alla localit\u00e0 \"Piazza Manzone\", da cui si sposta sul crinale che divide la valle stessa dalla sua tributaria \"val Gorgolina\", e raggiunge la cima di Leten (2.095 metri). A questo punto la demarcazione settentrionale \u00e8 data dalla linea che funge da spartiacque con la Valcanale di Ardesio, ed \u00e8 composta dalla catena che, proveniente dal pizzo Arera, include il passo del Re (unico collegamento diretto con Valcanale), la Cima del Fop (2.322 metri), il Monte Secco (2.266 metri) e il monte Vaccaro (1.957 metri). I confini ridiscendono quindi lungo la costa di quest'ultimo, per giungere nei pressi della contrada di \"Martorasco\" al si sotto della quale si trova la piana alluvionale, dove \u00e8 presente un insediamento industriale, che ricade per\u00f2 nelle competenze amministrative di Villa d'Ogna.\nRicchissima \u00e8 l'idrografia. Oltre al Serio, che scorre lungo il fondovalle, sono presenti numerosi altri torrenti che raccolgono le acque provenienti da sorgenti e dai monti circostanti. Il principale \u00e8 la Nossana, che scorre nella valle Dossana dove nella sua parte pi\u00f9 a monte \u00e8 interessata da fenomeno di carsismo, mentre in quella terminale d\u00e0 luogo ad un acquedotto (ricadente per\u00f2 nelle competenze territoriali di Ponte Nossa) che, con una portata stimata tra i 900 ed i 1.500 litri al secondo, soddisfa il fabbisogno idrico di 118.000 persone nella provincia di Bergamo.\nAltri corsi d'acqua sono presenti sia nella \"val Fontagnone\", che nasce sulle pedici del monte Trevasco e sfocia nel Serio a Nord del capoluogo, sia nella \"valle dei frati\", che si scende dalla zona della cima del Vaccaro per gettarsi nel Serio presso la frazione di Sant'Alberto.\nStoria.\nL'oppidum degli Orobi.\nIl paese di Parre pu\u00f2 vantare una storia tra le pi\u00f9 datate dell'intera provincia bergamasca.\nTracce di frequentazioni preistoriche sono state rinvenute in grotte e cavit\u00e0 naturali (su tutte la \"Buca di Lader\") poste lungo le pendici del monte Trevasco, che sovrasta l'attuale centro abitato. Quest'ultimo monte difatti, grazie alla sua esposizione soleggiata e, soprattutto, alla sua ricchezza di minerali, ha da sempre favorito insediamenti stabili volti allo sfruttamento delle materie prime. Tra queste si segnalano il bronzo, il piombo, il ferro e la cadmea, ma anche la limonite, la siderite, la galena argentifera, la blenda e la calcopirite, materiali molto frequenti anche nell'attigua Val del Riso.\nLe prime popolazioni stanziali furono gli Orobi, appartenenti al ceppo di origine ligure, come testimoniato da toponimi quali il citato monte \"Trevasco\" e il piccolo nucleo di \"Martorasco\", aventi il suffisso \"-asco\", di chiaro stampo ligure.\nIn tal senso importantissimi sono stati i ritrovamenti rinvenuti in localit\u00e0 \"Castello\", un terrazzo di origine fluviale che, posto ad un'altezza di circa 580 m s.l.m. a Sud-Ovest dell'attuale abitato, domina il punto in cui la valle Dossana confluisce nella valle del Serio. Questa posizione permetteva il controllo della zona, fin dalla preistoria crocevia di scambi tra la pianura con l'alta val Seriana, la Valtellina, la Val di Scalve e la val Camonica.\nI primi reperti, emersi nel 1883 durante una sessione di lavori agricoli, portarono alla luce un ripostiglio interrato, nel quale erano collocati numerosi manufatti in bronzo (ornamenti, utensili, frammenti, ma anche scorie di fusione), risalenti al V secolo a.C.. Tuttavia gran parte di questi (ben 1.000 chilogrammi di materiale bronzeo) furono venduti dai proprietari, inconsapevoli del valore storico della scoperta, ad una fonderia, andando irrimediabilmente perduti. Solo una piccola parte venne salvata dall'intervento dell'archeologo Gaetano Mantovani che, avvisato della scoperta, corse ad acquistare ci\u00f2 che era rimasto, donando il tutto al museo archeologico di Bergamo, dove tuttora sono custoditi.\nNel 1983, in occasione del centenario dei suddetti ritrovamenti, vennero organizzati ulteriori scavi, in funzione preventiva ad un piano di lottizzazione dell'area. Gi\u00e0 dagli strati superficiali emersero frammenti ceramici dell'et\u00e0 del ferro, i quali spinsero i ricercatori a pi\u00f9 approfondite ricerche.\nI risultati furono strabilianti, dal momento che venne riportata alla luce una realt\u00e0 storica rimasta celata per secoli: un grande insediamento abitativo a pianta ortogonale, avente un'estensione di circa 13.000 metri quadrati, fondato presumibilmente nella tarda et\u00e0 del bronzo.\nGli scavi si protrassero fino al 1994 e permisero di scoprire una grande quantit\u00e0 di abitazioni, strutture murarie, pavimenti lastricati e inghiottitoi naturali, ma anche reperti in ceramica e suppellettili vari. Tra questi, alcuni cocci di vasi decorati, risalenti ad un periodo compreso tra il X e il IX secolo a.C. e riconducibili alla Cultura di Golasecca, permettono di inquadrare gli abitanti del villaggio tra gli appartenenti della stirpe ligure-celtica. Tuttavia ben poco si conosce di loro, mancando completamente documenti scritti che ne attestino l'origine e la provenienza. Si presume per\u00f2 che il villaggio in questione sia quello citato dallo scrittore romano Plinio il Vecchio nella sua \"Naturalis historia\":\nNell'ambito dei suddetti scavi, nel biennio 1989-1990 in localit\u00e0 \"Botti\", poche decine di metri pi\u00f9 a monte della localit\u00e0 \"Castello\", emersero due strutture produttive connesse ad un'attivit\u00e0 metallurgica databili all'et\u00e0 bronzo recente (XIII secolo a.C.), infossate e con differenti piani di uso. In esse, abbandonate verso il V secolo a.C., furono trovati molti reperti legati alle attivit\u00e0 fusorie e di estrazione del metallo dal minerale, tra cui anche i processi di rifinitura meccanica degli utensili, quali affilatura con coti e lucidatura.\nAnche il toponimo del paese ha origini celtiche e deriva dal lemma \"\u201cpa-ar\u201d\", poi latinizzato in \"Parra\" (divenuto poi Parre nel corso dei secoli), indicante un'estesa distesa erbosa o un grande campo, che effettivamente coincide con il luogo dove si svilupp\u00f2 il primo nucleo abitativo. Altre teorie, pur concordando sulla matrice di origine, gli attribuirebbero invece il significato di \"luogo alto\".\nNel corso della media et\u00e0 del ferro l'agglomerato urbano sub\u00ec modifiche strutturali, assumendo un assetto regolare, con le abitazioni infossate ed aventi un orientamento Nord-Sud. Lo sviluppo maggiore avvenne nel periodo compreso tra la prima e la seconda et\u00e0 del ferro e la definitiva conquista romana in et\u00e0 augustea: in quel tempo Parre era l'avamposto delle popolazioni alpine verso lo sbocco della valle, una sorta di luogo di incontro tra le due realt\u00e0, soggetto all'influenza tanto dei Galli Cenomani e Insubri (commercialmente in competizione tra loro, tanto che negli scavi furono ritrovate 58 monete differenti, tra cui alcune di entrambe le trib\u00f9 celtiche) quanto dei Romani. Questi ultimi influenzarono in modo sempre crescente gli usi e i costumi degli Orobi, tanto che tra il II ed il I secolo a.C., questi producevano manufatti in ceramica e decorazioni sul genere di quelli romani, ed utilizzavano la monetazione dell'impero. Tuttavia, per motivi ancora oscuri, l'abitato fu abbandonato per un paio di secoli, venendo poi nuovamente frequentato a partire dal II secolo.\nIl Medioevo.\nContestualmente al termine dell'impero romano, avvenuto nella seconda parte del V secolo, il borgo venne nuovamente abbandonato. L'abitato si svilupp\u00f2 in posizione pi\u00f9 settentrionale, in una zona solo parzialmente utilizzata durante il periodo imperiale, lasciando la localit\u00e0 Castello in uno stato di abbandono, relegandola ad un ambito agricolo fino ai giorni nostri.\nSegu\u00ec un periodo di decadenza e instabilit\u00e0: la situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \"de facto\" attivo nelle consuetudini della popolazione fino alla sua abolizione, avvenuta soltanto nel 1491.\nCon il successivo arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato al Vescovo di Bergamo.\nAnche il primo documento scritto in cui si attesta l'esistenza del borgo risale a quel periodo: era l'anno 928 quando viene citata la \"Villa de Parre\". Il nome del paese compare inoltre nel 1156 in un diploma redatto dall'imperatore Federico Barbarossa (atto che regolava la lavorazione dei metalli utilizzati per il conio delle monete), nel 1176 in una deposizione giurata, dove tale D. Giovanni da Bolgare afferma di aver assistito alla fondazione della locale chiesa di san Pietro, e infine nel 1202 quando Nantellino, conte di Parre, cede alcuni suoi diritti feudali mediante un atto compilato nella pubblica piazza, sotto il porticato della chiesa.\nCon il passare degli anni al potere vescovile si affianc\u00f2 quello di alcune famiglie della zona, che riuscirono ad ottenere sempre pi\u00f9 spazio, passando dal ruolo di grandi proprietari a quelli di feudatari de facto. \u00c8 il caso dei Bellebonis, che in breve tempo poterono fregiarsi del titolo di baroni.\nIn seguito il paese si svilupp\u00f2 in modo importante tanto che, sull'onda di quando andava accadendo nel vicino centri, nel corso del XIII secolo riusc\u00ec ad emanciparsi dal potere feudale, venendo citato come comune autonomo negli statuti della citt\u00e0 di Bergamo e inserito nella circoscrizione denominata \"Facta di san Lorenzo\": il libero comune di Parre, che aveva la facolt\u00e0 di gestire le proprie attivit\u00e0, era retto da due consoli.\nQualche decennio pi\u00f9 tardi, in ambito sociale, cominciarono invece a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Le cronache del tempo raccontano di numerosi episodi tragici in tutta la provincia di Bergamo, che venne dilaniata da questa sanguinosa faida. Ai margini dell'abitato, in posizione dominante sulla sottostante valle del Serio, venne costruita una fortezza, posta dove secoli addietro si era sviluppato il nucleo primitivo del borgo, localit\u00e0 che da quel momento prese il nome di \"Castello\". Le cronache tuttavia non raccontano di scontri o danneggiamenti di alcun tipo.\nDalla Serenissima ai giorni nostri.\nAlla definitiva pacificazione si arriv\u00f2 nella prima met\u00e0 del XV secolo, grazie al passaggio alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima garant\u00ec una diminuzione della pressione fiscale e offr\u00ec maggiore autonomia, dando inizio ad un periodo contrassegnato da tranquillit\u00e0 in cui l'intera zona riprese a prosperare.\nTra i decreti emanati dai veneti vi fu anche l'obbligo della demolizione di ogni fortezza risalente all'epoca medievale. Fu cos\u00ec che nel 1519 anche il castello di Parre venne raso al suolo, e con le sue pietre venne costruito il santuario della Madonna dell'Apparizione nella sottostante borgata di Campolungo, nel comune di Ponte Nossa. Anche le famiglie nobili persero i propri privilegi e la famiglia Bellebonis fu costretta ad emigrare, rifugiandosi presso la corte di Massimiliano I d'Asburgo. Il casato assunse quindi il nome di \"Von Paar\" (tradotto letteralmente \"Da Parre\") e nel 1522 acquis\u00ec l'incarico della gestione del servizio postale nella parte meridionale dell'impero asburgico, mentre quella settentrionale era ad appannaggio della famiglia dei Tasso, anch'essa bergamasca. Nel 1596 si guadagnarono il titolo, trasmissibile ereditariamente, di maestri di posta, e nel 1624 quello di capi generali delle poste di corte per le zone di Austria, Stiria, Ungheria, Boemia, Moravia e Slesia. Dopo aver creato un sistema composto da un importante apparato di stazioni, corrieri, messaggeri ed addetti alla sicurezza per la sorveglianza, nel 1769 vennero nominati principi. La loro parabola termin\u00f2 alla fine del XIX secolo, quando persero i loro titoli ereditari, per via della statalizzazione del servizio postale.\nNel frattempo gli abitanti, censiti in 725 unit\u00e0 nel 1596 dal comandante veneto Giovanni Da Lezze, erano per lo pi\u00f9 dediti alla pastorizia. Questa mansione, se da un lato li costringeva a percorrere grandi distanze per permettere la transumanza delle greggi nelle pianure pavesi in inverno e nelle vallate valtellinesi in estate, dall'altra garantiva loro la sussistenza grazie alla produzione di latte, formaggi e derivati, ma anche di buoni quantitativi di lana, venduti sui mercati lanieri di Gandino e della valle Seriana.\nIl potere della Repubblica di Venezia dur\u00f2 fino al 1797 quando, in seguito al trattato di Campoformio, venne sostituita dalla napoleonica Repubblica Cispadana. Il cambio di dominazione comport\u00f2 nel 1809 una revisione dei confini mediante un'imponente opera di accorpamento dei piccoli centri ai pi\u00f9 grandi: in questo frangente Parre inglob\u00f2 a livello amministrativo i vicini centri di Ponte Nossa e Premolo.\nL'unione tra i tre borghi dur\u00f2 poco, dal momento che nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi, questi vennero nuovamente scissi.\nNella seconda parte del XIX secolo, contestualmente all'Unit\u00e0 d'Italia, si verific\u00f2 uno sviluppo dell'industria estrattiva, favorito dal commercio di materiale siderurgico. \nIl principale elemento estratto era la calamina, un miscuglio di minerali a base di zinco molto presente sulle pendici del monte Trevasco, per la cui estrazione Parre divenne fonte di manodopera generica e specializzata.\nA questa si affiancarono realt\u00e0 operanti nell'ambito tessile che, insediatesi presso il fondovalle in localit\u00e0 Ponte Selva, in breve si radicarono modificando gli usi e le abitudini dei parresi. Queste mutate condizioni economiche e sociali, fecero s\u00ec che il numero dei residenti, rimasto pressoch\u00e9 invariato per secoli (dai 725 abitanti del 1596 ai 917 del 1805, fino agli 834 del 1871), lievit\u00f2 notevolmente nel volgere di un paio di decenni, raggiungendo la quota di 1811 nel 1911.\nIn ambito amministrativo il comune, dopo aver acquisito nel 1853 una piccola porzione di territorio ad Est della valle dei Frati, nel 1925 cedette la contrada di Nossa (parte posta sulle rive del Serio, ad est del torrente Nossana) al comune di Ponte Nossa, essendo ormai stata inglobata dall'espansione del suddetto comune.\nNella seconda parte del XX secolo le realt\u00e0 legate all'industria tessile persero via via la loro predominanza, venendo prima affiancate e poi sostituite da attivit\u00e0 operanti nei settori meccanico, meccano-tessile ed artigianale che si insediarono nelle zone di Sant'Alberto e di Campignano. Segu\u00ec un ulteriore sviluppo edilizio che, oltre a portare un notevole incremento demografico, snatur\u00f2 parte del territorio, sottraendo molteplici spazi alle colture.\nSimboli.\nLo stemma del comune di Parre \u00e8 stato concesso con regio decreto del 17 febbraio 1927. \nIl gonfalone municipale \u00e8 stato concesso con decreto del presidente della Repubblica del 29 maggio 1981.\nLo stemma del Comune ha origine antica e la figura del castello su fondo di verde trae spunto dal \"Parra Oromobiorum Oppidum\" citato da Plinio nella \"Naturalis Historia\", su notizie tratte dalle \"Origines\" di Catone. Il colore verde alluderebbe all'etimo del nome Parre, che in lingua celtica significherebbe \"piana erbosa\".\nMonumenti e luoghi d'interesse.\nChiesa di San Pietro.\nL'edificio pi\u00f9 importante del paese dal punto di vista artistico e storico, \u00e8 senza dubbio la chiesa parrocchiale che, dedicata a san Pietro, \u00e8 collocata nella parte pi\u00f9 a monte del paese, da cui sovrasta l'abitato. La struttura primitiva, edificata in luogo di una preesistente cappella votiva, risale ad un periodo prossimo alla seconda met\u00e0 del XII secolo, essendo citata in un documento del 1176 ed in uno del 1202. Nel corso dei secoli venne sottoposta a numerosi lavori di restauro e ristrutturazione, sia all'interno che all'esterno, che ne modificarono profondamente la struttura. Gli interventi, sia conservativi che innovativi, furono influenzati dagli stili e dalle culture delle varie epoche, sia su iniziativa dei parroci che del Comune, organo che per secoli ebbe lo \"ius patronatus\" sulla chiesa stessa.\nLa struttura attuale risale al 1723: all'esterno si presenta con linee sobrie ma eleganti, con un portico che delimita tre lati, e con portali in arenaria recuperati dalla chiesa precedente.\nL'interno invece ha una sezione rettangolare a navata singola, e presenta numerosi stucchi e affreschi che donano una grande luminosit\u00e0 agli spazi. Tra questi vi sono le opere del Salmeggia, di Carlo Ceresa, di Gian Paolo Cavagna, di Antonio Cifrondi e di G. Mazza, poste agli altari laterali e nella sacrestia, cos\u00ec come la \"Via Crucis\" in legno eseguita dal parrese Andrea Cossali. Degni di nota sono anche un settecentesco ostensorio a raggiera d'argento con doratura, alcuni piatti di stagno del XVI secolo e una croce d'altare in legno rivestito di madreperla, stendardi e paramenti. Ma le principali attrazioni artistiche sono l'altare maggiore, collocato al centro del presbiterio, eseguito da Andrea Fantoni, con marmi e lapislazzuli, raffigurante angeli in adorazione, adornato da medaglia al paliotto. Sempre di scuola fantoniana sono la balaustra dell'abside, il \"Cristo morto\", due statue all'altare dell'Addolorata, la statue lignee della \"Madonna del Rosario\" e dei putti nel coro, a fianco dei quali si trova la pregevole cornice marmorea che adorna l'opera pi\u00f9 preziosa della Chiesa: la pala \"Madonna con il Bambino e i Santi Paolo, Pietro e Giovanni\", eseguita da Giovan Battista Moroni (2,90 metri di altezza per 1.50 di larghezza).\nInteressante \u00e8 inoltre l'organo con cantorie, costruito da Luigi Balicco Bossi nel 1898 e pi\u00f9 volte restaurato. \nA fianco della parrocchiale, ma facente parte della medesima struttura, si trova la Cappella della Vergine di Lourdes, costruita negli anni 1920, alla quale si accede mediante una porta laterale, accanto al Battistero.\nChiesa di San Rocco.\nNella contrada di Parre inferiore si trova la chiesa di S. Rocco, ormai circondata dalla viabilit\u00e0 ordinaria. Dotata di linee semplici, si presenta con un sagrato sul lato occidentale ed un ingresso con portale in arenaria. La struttura \u00e8 a navata singola suddivisa in tre campate, mentre il presbiterio ha pianta rettangolare. In essa sono da notare l'affresco cinquecentesco, la pala dell'altare maggiore coi Santi Rocco e Sebastiano, commissionata da Vincenzo Mutti e compagni nel XVII secolo, e le tele dei due altari laterali recentemente restaurate. Il piccolo organo meccanico, restaurato nel 2012, \u00e8 stato costruito da Angelo Bossi nel 1773.\nChiesa della Santissima Trinit\u00e0.\nRimanendo in ambito religioso, meritano menzione due chiese rustiche e agresti. di Sant'Antonio, risalente al XVII secolo e situata tra i prati del monte Alino, e della SS. Trinit\u00e0. Quest'ultima, immersa nei boschi poco distante dalla localit\u00e0 \"Campella\", domina il paese e l'intero altopiano di Clusone, con un elegante ampio loggiato cinquecentesco, meta ideale di tranquille passeggiate; al suo interno i resti di pregevoli affreschi della met\u00e0 del XVI secolo, epoca in cui la chiesa venne completamente rifatta.\nChiesa di sant'Antonio.\nLa prima, dedicata a sant\u2019Antonio, \u00e8 situata sui declivi del monte Alino ad un'altezza di 1.045 metri in posizione panoramica. Risalente al XVII secolo, presenta un piccolo campanile in pietra ed un porticato con tettoia a tre falde. La struttura \u00e8 molto semplice, con pianta rettangolare a singola navata e il presbiterio a pianta quadrata ricoperto da una volta a botte. All'interno sono presenti due nicchie in cui vi sono le statue dell'Addolorata e di sant'Antonio, santo raffigurato anche in una tela posta nell'ancona.\nChiesa del Sacro Cuore di Ges\u00f9.\nNella frazione di Ponte Selva \u00e8 infine presente la chiesa parrocchiale dedicata al Sacro Cuore di Ges\u00f9. Realizzata verso la fine del XIX secolo in luogo di una piccola edicola di propriet\u00e0 della famiglia Pozzi, industriali della zona, che la don\u00f2 alla comunit\u00e0, si presenta con uno stile simil-gotico. La facciata, dotata di due coppie di lesene, \u00e8 ornata mediante capitelli e guglie, con il portale di ingresso a forma di tempietto, sopra il quale si apre un rosone decorato.\nL'interno, che riprende le linee gotiche presenti all'esterno, si presenta in tre navate, a loro volta suddivise in cinque campate, mentre il presbiterio \u00e8 a pianta semidecagonale.\nAntiquarium e fabbricati civili.\nIn ambito civile si possono ammirare le caratteristiche abitazioni con muratura in pietra, loggiati, archi e colonne, recuperate mediante interventi di restauro e di conservazione di beni ambientali, naturali e storici. Tra queste spiccano, nella contrada di \"Parre sotto\", gli stemmi della famiglia \"Belleboni-Baroni\", da cui ebbe origine il casato dei \"Von Paar\", principi di Stiria, oppure altre in via Tiraboschi e a fianco della parrocchiale, dove fanno bella mostra di s\u00e9 l'arco e l'affresco di san Cristoforo.\nDi grande importanza storica \u00e8 l\"Antiquarium\", museo inaugurato nel 2013 situato in localit\u00e0 Castello, dove sono esposti alcuni dei ritrovamenti preistorici qui emersi. Nell'area, acquisita nel 2001, si trova anche il parco archeologico che, gestito in sinergia tra il comune e la soprintendenza per i beni archeologici della Lombardia, illustra uno spaccato della vita e delle attivit\u00e0 presenti nell\"Oppidum\". L'accesso \u00e8 gratuito e permesso in tutti i fine settimana.\nPercorsi naturalistici.\nIl territorio comunale di Parre offre innumerevoli possibilit\u00e0 per chiunque volesse passare un po' di tempo nella natura. I monti che sovrastano l'abitato, che fungono da spartiacque con la Valcanale, garantiscono infatti itinerari adatti alle pi\u00f9 svariate esigenze: si va dalla semplice passeggiata adatta a bambini e meno giovani, alle tracce utilizzate per trekking e mountain bike.\nIl pi\u00f9 abbordabile \u00e8 il Sentiero dell'Alto Serio che, proveniente da Premolo, offre ottimi passaggi tra strade carrozzabili, mulattiere e sentieri tra boschi cedui e, proponendo un limitato dislivello altimetrico, tocca le localit\u00e0 di Cossaglio, Parre di sopra, Campella, cascina Fastazzo, la chiesetta di sant'Antonio, le cascine Conti e Martorasco.\nPi\u00f9 impegnativi sono invece i sentieri che, contrassegnati con i segnavia del C.A.I., si spingono pi\u00f9 in alto, tra abetaie e pascoli, conducendo a cascinali sparsi, agli alti pascoli e poi alle cime dei monti Vaccaro, Secco, Fop e Leten. Tra queste vi \u00e8 la traccia numero 240, che prende il via a monte del paese e risale la costa del monte Trevasco, raggiungendo prima la cima della Sponda (1.496 metri) e poi la baita Forcella, dove incrocia il sentiero 241. Quest'ultimo invece si dirama dal sentiero dell'alto Serio in localit\u00e0 sant'Antonio, per salire i dolci declivi del monte Alino, da cui in breve giunge al \"rifugio monte Vaccaro\" (1.510 m s.l.m.), costruito sulle rovine di una baita dallo sforzo congiunto di appassionati e del Comune, dove si pu\u00f2 alternativamente scegliere di spingersi fino alla cima del Vaccaro, oppure svoltare a sinistra verso la baita Forcella e il 240.\nInfine il segnavia 242, che solca la parte bassa della val Dossana, raggiungendo le baite di \"piazza Manzone\" e \"di Sopra\", nonch\u00e9 il rifugio Santamaria in Leten (1.765 m s.l.m.), da cui \u00e8 possibile poi spingersi fino al passo del Re, che permette di ridiscendere verso la Valcanale, oppure salire sulle cime di Leten, del Fop e del monte Secco, dalle quali \u00e8 possibile ammirare gran parte dell'arco alpino: l'Ortles-Adamello da un lato e il Bernina e il Monte Rosa dall'altro.\nSociet\u00e0.\nEtnie e minoranze straniere.\nGli stranieri residenti nel comune sono 122, ovvero una percentuale pari al 4,5% della popolazione. Di seguito sono riportati i gruppi pi\u00f9 consistenti:\nCultura.\nFolclore e tradizioni.\nIl paese \u00e8 caratterizzato da un gran numero di tradizioni, tuttora tramandate, che hanno permesso agli abitanti di differenziarsi dai paesi limitrofi e dal resto della valle. Su tutte vi \u00e8 il locale idioma che, detto \"ga\u00ec\", presenta aspetti di elevata particolarit\u00e0 e che veniva utilizzato anche da pastori e mandriani dell'alta valle Seriana. Inoltre vi sono gli abiti tradizionali che venivano indossati nelle principali festivit\u00e0: questi vennero introdotti tra il XVII ed il XVIII secolo come espressione di riconoscenza verso la Madonna per aver debellato la peste. In seguito a questo voto di devozione, gli abitanti promisero infatti di indossare quello che oggi \u00e8 il costume tipico in segno di ringraziamento al gesto di clemenza.\nTra gli abiti tradizionali, si segnala un particolare tipo di calzatura, utilizzata fin dai tempi antichi, detta \"Scarpinocc\". Il nome di questo genere di calzare \u00e8 stato in seguito traslato per indicare una pietanza che ha cominciato ad essere conosciuta anche al di fuori dei confini comunali e della valle, fino a diventare l'elemento caratterizzante del paese. Gli scarpinocc infatti sono una pietanza simile al raviolo, conditi con formaggio e burro fuso. La loro peculiarit\u00e0 sta nel fatto che a differenza dei ravioli bergamaschi, chiamati casoncelli (\"casonsei\" in dialetto), il ripieno \u00e8 rigorosamente di magro, cio\u00e8 composto da pane grattugiato, formaggio e spezie, mentre il casoncello bergamasco utilizza anche la carne e uva passa. Ogni anno nel mese di agosto presso il locale oratorio si volge la sagra di questo piatto, che richiama acquirenti anche da fuori provincia.\nAltro piatto tradizionale sono i Cap\u00f9, degli involtini di verza realizzati con un ripieno di carne macinata, pan grattato, cotechino e uova.\nGran parte delle tradizioni, cadute in disuso negli ultimi decenni del secondo millennio, sono riprese in numerose iniziative e feste locali, dove si riportano alla memoria collettiva le usanze, i canti popolari, le danze tipiche e le attivit\u00e0 lavorative (su tutte la filatura della lana). In tale ambito agiscono il gruppo folkloristico \"Lampiusa\" e l'associazione culturale \"Cost\u00f6m de Par\" che ogni anno organizzano sagre, incontri culturali e folkloristici utilizzando il tipico costume parrese.\nInfrastrutture e trasporti.\nLa fermata di Ponte Selva Alta, attiva fra il 1911 e il 1967, era posto lungo la ferrovia della Valle Seriana e fu realizzata in sostituzione della preesistente stazione di testa di Ponte Selva in occasione del prolungamento della ferrovia fino a Clusone. La tratta Ponte Nossa-Ponte selva rimase attiva fino al 1949 quale raccordo merci."}
{"id": "801356", "revid": "287204", "url": "https://it.wikipedia.org/wiki?curid=801356", "title": "Bu\u0121ibba", "text": "Bu\u0121ibba \u00e8 una cittadina maltese, posta in riva al mare sulla costa nord dell'isola a una decina di chilometri dalla capitale La Valletta. Nel 2006 \u00e8 stata costruita una spiaggia sabbiosa ricoprendo una parte del litorale roccioso e utilizzando sabbia importata.\nA Bugibba si trova uno dei casin\u00f2 dell'isola di Malta; la citt\u00e0 \u00e8 inoltre famosa per le sue creperie, note in tutta l'isola e dotate di richiamo turistico internazionale. La principale attrazione artistica \u00e8 il Tempio di Bu\u0121ibba, un complesso megalitico situato all'interno di un hotel databile a circa 6000 anni fa, scoperto nel 1928 da Themistocles Zammit.\nI bugibbiani, conosciuti in tutto il mondo per la loro poca ospitalit\u00e0, svolgono nel periodo pasquale il Palio di Bugibba, una competizione - nella forma di una giostra equestre di origine medievale - a cui prendono parte tutte le citt\u00e0 maltesi. \nBugibba \u00e8 la sede della residenza estiva dei Presidenti emeriti George Abela e Edward Fenech-Adami.\nInsieme alla vicina Qawra e ad altre localit\u00e0, Bu\u0121ibba forma la Baia di San Paolo."}
{"id": "801364", "revid": "484362", "url": "https://it.wikipedia.org/wiki?curid=801364", "title": "Troll (Warcraft)", "text": "I troll sono una razza dell'universo immaginario di \"Warcraft\", creato da Blizzard Entertainment. Compaiono per la prima volta nel videogioco \"\", per poi divenire una presenza costante nei titoli successivi come anche nel restante materiale della serie di \"Warcraft\".\nIn \"Warcraft II\" fanno parte delle forze degli orchi e sono controllabili dal giocatore solo selezionando questi ultimi; in \"\" fanno sempre parte delle forze degli orchi oppure di quelle neutrali, mentre in \"World of Warcraft\" il troll diventa un personaggio selezionabile.\nDescrizione.\nPresente in ogni parte di Azeroth, il popolo dei troll \u00e8 suddiviso in numerose sottorazze. Generalmente i troll sono alti circa 2 metri e 10 e pesano circa 90 chili, con l'eccezione dei Drakkari e degli Zandalari, che tendono ad essere pi\u00f9 imponenti. I Lanciascura sono i pi\u00f9 \"gracili\" fra le razze di troll, ma sono i pi\u00f9 astuti ed intelligenti e in alcuni casi possono comunque crescere a dimensioni esagerate, come i berserker di \"Warcraft III\", che risultavano pi\u00f9 alti dei grunt degli orchi.\nI troll hanno solo tre dita per mano (di cui un pollice) e due per piede. Hanno orecchie a punta piuttosto lunghe, i maschi sono caratterizzati da zanne sporgenti a volte anche molto lunghe, e da una caratteristica posizione incurvata, mentre le femmine hanno zanne molto ridotte rispetto ai maschi e restano in posizione perfettamente eretta. I troll della foresta sono ricoperti da un sottile strato di muschio apparso dopo la nascita, dando loro un colore verdastro della pelle. La colorazione dei troll pu\u00f2 essere bluastra, grigiastra, verdognola o tendente al viola. Altra peculiare caratteristica dei troll \u00e8 l'elevata capacit\u00e0 di rigenerazione dei tessuti, che costituisce un notevole vantaggio in battaglia. La loro rigenerazione pu\u00f2 tuttavia essere bloccata da alcuni fattori, come potenti veleni, ed \u00e8 comunque possibile mutilarli o ucciderli.\nLa lingua parlata dai troll \u00e8 lo zandali, che in inglese viene reso con un forte accento giamaicano o cubano, mentre in italiano viene tradotto con un accento tipicamente napoletano. In \"Warcraft 2\" e \"3\" non hanno accento.\nLa maggioranza dei troll \u00e8 leale solo alla propria trib\u00f9, fatta eccezione per i Lanciascura e i Lanciarotta che sono parte dell'Orda e gli Zannatorta che le sono alleati.\nStoria.\nOrigini.\nLa storia dei troll \u00e8, fra quella delle varie razze dell'universo di Warcraft, quella che ha le radici pi\u00f9 lontane. Molto tempo prima della venuta dei Titani e della nascita degli elfi della notte, esisteva la trib\u00f9 di troll Zandalar. La civilt\u00e0 dei troll ricopriva una grande parte dell'allora unico continente di Azeroth, Kalimdor, con capitale Zuldazar. Ad un certo punto l'impero si spacc\u00f2 in due parti (con Zuldazar ancora sotto il controllo della trib\u00f9 Zandalar, come territorio sacro e neutrale), creando cos\u00ec gli imperi degli Amani e dei Gurubashi, formati da quei troll che, diversamente dagli Zandalari, erano guerriglieri e non studiosi; un altro impero piuttosto grande era quello di Zul'Drak, a nord, ma la maggioranza delle trib\u00f9 di troll ricadeva sotto i primi due. Entrambi gli imperi erano concentrati sul distruggere gli aqir, una razza insettoide che tentava di reclamare per s\u00e9 tutta Kalimdor. Dopo una guerra durata migliaia di anni, i troll riuscirono a separare le forze degli aqir, dividendoli in due imperi: i nerubiani di Azjol-Nerub a nord (nell'attuale Dracombra, a Nordania) e i qiraji di Ahn'Qiraj a sud (a sud dell'odierna Silitus, a Kalimdor). Qualche tempo dopo la sconfitta degli aqir apparvero su Kalimdor gli elfi della notte, evolutisi dai troll oscuri mutati dalle energie del magico Pozzo dell'Eternit\u00e0 (informazione gi\u00e0 attestata dalle antiche leggende troll, ma decisamente rigettata dagli elfi stessi). Utilizzando la magia arcana del Pozzo, gli elfi della notte smantellarono ben presto gli imperi degli Amani e dei Gurubashi, riducendoli a moncherini di quello che erano all'inizio e costruendo invece il loro impero, che a sua volta non dur\u00f2 molto. Attirando l'attenzione della Legione Infuocata con il loro forsennato uso della magia, gli elfi della notte provocarono la Guerra degli Antichi, che mand\u00f2 a pezzi sia il loro regno che il mondo intero. Non \u00e8 ben specificato se i demoni abbiano attaccato anche i troll, ma \u00e8 piuttosto probabile che la Guerra degli Antichi abbia imperversato per tutto il continente.\nDopo la Frattura.\nQuando avvenne la Frattura, ovvero la repentina deriva dei continenti causata dall'implosione del Pozzo dell'Eternit\u00e0 in seguito alla Guerra degli Antichi, i troll si ritrovarono sparsi ovunque nei continenti. Mentre il territorio neutrale di Zandalar era diventato un'isola sperduta nel Grande Mare, al largo delle coste delle Marche Occidentali, e Zul'Drak era situata nel tetto del mondo, Nordania, gli imperi degli Amani (composto da troll della foresta) e dei Gurubashi (troll della giungla) si ritrovarono uno nell'estremo nord e l'altro nell'estremo sud dei Regni Orientali. Mentre l'impero Amani era per\u00f2 ancora tutt'uno, i Gurubashi avevano perso un vasto pezzo di terra che era rimasto a Kalimdor, cio\u00e8 l'odierno deserto di Tanaris. In un periodo non ben precisato dopo la Frattura, inoltre, i Gurubashi attirirarono su di s\u00e9 l'ira del Signore elementale dell'Acqua, Neptulon, (forse dopo essere entrati in possesso di un manufatto che garantiva il controllo sulle acque, la Pietra delle Profondit\u00e0). Neptulon invi\u00f2 i suoi kraken ad assediare l'impero Gurubashi, e successivamente distrusse con degli tsunami giganteschi la citt\u00e0 di I'lalai, annegandone tutti gli abitanti, e i territori circostanti.\nI Gurubashi e l'avvento di Hakkar.\nSituato nella fertile Valle di Rovotorto, l'impero dei Gurubashi lottava per sopravvivere, piegato dalla fatica della ricostruzione e dalla paura. Una casta di alti sacerdoti troll cerc\u00f2 disperatamente l'aiuto di qualche dio, e l'unico a rispondere alla chiamata fu Hakkar lo Scorticatore d'Anime. Hakkar diede ai Gurubashi la potenza che desideravano, ma in cambio richiedeva sacrifici di sangue. Per non farlo infuriare, innumerevoli troll furono sacrificati ad Hakkar, ma il dio ne domandava sempre di pi\u00f9, fino a che un giorno chiese di essere evocato fisicamente nel mondo, cos\u00ec che potesse saziarsi da solo. Alcuni degli Hakkari (cos\u00ec si chiamavano i sacerdoti dediti al culto del dio) inorridirono all'idea, mentre altri estremisti, chiamati Atal'ai, non esitarono ad accontentarlo.\nA quel punto esplose la rivolta: sia gli Hakkari che erano contro gli Atal'ai, sia il resto dell'impero, si rivoltarono contro Hakkar. Anche la trib\u00f9 originale degli Zandalar si un\u00ec al conflitto, vedendo in Hakkar un pericolo per il mondo intero. Gli Atal'ai vennero decimati, e l'avatar del dio distrutto. Gli Atal'ai superstiti fuggirono a nord, nella Palude del Dolore, dove costruirono un altro tempio dedicato ad Hakkar. I Gurubashi, per\u00f2, nella loro smania di distruggere tutto ci\u00f2 che avesse a che fare con Hakkar, se la presero anche con gli Hakkari i quali, furiosi per il tradimento, raggiunsero gli Atal'ai giurando a loro volta fedelt\u00e0 ad Hakkar. Assieme cercarono di riportare l'avatar di Hakkar su Azeroth ma Ysera, l'Aspetto Draconico del Sogno di Smeraldo scopr\u00ec ben presto le loro attivit\u00e0. Fece cos\u00ec schiantare il tempio nelle profondit\u00e0 della palude (dove si trova ora col nome, per l'appunto, di \"Tempio Sommerso\") e sped\u00ec diversi draghi verdi a sorvegliare la zona.\nNel frattempo l'impero dei Gurubashi aveva iniziato a spaccarsi in diverse trib\u00f9 quali Scalporosso, Fendicranio e Lanciascura, ognuna delle quali lottava con le altre per la supremazia. I restanti troll della trib\u00f9 Gurubashi giunsero alla conclusione che uccidere l'avatar di Hakkar era stato un errore - nonostante i numerosi sacrifici, ai tempi l'impero era unito - cos\u00ec anch'essi cominciarono a lavorare per riportare Hakkar ad Azeroth.\nGli Amani e gli alti elfi.\nA differenza dei Gurubashi, internamente divisi, gli Amani formavano un impero perfettamente coeso, che si era espanso per buona parte del Lordaeron settentrionale. Gli Amani non ebbero alcun nemico fino all'arrivo degli alti elfi, scacciati da Kalimdor dagli elfi della notte per aver continuato ad usare la magia arcana, sbarcati a Pinargento nell'ovest di Lordaeron e giunti nella penisola a nordest, dove decisero di fondare il regno di Quel'Thalas. Il neonato regno elfico si trovava nel bel mezzo delle terre dei troll, e gli alti elfi costruirono delle pietre runiche per tenerli lontani. La situazione fra i due popoli rimase di stallo per molti anni fino a che, durante il regno del re elfo Anasterian Solealto, gli Amani furono pronti per assediare in massa Quel'Thalas, dando inizio alle Guerre dei Troll. In netta inferiorit\u00e0 numerica, gli elfi chiesero aiuto agli umani di Arathor, e i due popoli alleati riuscirono a ricacciare indietro i troll e a demolire buona parte del loro impero.\nGli Amani, guidati da Zul'jin, cercarono di prendersi la rivincita sugli alti elfi alleandosi con l'Orda durante la Seconda Guerra, ma quando essa fu sconfitta la abbandonarono al suo destino. Ad oggi solo una trib\u00f9 di troll della foresta \u00e8 affiliata all'Orda, la trib\u00f9 Zannatorta.\nI Lanciascura e l'Orda.\nDelle trib\u00f9 dei troll della giungla, la Lanciascura era la pi\u00f9 piccola e debole, e ben presto fu scacciata dalle sue terre e costretta a rifugiarsi su un remoto gruppo di isole al largo dei Regni Orientali. In balia dei murloc, delle violente tempeste e ben presto anche dei coloni umani di Kul Tiras, i Lanciascura lottavano per sopravvivere. Il loro capo, un veggente di nome Sen'jin, che cercava di portare un po' di pace per la propria trib\u00f9, ebbe un giorno una visione di una creatura dalla pelle verde, veggente come lui, che avrebbe scacciato gli umani e condotto i Lanciascura verso un destino migliore. Il personaggio della visione si rivel\u00f2 poi essere l'orco Thrall, che con la riformata Orda era salpato per Kalimdor, approdando sulle loro isole per una tempesta. Gli orchi e i troll scacciarono gli umani dalle isole, ma vennero rapidamente attaccata dai murloc, che intendevano sacrificarli alla strega del mare naga fantasma Zar'jira. Fuggito, Thrall riusc\u00ec a liberare molti troll e orchi, ma non arriv\u00f2 in tempo per salvare Sen'jin, colpito a morte dal capo dei murloc. Morente, Sen'jin preg\u00f2 Thrall di portare via con s\u00e9 i troll da quelle isole. Thrall propose questo al figlio di Sen'jin, Vol'jin, che accett\u00f2 e mand\u00f2 con lui subito alcuni troll. Il grosso dei Lanciascura, compreso Vol'jin, rimase ancora per un anno sulle isole, preparandosi alla partenza, per poi raggiungere l'Orda a Durotar, stabilendosi sulle Isole dell'Eco.\nNon pass\u00f2 purtroppo molto tempo che Zalazane, uno stregone della trib\u00f9, impazz\u00ec e cominci\u00f2 ad asservire alla sua volont\u00e0 i membri della trib\u00f9, costringendo in breve Vol'jin e i Lanciascura ad abbandonare le isole. Solo con un evento successivo all'uscita di \"Wrath of the Lich King\", la seconda espansione di \"World of Warcraft\", i Lanciascura riuscirono a riappropriarsi delle Isole dell'Eco.\nZul'Drak e il Flagello.\nI troll dei ghiacci vennero esiliati dagli Zandalar per la loro eccessiva brutalit\u00e0 e violenza. La maggioranza di essi si stabil\u00ec nel nord di Kalimdor, fondando il regno di Zul'Drak.\nCome per gli Amani, i troll di Zul'Drak, chiamati Drakkari, non avevano particolari nemici che costituissero un pericolo, nonostante il regno nerubiano di Azjol-Nerub, rimanenza dell'antico impero degli aqir, si trovasse non molto lontano. La disfatta dei Drakkari arriv\u00f2 quando il demone Kil'jaeden scagli\u00f2 il Re dei Lich sulla cima del ghiacciaio Corona di Ghiaccio, non distante da Zul'Drak. Per quanto i Drakkari abbiano cercato di evitare le armate del Re dei Lich, molti di loro sono stati comunque resuscitati come non morti nelle armate del Flagello. Il Flagello ha preso il controllo del bastione troll del Forte di Drak'Tharon, sul confine con i Colli Bradi, e pi\u00f9 di recente ha messo sotto assedio il regno intero. Nel tentativo di sconfiggere il Flagello, i Drakkari hanno sacrificato i propri Loa, non facendo altro che causare la propria pazzia. Sia le forze della Crociata Argentea che i troll Zandalar giunsero nella regione per cercare di sistemare la difficile situazione: Zul'Drak, tuttavia, capitol\u00f2 infine di fronte al Flagello, sebbene la trib\u00f9 Drakkari esista ancora.\nIl Cataclisma e il periodo successivo.\nNel periodo immediatamente precedente il Cataclisma, i troll della sabbia si fecero coinvolgere nei piani del Martello del Crepuscolo, e cercarono di evocare l'idra Gahz'rilla nelle citt\u00e0 dell'Orda e dell'Alleanza, piano che venne sventato dalle rispettive forze. La trib\u00f9 venne quindi attaccata e i suoi piani distrutti. Venne poi rivelato che Zul'Farrak era stata ridotta ad una terra deserta e che la trib\u00f9 Sabbiafurente non esisteva pi\u00f9; non \u00e8 chiaro se questo significhi che sono estinti o solamente decimati.\nCon la salita di Garrosh Malogrido a capo dell'Orda, i troll Lanciarotta sono stati reclutati all'interno delle sue fila e sono entrati in guerra con gli elfi della notte a Rivafosca. La scelta de Lanciarotta si rivel\u00f2 per\u00f2 fallimentare, in quanto la trib\u00f9 venne pressoch\u00e9 sterminata dagli elfi della notte.\nTempo dopo la morte di Zul'jin per mano di avventurieri, vista la caduta di tutti gli altri imperi dei troll, gli Zandalari si resero allora conto che la razza dei troll stava scomparendo, distrutta tanto da altre fazioni quanto da liti interne. Decisero quindi, su indicazione del profeta Zul e di re Rastakhan, di riunire tutte le trib\u00f9 di troll nuovamente in un solo impero, inviando perci\u00f2 degli emissari a ciascuna di esse. Vol'jin, capo dei Lanciascura, non volendo abbandonare l'Orda, decise di fermare il piano di Rastakhan sul nascere e invi\u00f2 messaggeri a sua volta un po' ovunque, perfino a Roccavento. Si diresse verso Zul'Aman, nelle Terre Spettrali, dove ottenne l'aiuto dei ranger di Lunargenta guidati da Halduron Alachiara per sconfiggere il nuovo capo degli Amani prima che si potesse alleare con gli Zandalari e soverchiare Quel'Thalas. Halduron ottenne in seguito anche l'aiuto dei ranger alti elfi di Vereesa Ventolesto.\nRazze di troll.\nAl di l\u00e0 degli Zandalar, la trib\u00f9 originale, i troll possono essere raggruppati in quattro razze maggiori: troll della giungla, troll della foresta, troll dei ghiacci e troll della sabbia. Per una rapida identificazione delle diverse razze si pu\u00f2 osservare il colore della pelle: i troll della giungla sono blu o viola, i troll della foresta sono verdi, i troll dei ghiacci sono bianchi o azzurri e i troll della sabbia sono beige. Una quinta razza, i troll oscuri, \u00e8 considerata spesso un mito; i troll oscuri hanno la pelle viola scuro.\nTrib\u00f9 Zandalar.\nLa trib\u00f9 Zandalar \u00e8 quella che ha dato origine a tutte le altre razze di troll, e come tale non \u00e8 classificata in nessuna di esse; con un'altezza media di 2 metri e 80, sono molto pi\u00f9 imponenti di qualsiasi altro troll, eccetto i Drakkari. Gli Zandalari pongono la conoscenza al di sopra di ogni altra cosa, e sono trattati con molto rispetto dalle altre trib\u00f9 di troll. Ufficialmente, gli Zandalari non hanno n\u00e9 vogliono avere il controllo sulle altre trib\u00f9, e rimangono sempre neutrali sulle scelte prese dagli altri troll; in realt\u00e0, per\u00f2, desiderano l'unione di tutte le trib\u00f9 di troll sotto un unico impero, com'era in origine. \nQuando i Gurubashi espansero il loro dominio nel sud dei Regni Orientali grazie ad Hakkar, gli Zandalari consultarono gli antichi miti e i resoconti storici, e quanto appresero li fece inorridire: Hakkar era infatti un dio assolutamente malvagio e distruttore, e gli Zandalari fomentarono cos\u00ec la rivolta fra i Gurubashi contro i sacerdoti di Hakkar, che termin\u00f2 con la distruzione dell'avatar del dio. Quando, molto tempo dopo, i sacerdoti di Hakkar evocarono nuovamente il dio a Zul'Gurub, prendendo anche il controllo delle altre divinit\u00e0 dei troll e dei loro sacerdoti Zandalari, gli Zandalari cominciarono ad assoldare avventurieri dell'Alleanza e dell'Orda per distruggere un'altra volta Hakkar. Questo perch\u00e9, mentre la prima volta Zul'Gurub era un impero unito e la sua gente si era opposta tutta insieme ad Hakkar, la seconda volta di esso non rimanevano che solitarie trib\u00f9 in guerra le une con le altre.\nSuccessivamente, gli Zandalari si sono spostati a Zul'Drak durante la sua invasione da parte del Flagello, non per salvare i troll Drakkari, ormai perduti nella loro follia, ma per registrare nei loro documenti la caduta del loro impero e preservarne la storia prima che andasse persa per sempre. Per prevenire un'ulteriore decadimento della razza dei troll, gli Zandalari hanno cos\u00ec deciso di riunire nuovamente tutte le trib\u00f9 sotto la loro guida; tale scelta \u00e8 avversata dalla trib\u00f9 Lanciascura, alleata dell'Orda, che ha cominciato ad ostacolare il piano di Rastakhan.\nAttualmente, gli Zandalari risiedono nell'isola di Zandalar, nei Mari del Sud, sotto la guida di re Rastakhan. Una piccola exclave esisteva sull'Isola di Yojamba, a Rovotorto Settentrionale, prima della seconda caduta di Hakkar; in seguito ad essa, solo alcuni dei suoi abitanti rimasero a controllare le attivit\u00e0 successive a Zul'Gurub. \nTroll della giungla.\nI troll della giungla (\"jungle trolls\") sono quelli che sono o erano parte dell'impero di Zul'Gurub. Sono pi\u00f9 flessuosi e leggeri degli altri troll e sono ricoperti da una corta e soffice peluria che li fa apparire di colore blu, viola o grigio. Le trib\u00f9 note di troll della giungla sono:\nVi sono inoltre due fazioni di troll della giungla separate dalle altre trib\u00f9, al completo servizio di Hakkar:\nEntrambe le fazioni avevano fatto sentire nuovamente la propria presenza anche a Zul'Gurub, dove grazie al potere di Hakkar avevano sottomesso gli altri Loa dei troll; i troll della trib\u00f9 Zandalar assoldarono avventurieri per distruggere Hakkar, ma attivit\u00e0 delle due trib\u00f9 permasero anche in seguito.\nTroll della foresta.\nI troll della foresta (o troll silvani, \"forest trolls\") sono quelli che erano parte dell'impero di Zul'Aman, nel nordest di Lordaeron. Millenni prima degli eventi di \"World of Warcraft\", questi troll subirono una mutazione che li rese simbiotici con una specie di muschio, che cresce sulla loro pelle poco dopo la nascita e d\u00e0 loro la caratteristica colorazione verde. I troll della foresta sono di indole ostile e praticano sacrifici rituali, venendo cos\u00ec considerati malvagi dalle altre razze. In particolare, hanno un odio profondo verso gli alti elfi, gli elfi del sangue e gli orchi; vi sono delle eccezioni, in particolare la trib\u00f9 Zannatorta alleata con l'Orda e le trib\u00f9 Bruciaspina e Firetree parte dell'Orda Oscura. Le trib\u00f9 note sono:\nTroll dei ghiacci.\nI troll dei ghiacci sono nativi delle zone pi\u00f9 fredde del pianeta di Azeroth. La pelle dei troll dei ghiacci pu\u00f2 variare dal bianco al blu; sono stati osservati alcuni troll dei ghiacci verdi, ma si tratta di casi rari dovuti ad un'anomalia nella pigmentazione. Sono inoltre generalmente ricoperti da una fitta peluria, e i Drakkari sono di dimensioni maggiori rispetto agli altri troll. \nSono selvaggi e crudeli anche secondo gli standard dei troll, caratteristiche che portarono all'esilio di queste trib\u00f9 dall'impero originale dei troll prima ancora di evolversi in troll dei ghiacci. La maggioranza, cio\u00e8 la trib\u00f9 Drakkari, si trova a Nordania, ma un numero significativo \u00e8 presente anche nei Regni Orientali, in particolar modo a Dun Morogh, dove la trib\u00f9 Mantogelido crea notevoli problemi ai nani di Forgiardente. \nLe trib\u00f9 note sono:\nTroll della sabbia.\nI troll della sabbia (\"sand trolls\") sono i discendenti di una delle trib\u00f9 di troll della giungla che formavano l'impero Gurubashi. Rimasti isolati, i troll della sabbia non hanno mai formato un impero, dovendo anzi pian piano cedere parte dei loro territori di Tanaris. Adattatisi all'ambiente desertico di Tanaris, questi troll hanno sviluppato una pelle ruvida e screpolata di colore marrone o dorata, ed il pelo che li ricopre \u00e8 molto pi\u00f9 sottile. L'unica trib\u00f9 di troll della sabbia \u00e8 la trib\u00f9 Sabbiafurente (\"Sandfury\"), guidata dal capo Ukorz Scalporude, che vive primariamente nel nordovest di Tanaris, soprattutto dentro la citt\u00e0 di Zul'Farrak. \u00c8 noto che i Sabbiafurente veneravano un'idra di nome Gahz'rilla. La loro citt\u00e0 venne razziata da avventurieri una prima volta (in \"World of Warcraft\"), e una seconda subito prima del Cataclisma, quando essi si allearono col Martello del Crepuscolo; dopo il secondo attacco, la citt\u00e0 rimase abbandonata e la trib\u00f9 decimata se non completamente sterminata.\nTroll oscuri.\nSecondo alcuni resoconti frammentari, i troll oscuri (\"dark trolls\") hanno la pelle che varia dal grigio al nero carbone, hanno occhi gialli e conducono un'esistenza quasi totalmente sotterranea. Alcuni avvistamenti parlano di creature rozze e brutali, il che ha fatto teorizzare che siano meno intelligenti degli altri troll, anche se sono sicuramente pi\u00f9 violenti. Non c'\u00e8 mai stata alcuna prova che i troll oscuri abbiano formato alcuna nazione o civilt\u00e0, e il loro numero stimato \u00e8 talmente esiguo che non sempre vengono considerati una razza di troll a parte. Prediligono l'oscurit\u00e0 alla luce e praticano il vud\u00f9, effettuano sacrifici rituali e occasionalmente anche il cannibalismo. \n\u00c8 molto probabile che si tratti comunque di un'unica trib\u00f9: l'unica finora conosciuta \u00e8 la ShadowTooth, che combatt\u00e9 a fianco dell'Orda, degli elfi della notte e dei rifugiati di Lordaeron durante la Battaglia del Monte Hyjal contro la Legione Infuocata. La trib\u00f9 venne poi, probabilmente, sterminata dal Martello del Crepuscolo durante l'invasione del Monte Hyjal successiva al Cataclisma, ma l'estinzione dei troll oscuri non \u00e8 mai stata confermata.\nL'esploratore Brann Barbabronzea, durante i suoi viaggi, ha inoltre trovato la conferma che fu dai troll oscuri che si evolsero i primi elfi della notte.\nCultura.\nLa cultura e la societ\u00e0 dei troll sono molto particolari, composte da rituali e credenze che hanno fatto parte della loro cultura dall'alba dei tempi. Una delle pratiche pi\u00f9 note \u00e8 quella del cannibalismo. Diverse trib\u00f9 di troll sono state confermate come cannibali, fra cui i Raschiamuschio e i Ramorrendo, pi\u00f9 tutte le trib\u00f9 di troll dei ghiacci ad oggi note ed anche i troll oscuri. Notevoli eccezioni sono costituite dalle trib\u00f9 Zandalar e Zannatorta, che non lo praticano. I Lanciascura praticavano il cannibalismo prima di unirsi all'Orda, dove \u00e8 stato vietato da Thrall. La pratica del cannibalismo fra i troll \u00e8 dovuta alle loro credenza sugli spiriti dei morti: mangiando i corpi dei loro nemici, i troll credono di consumare anche il loro spirito, o quantomeno danneggiarlo abbastanza da non permettergli di vendicarsi.\nUn'altra pratica dei troll, forse pi\u00f9 nota del cannibalismo ma ugualmente diffusa, \u00e8 il vud\u00f9, ma \u00e8 una conoscenza che le trib\u00f9 di troll non condividono con le altre razze. A differenza del cannibalismo, pare che il vud\u00f9 abbia avuto origine proprio dagli Zandalari. Un'ultima pratica conosciuta, infine, \u00e8 quella della mummificazione dei morti, che si riscontra in diverse trib\u00f9 fra cui gli Amani e i Sabbiafurente.\nIn ' vennero introdotti i troll cavalcapipistrelli. Con l'uscita di \"World of Warcraft\", i pipistrelli giganti sono diventati la cavalcatura volante tipica delle zone abitate dai Reietti. L'uso di pipistrelli come cavalcature volanti da parte dei troll \u00e8 stato ripreso in \"The Burning Crusade\", dove i cieli soprastanti alcune citt\u00e0 dell'Orda nelle Terre Esterne sono pattugliate da troll cavalcapipistrelli. I pipistrelli come calvacature volanti sono usati anche in \"Wrath of the Lich King\", durante l'evento della liberazione delle Isole dell'Eco che precede l'uscita della terza espansione, '. Alcuni aspetti di alcune trib\u00f9 di troll, come il vestiario, gli edifici e il gusto estetico ricordano quelli delle culture precolombiane settentrionali o mesoamericane, come gli Atal'ai e il loro culto per Hakkar in sacrifici umani rituali.\nReligione.\nI troll venerano un pantheon piuttosto variegato e indefinito, che comprende una vasta gamma di entit\u00e0 che ricadono sotto il nome di \"Loa\" (su ispirazione degli omonimi spiriti del Vud\u00f9). Definire chiaramente che cosa sia un loa \u00e8 un'impresa ardua, dato che il termine sembra applicarsi a una miriade di entit\u00e0 di diversa origine: alcune fonti indicano che i loa sono spiriti di viventi che hanno trasceso la morte, mentre in altri casi si parla di spiriti animali di tipo totemico; alcune divinit\u00e0 non sono mai citate come \"loa\" (\u00e8 il caso di alcune \"divinit\u00e0 di Zul'Drak\"), mentre per altre i due termini vengono usati intercambiabilmente (ad esempio per i restanti loa dei Drakkari o per Hakkar). Infine, non aiuta certo il fatto che divininit\u00e0 e spiriti venerati da altre razze possano anch'essi ricadere in questa categoria: \u00e8 il caso della dea tuskarr Oacha'noa, nonch\u00e9 degli Antichi Guardiani e persino dei fuochi fatui, ai quali i druidi troll si riferiscono chiamandoli \"loa\". Spesso ogni trib\u00f9 ha i propri loa - che quindi sono molto numerosi -, ma non sono affatto rari casi in cui i troll di una trib\u00f9 venerino o ricorrano all'aiuto dei loa di un'altra trib\u00f9, ad esempio i Lanciascura che venerano ancora molti dei loa dei Gurubashi.\nNe consegue che i loa sono difformi per quanto riguarda le loro capacit\u00e0, con da una parte entit\u00e0 dai grandi poteri (come Hakkar), e dall'altra entit\u00e0 appena uno scalino sopra dei semplici animali (come ad esempio gli spiriti totemici dei troll Scalporosso, che in \"World of Warcraft\" si differenziano di ben poco dalla mera fauna, e che i giocatori possono uccidere senza problemi). Nella religione dei troll, i loa posso fungere da giudici per le loro azioni, conferire doni, fornire consigli e punire. Apparentemente, almeno per alcuni di essi, i loa possono essere uccisi nel mondo mortale, ma il loro spirito \u00e8 eterno, ed \u00e8 accaduto che dei troll si siano rivoltati contro i propri loa (come nel caso degli Amani e dei Drakkari).\nCaratteristiche tecniche in \"World of Warcraft\".\nI giocatori che utilizzano i troll in \"World of Warcraft\" hanno a disposizione le classi di ladro, sciamano, cacciatore, sacerdote, mago e guerriero. Con \"Wrath of the Lich King\" si \u00e8 aggiunta la nuova classe del cavaliere della morte, con \"\" quelle del druido e dello stregone, prima inaccessibili ai troll, e con \"Mists of Pandaria\" la nuova classe del monaco.\nI troll impersonati dal giocatore sono della trib\u00f9 Lanciascura. La zona da cui partono \u00e8 Durotar, per proseguire nelle Savane Settentrionali o ad Azshara, mentre la cavalcatura standard \u00e8 il raptor. I troll conoscono i linguaggi orchesco e zandali, e dispongono dei seguenti tratti razziali:"}
{"id": "801365", "revid": "641883", "url": "https://it.wikipedia.org/wiki?curid=801365", "title": "Mesoscala", "text": "La mesoscala \u00e8 una dimensione geografica dei sistemi meteorologici, intermedia tra la scala sinottica e la microscala. L'estensione orizzontale va da una decina di chilometri a qualche centinaio di chilometri. La brezza \u00e8 un esempio di fenomeno di mesoscala.\nSi suddivide in tre sottoscale:"}
{"id": "801367", "revid": "116289408", "url": "https://it.wikipedia.org/wiki?curid=801367", "title": "Annus Mirabilis Papers", "text": "Sono noti col nome di Annus Mirabilis Papers (dal latino e dall'inglese: \"Articoli dell'anno meraviglioso\") i quattro articoli pubblicati da Albert Einstein nel 1905 sulla rivista scientifica \"Annalen der Physik\". Tali articoli affrontavano sotto una nuova ottica l'effetto fotoelettrico e il moto browniano, formulavano la relativit\u00e0 ristretta e stabilivano l'equivalenza massa-energia, rivoluzionando la fisica classica. La definizione di \"Annus Mirabilis\" venne data al 1905 proprio in seguito alla pubblicazione, a breve distanza l'uno dall'altro, di questi quattro brevi, ma rivoluzionari articoli fondativi della fisica moderna.\nGli articoli sono:"}
{"id": "801368", "revid": "2091899", "url": "https://it.wikipedia.org/wiki?curid=801368", "title": "Penisola di Hel", "text": "La penisola di Hel (in polacco: \"Mierzeja Helska\"; in casciubo: \"H\u00e9lsk\u00f4 Sztreml\u00ebzna\"; in tedesco: \"Halbinsel Hela\" o \"Putziger Nehrung\") \u00e8 una penisola lunga 35 km della Polonia settentrionale, che separa la baia di Puck dal mar Baltico. Si trova nel distretto di Puck, nel voivodato della Pomerania.\nGeografia.\nLa larghezza della penisola varia da circa 300 m presso Jurata, sino a circa 100 m nella parte pi\u00f9 stretta per arrivare a 3 km nella punta. Siccome la penisola \u00e8 formata interamente da sabbia, le tempeste invernali la trasformano molto frequentemente in un'isola, tagliandola fuori dal resto del continente. Fino al XVII secolo, la penisola formava una catena di isole che durante l'estate divenivano una striscia di terra.\nLungo la penisola corrono due strade che si snodano dalla terraferma fino alla citt\u00e0 che si trova alla fine della striscia di terra, Hel, popolare destinazione turistica. Altre citt\u00e0 che fanno parte delle destinazioni turistiche sono Jurata, Jastarnia, Ku\u017anica, Cha\u0142upy, e W\u0142adys\u0142awowo.\nStoria.\nPer un breve periodo (9 settembre 1807 - 29 novembre 1813) la penisola fece parte del territorio della Repubblica di Danzica, divenuta tale per volere di Napoleone Bonaparte, dopo che qualche mese prima le sue truppe avevano espugnato la citt\u00e0, considerata d'importanza strategica.\nDivenuta parte della Seconda Repubblica di Polonia dopo la prima guerra mondiale, la penisola acquis\u00ec una particolare importanza militare, e fu pertanto trasformata in una regione fortificata, con una guarnigione di circa 3.000 uomini. Durante la battaglia della Penisola di Hel, nel 1939 le forze polacche utilizzarono la dinamite in un punto della penisola, trasformandola pertanto in un'isola. Durante gli anni dell'occupazione tedesca (1939-1945) le difese di Hel furono ulteriormente aumentate.\nLa penisola rimase in mano tedesca fino alla fine della seconda guerra mondiale, quando i tedeschi si arresero il 10 maggio 1945. Dopo la guerra, Hel continu\u00f2 ad essere un punto cruciale per la difesa della Polonia, e durante gli anni quaranta e cinquanta furono installate una gran quantit\u00e0 di armi. Oggi molte delle fortificazioni sono aperte ai turisti, anche se una parte della penisola appartiene ancora alle forze armate polacche."}
{"id": "801369", "revid": "363629", "url": "https://it.wikipedia.org/wiki?curid=801369", "title": "70 millimetri", "text": "Il 70 millimetri \u00e8 una pellicola che, rispetto al tradizionale 35mm, permette di impressionare un fotogramma pi\u00f9 grande donando una definizione maggiore alle immagini impresse.\nFormato.\nIn realt\u00e0, in fase di ripresa la dimensione reale della celluloide \u00e8 di 65\u00a0mm, solo la copia positiva sar\u00e0 stampata in 70\u00a0mm.\nL'audio viene inciso su 4 piste magnetiche posizionate direttamente sulla pellicola 70\u00a0mm per fornire 6 canali sonori. Poich\u00e9 in fase di ripresa queste piste non servono, si pens\u00f2 di realizzare un negativo pi\u00f9 piccolo, quindi meno ingombrante, largo solo 65\u00a0mm, cos\u00ec che i 5\u00a0mm in pi\u00f9 sulle copie positive sarebbero stati occupati dalle piste magnetiche. Oggi i tempi sono cambiati ed \u00e8 sopraggiunto il suono digitale DTS-70, che consiste in un compact disc contenente l'intera colonna sonora a 6 canali letta in sincrono con la pellicola, ma la tradizione di girare in 65\u00a0mm si \u00e8 mantenuta.\nLa pellicola 70\u00a0mm occupa 5 perforazioni in altezza, con un'area di 1728 mm2 (36 x 48\u00a0mm): in questo modo la qualit\u00e0 delle immagini viene migliorata di ben 6 volte rispetto alle proiezioni che vengono effettuate con una normale pellicola 35\u00a0mm.\nAnche parti del film \"The New World - Il nuovo mondo\" di Terrence Malick e, per la sua totalit\u00e0, \"The Master\" di Paul Thomas Anderson, sono state girate con questo tipo di pellicola."}
{"id": "801370", "revid": "599013", "url": "https://it.wikipedia.org/wiki?curid=801370", "title": "Hel", "text": ""}
{"id": "801372", "revid": "15756", "url": "https://it.wikipedia.org/wiki?curid=801372", "title": "Vincenzo Scotti", "text": " A lungo nei vertici della Democrazia Cristiana e Ministro in diversi governi tra il 1978 e il 1992. Dopo un periodo d'inattivit\u00e0 politica, fu sottosegretario agli Esteri del governo Berlusconi IV.\nBiografia.\nOttenne il diploma di laurea \"magna cum laude\" in giurisprudenza nel 1955 all'Universit\u00e0 degli Studi di Roma \"La Sapienza\", con una tesi su Economia dello Sviluppo e Regioni Arretrate. Dal 1954 al 1958 \u00e8 stato responsabile del Centro di Ricerca della CISL, occupandosi delle politiche di sviluppo in Italia e in particolare nel Mezzogiorno.\n\u00c8 stato fondatore e presidente per vent'anni dell'Universit\u00e0 degli Studi Link Campus University.\nCarriera politica.\nAlle elezioni politiche del 1968 viene eletto deputato tra le fila della Democrazia Cristiana, entrando a far parte della Commissione Finanze. Ripetutamente rieletto nel Collegio di Napoli-Caserta, alle politiche del 1979 raggiunge il massimo delle preferenze con 219.000 voti.\nNel 1976 viene nominato Sottosegretario di Stato al Bilancio. Dal 1978 al 1992 ricopre la carica di ministro in diversi dicasteri: Ministro per i beni culturali e ambientali nel 1981-82 nei Governi Spadolini I e Spadolini II; Ministro dell'interno nel 1990-1992 nei Governi Andreotti VI e Andreotti VII; Ministro degli affari esteri dal giugno al luglio 1992 nel Governo Amato I. Nel 1983 concluse il primo accordo fra sindacati, Governo e Confindustria, che divenne noto come \"Accordo Scotti\".\nNell'aprile 1984 viene eletto sindaco di Napoli, carica che mantiene fino ad agosto dello stesso anno. Nel 1989 \u00e8 capogruppo DC alla Camera. Nel 1991, da ministro dell'interno, con il decreto-legge n. 345/91, istituisce la Direzione Investigativa Antimafia. Nel periodo del suo dicastero - 1990-'92 - sono state promulgate le leggi importanti che hanno permesso alle forze dell'ordine e ai magistrati di agire contro l'organizzazione mafiosa.\nDurante il suo mandato di Ministro dell'Interno, avvenne la Strage di Capaci, dove mor\u00ec il giudice Giovanni Falcone e la sua scorta. Nei due mesi successivi, nei quali si verific\u00f2 anche la Strage di via D'Amelio, era stato sostituito in tale posizione dal collega di partito democristiano e amico di Andreotti Nicola Mancino.\nMentre ricopre la carica di Ministro degli Esteri nel primo governo Amato, il suo partito vara un regolamento interno che sancisce l'incompatibilit\u00e0 tra la carica di ministro e di parlamentare. Scotti \u00e8 l'unico ministro che opta per rimanere deputato, lasciando pertanto l'esecutivo.\nAlle elezioni politiche del 2006 guida una lista denominata Terzo Polo, presente solo in alcune circoscrizioni del Lazio e meridionale, che raccoglie risultati complessivamente assai modesti: lo 0,04% sia alla Camera (16.174 voti) sia al Senato (13.260 voti).\nNel 2007 aderisce al Movimento per le Autonomie, con cui \u00e8 candidato alle politiche del 2008, venendo nominato dal segretario federale Raffaele Lombardo presidente nazionale del partito. Non eletto, il 12 maggio 2008 \u00e8 stato nominato Sottosegretario di Stato al Ministero degli Affari Esteri. Alle elezioni europee del 2009 si candida con la lista elettorale \"L'Autonomia\" nella circoscrizione Italia Meridionale: ottiene 30.446 voti, ma non viene eletto. Il 22 gennaio 2010, dopo essere stato espulso dal MpA, diventa presidente nazionale del nuovo partito Noi Sud.\nAgli inizii di novembre del 2011, insieme con alcuni deputati del suo partito come Luciano Sardelli e Antonio Milo, scrive una lettera in cui invita il Presidente del Consiglio Silvio Berlusconi a dimettersi e accettare un governo di unit\u00e0 nazionale. Dopo aspre critiche rivolte da alcuni giornali di centro-destra circa la sua posizione nell'esecutivo, l'8 novembre rassegna le dimissioni da Sottosegretario agli Affari Esteri.\nVicende giudiziarie.\nI fondi neri del SISDE.\nRinviato a giudizio per peculato e abuso d'ufficio per lo scandalo dei fondi neri del SISDE nel 1993, le accuse penali sono poi decadute per sopravvenuta prescrizione. La Corte dei Conti gli ha imposto di risarcire allo Stato 2.995.450 euro, giudicandolo colpevole insieme all'ex direttore del Sisde, Alessandro Voci, di aver fatto acquistare un palazzo a Roma con fondi riservati del Sisde a un prezzo maggiorato di 10 miliardi di lire per la creazione di fondi neri. \u00c8 stato assolto dall'accusa di corruzione nella gestione della nettezza urbana e in quello dei Mondiali di Italia 90.\nL'inchiesta sulle sale Bingo.\nUn'inchiesta giornalistica di Report del 1\u00ba ottobre 2002, intitolata \"Dietro al Bingo\", rivela alcuni retroscena sulla legalizzazione del gioco della tombola (rinominata in \"Bingo\") e i coinvolgimenti politici. In particolare Milena Gabanelli avrebbe affermato che imprenditori privati e multinazionali spagnole del gioco d'azzardo si sarebbero lanciati nell'affare nel 1999 quando sotto il governo D'Alema il gioco della tombola diventa Bingo, anche se il decreto legge che lo rende operativo e che trasformerebbe in illegali tutte le tombole di quartiere nasce il 21 novembre 2000 quando al Ministro delle Finanze vi erano Ottaviano del Turco e come Ministro del tesoro Vincenzo Visco.&lt;ref name=\"Report 1/ottobre/2002\"&gt;Report 1/ottobre/2002 &lt;/ref&gt;\nNella vicenda venne coinvolto anche Vincenzo Scotti, che fond\u00f2 assieme a Luciano Consoli, \"Formula Bingo\", una societ\u00e0 nella quale \u00e8 presidente, che svolge consulenze per l'apertura delle sale bingo e rapidamente ottiene 214 delle 420 concessioni messe in campo sino a quel momento, grazie anche all'alleanza con Codere, una multinazionale spagnola del gioco d'azzardo. Codere e \"Formula Bingo\" danno un'impronta industriale e altamente lucrativa al gioco casalingo della tombola, dove sono necessari grandi costi e investimenti da parte dei concessionari (i quali -stando all'inchiesta- per rifarsi necessitano di giochi pi\u00f9 lucrosi e speculativi).\nCon questa operazione \"Formula Bingo\" guadagna l'1,50% su ogni cartella venduta dalla sue 214 consociate. Scotti \u00e8 anche presidente di Ascob, l'associazione dei concessionari. \u00c8 lo stesso Scotti, infatti, che, in Senato, preme per rendere abusive le tombole nei circoli e consentire l'introduzione di slot machine e videopoker nelle Sale Bingo."}
{"id": "801373", "revid": "6923", "url": "https://it.wikipedia.org/wiki?curid=801373", "title": "Conferenza di Zimmerwald", "text": "La Conferenza di Zimmerwald, o Prima conferenza internazionale socialista, fu una conferenza internazionale dei partiti socialisti, che si tenne dal 5 all'8 settembre 1915 in Svizzera, nel comune di Zimmerwald del Canton Berna, per iniziativa della rivoluzionaria ed oratrice poliglotta russa Angelica Balabanoff e del socialista svizzero Robert Grimm.\nA Zimmerwald si cerc\u00f2 di trovare una posizione comune riguardo alla prima guerra mondiale e pass\u00f2 come risoluzione un documento di Trockij per una pace senza annessioni. Non vi furono conseguenze organizzative rilevanti, ma l'ala bolscevica pot\u00e9 farsi conoscere e riconoscere a livello internazionale.\nAlla conferenza erano presenti anche gli esponenti della sinistra del Partito Socialista Italiano Costantino Lazzari e Giacinto Menotti Serrati, che si stavano sempre pi\u00f9 avvicinando alle posizioni di Lenin. Le posizioni del rivoluzionario russo Trockij si diffusero poi ampiamente nell'ala massimalista del PSI.\nI massimalisti, giunti alla direzione del partito nel XIII Congresso di Reggio Emilia del 1912 impreparati e sospinti dalla radicalizzazione sociale avvenuta nei prodromi della Campagna di Libia, senza aver chiarito i propri nodi programmatici n\u00e9 aver formulato un programma transitorio, al contrario di quanto era riuscito a fare Lenin nella propria azione politica, non furono capaci di guidare le masse popolari in una presa di potere ma si limitarono, invece, ad una opposizione prevalentemente propagandistica.\nLa parola d'ordine di Lenin, \"trasformare la guerra imperialista in guerra civile\", ripresa da quanto aveva detto Karl Liebknecht al Reichstag tedesco il 4 agosto 1914, dopo che il gruppo socialista aveva votato i crediti di guerra, fu presentata come mozione alla Conferenza ma non fu approvata: i voti favorevoli furono 8, i contrari 20. Prevalse, invece, la mozione di orientamento pacifista dei centristi, sinteticamente espressa nel motto \"n\u00e9 aderire n\u00e9 sabotare\".\nKarl Liebknecht, animatore con Rosa Luxemburg del movimento degli spartachisti, si era adeguato per disciplina di partito sperando di poter continuare ad esprimere le proprie posizioni e portarle alla vittoria, ma il 3 dicembre\n1914, vot\u00f2, da solo, contro i crediti di guerra e nel maggio del 1915 redasse il volantino per le truppe \"Il nemico principale si trova nel proprio Paese\", che diverr\u00e0 poi la parola d'ordine di Lenin: \"il nemico \u00e8 in casa nostra\".\nTale parola d'ordine verr\u00e0 utilizzata dai gruppi della sinistra comunista contro i partiti della sinistra parlamentare, considerati socialimperialisti.\nDall'enunciazione teorica delle tesi bolsceviche presentate a Zimmerwald si pass\u00f2 poi, nella successiva conferenza di Kienthal, nell'aprile 1916, al tentativo di mobilitazione pratica.\nIl dettato di Lenin \"trasformare la guerra imperialista in guerra di classe\" ebbe a Kienthal una tale adesione che, i socialisti italiani, con Giuseppe Emanuele Modigliani, presero le distanze dalle risoluzioni della conferenza, mentre le condivisero Giacinto Menotti Serrati ed Angelica Balabanoff.\nLista dei delegati.\nDai Paesi neutrali:\nDagli Alleati:\nDall'Impero Russo:\nDalla Germania:"}
{"id": "801382", "revid": "110157", "url": "https://it.wikipedia.org/wiki?curid=801382", "title": "W\u0142adys\u0142awowo", "text": "W\u0142adys\u0142awowo (in casciubo: \"Wi\u00f4lg\u00f4 Wies\", in tedesco: \"Gro\u00dfendorf\") \u00e8 una citt\u00e0 della Polonia situata sulla costa meridionale del Mar Baltico, nella Casciubia della Pomerania Orientale, con 15.015 abitanti (2009).\nGeografia fisica.\n\u00c8 situata nel distretto di Puck, sulla Penisola di Hel. Fa parte del voivodato della Pomerania dal 1999, mentre dal 1975 al 1998 ha fatto parte del voivodato di Danzica. W\u0142adys\u0142awowo \u00e8 un porto marittimo e una delle pi\u00f9 popolari localit\u00e0 turistiche della Polonia.\nIl comune di W\u0142adys\u0142awowo consiste di diversi distretti: W\u0142adys\u0142awowo, Cha\u0142upy, Ch\u0142apowo, Jastrz\u0119bia G\u00f3ra, Karwia, Ostrowo, Rozewie, Tupad\u0142y.\nStoria.\nNel 1634 l'ingegnere Fryderyk Getkant disegn\u00f2 un forte chiamato W\u0142adys\u0142awowo situato sulla Penisola di Hel, a qualche chilometro a est dell'attuale citt\u00e0 di W\u0142adys\u0142awowo."}
{"id": "801383", "revid": "287204", "url": "https://it.wikipedia.org/wiki?curid=801383", "title": "Wladyslawowo", "text": ""}
{"id": "801385", "revid": "729019", "url": "https://it.wikipedia.org/wiki?curid=801385", "title": "Gengivite", "text": "Per gengivite si intende infiammazione dei tessuti gengivali, caratterizzata da gonfiore, arrossamento, calore e sanguinamento conseguenti all'accumulo di placca. La malattia \u00e8 reversibile dopo rimozione delle cause responsabili.\nEziologia.\nTutte le specie batteriche che compongono la placca, depositandosi sulle superfici dure del dente, possono causare la patologia.\nQuindi tutte le cause che possono favorire l'accumulo della placca sono cofattori associati alla gengivite. Possono essere:\nAnche alcuni ormoni possono favorire e soprattutto esacerbare la gengivite: prove scientifiche hanno dimostrato l'importanza dei livelli dei cosiddetti ormoni sessuali: androgeni, estrogeni, progesterone. Si riscontrano pertanto gengiviti caratteristiche durante la pubert\u00e0 e durante la gravidanza, quando l'infiammazione gengivale pu\u00f2 causare l'insorgenza di una iperplasia dei tessuti molli nota come epulide.\nLa malnutrizione continua ad essere causa di gengiviti nei paesi in via di sviluppo: in particolar modo la carenza di vitamina C che porta allo scorbuto, ma anche di vitamina A, B2 e B12, favoriscono la gengivite.\nVari farmaci, appartenenti ai gruppi degli anticonvulsivanti, immunosoppressori, antipertensivi possono causare modificazioni gengivali caratterizzate da un ispessimento abnorme (iperplasia).\nPatogenesi.\nL'accumulo di placca lungo il margine gengivale scatena una reazione infiammatoria dei tessuti molli. I batteri responsabili sono perlopi\u00f9 cocchi e bastoncelli Gram positivi anaerobi facoltativi (streptococchi e actinomiceti). Il tartaro non sembra svolgere un'azione diretta contro la gengiva, ma favorendo l'adesione e l'accumulo batterico generalmente aggrava il quadro clinico.\nIl deposito di batteri sulle superfici dentali \u00e8 da solo responsabile dell'infiammazione. Gi\u00e0 dopo le prime 24 ore l'epitelio orale \u00e8 stimolato dai microbi a produrre mediatori proinfiammatori: aumenta la pressione sanguigna locale e la permeabilit\u00e0 vasale, si forma un essudato con le cellule di difesa polimorfonucleate che raggiungono la sede dell'infiammazione e si accumulano nella regione del solco gengivale. I primi segni clinici si riscontrano dopo circa 7 giorni, quando oltre ai polimorfonucleati la zona \u00e8 raggiunta anche dai globuli bianchi, ed inizia la degenerazione dei fibroblasti (probabilmente per morte cellulare) che sono responsabili della compattezza del tessuto gengivale. Il gonfiore aumenta gradualmente, fino a quando non viene rimosso lo stimolo. Superato un tempo limite, variabile in funzione del sistema immunitario dell'individuo e dell'aggressivit\u00e0 delle specie batteriche coinvolte, la gengivite reversibile sfocia in parodontite irreversibile, in quanto l'infiammazione non \u00e8 pi\u00f9 contenuta nella gengiva bens\u00ec coinvolge tutti i tessuti parodontali.\nLe gengiviti da farmaci determinano l'ispessimento gengivale anche in una dentizione relativamente priva di placca; comportano comunque difficolt\u00e0 al mantenimento dell'igiene orale, e la presenza di placca concomitante determina un peggioramento del quadro clinico.\nSintomatologia.\nL'infiltrato infiammatorio determina edema (gonfiore); l'aumento di pressione del microcircolo provoca rossore e calore; la degenerazione fibroblastica e la dilatazione capillare determina una facilit\u00e0 al sanguinamento. Il dolore \u00e8 generalmente assente, tranne nei casi in cui la posizione della gengiva infiammata esponga la stessa allo sfregamento dei denti, della lingua o alla contrazione muscolare della bocca.\nUna variante, fortunatamente molto rara, denominata gengivite ulcerativa necrotizzante che tende a colpire in forma acuta e a volte ricorrente adolescenti e giovani adulti sottoposti a stress psicologico, \u00e8 caratterizzata da una sintomatologia aggravata da dolore e sanguinamento spontanei, dovuti ad ulcerazione e necrosi del tessuto gengivale.\nTerapia.\nLa terapia e la prevenzione della gengivite si praticano con un'impeccabile igiene orale. Lo spazzolamento corretto dei denti, due-tre volte al giorno, e l'utilizzo del filo interdentale per rimuovere la placca dalla zona della papilla gengivale \u00e8 sufficiente ad evitare la gengivite e permettere la guarigione. Qualora siano presenti fattori che favoriscono la ritenzione della placca (protesi o otturazioni incongrue, malformazioni dentarie) questi andranno rimossi.\nLa prescrizione di antibiotici (penicillina o metronidazolo) \u00e8 indicata solo nei casi pi\u00f9 gravi (gengivite ulcerativa necrotizzante o gengivite di vecchia data)."}
{"id": "801388", "revid": "217591", "url": "https://it.wikipedia.org/wiki?curid=801388", "title": "Paola Elisabetta Cerioli", "text": "Biografia.\nCostanza Cerioli nacque il 28 gennaio 1816 a Soncino (Cremona) da genitori nobili e ricchi: Francesco Cerioli e Francesca Corniani.\nEra di costituzione gracile e delicata. Dai dieci ai sedici anni fu affidata alle Suore della Visitazione di Alzano, dove si fece notare per la bont\u00e0 dell'animo e la diligenza nello studio.\nAveva 19 anni quando il 30 aprile 1835 and\u00f2 sposa al nobile e ricco Gaetano Busecchi dei conti Tassis, che aveva 60 anni (siamo nell'epoca in cui i matrimoni erano combinati dai familiari) e con il marito si trasfer\u00ec a Comonte di Seriate, sempre nel bergamasco.\nNei confronti del coniuge, tanto pi\u00f9 anziano di lei, malato e spiritualmente lontano, Costanza Cerioli fu sempre generosa, paziente e docile. Ebbe tre figli, uno mor\u00ec appena nato, un altro ad appena un anno, il terzo infine all'et\u00e0 di 16 anni.\nRimase vedova il 25 dicembre 1854 e, ormai sola e ricca, nonostante avesse solo 38 anni, si isol\u00f2 dal mondo e visse ritirata nella sua casa, dedicandosi alle opere di carit\u00e0, in cui impegn\u00f2 il suo patrimonio.\nInizi\u00f2 prendendo in casa due orfanelle, che man mano aumentarono di numero, insieme alle persone incaricate della loro formazione ed assistenza; cos\u00ec l'8 dicembre 1857 fond\u00f2 l'Istituto delle suore della Sacra Famiglia e lei, la vedova Costanza, divent\u00f2 suora prendendo il nome di suor Paola Elisabetta. Dopo qualche anno fond\u00f2 anche i Fratelli della Sacra Famiglia, dediti al lavoro e all'apostolato nei campi agricoli, con sede nella villa Tasso sua abitazione di Comonte di Seriate.\nPersonalmente scrisse per i suoi Istituti le Regole, che furono approvate dal vescovo di Bergamo; si consum\u00f2 in questa assistenza sociale e attivit\u00e0 religiosa e a soli 49 anni mor\u00ec a Comonte il 24 dicembre 1865.\nFu beatificata il 19 marzo 1950 da papa Pio XII. \u00c8 stata proclamata santa da papa Giovanni Paolo II il 16 maggio 2004. Il miracolo riconosciuto ai fini della canonizzazione riguarda suor Michelina Rachele Rota, nativa di Sant'Omobono Imagna, guarita nel 1997 da un tumore maligno che i medici avevano giudicato incurabile."}
{"id": "801393", "revid": "1318658", "url": "https://it.wikipedia.org/wiki?curid=801393", "title": "UT1", "text": ""}
{"id": "801396", "revid": "921573", "url": "https://it.wikipedia.org/wiki?curid=801396", "title": "Sam Jones III", "text": "Biografia.\nSuo padre, Sam Jones, \u00e8 stato un giocatore di basket dei Boston Celtics nel corso degli anni sessanta. Jones III inizia la sua carriera di attore nel 1999 con una piccola parte in un episodio della serie \"NYPD Blue\". Successivamente, nel 2000, prende parte alla serie TV \"\". Per tre stagioni, dal 2001 al 2004, interpreta Pete Ross nella serie \"Smallville\" trasmessa in italiano da Italia 1. La sua partecipazione a \"Smallville\" continuer\u00e0 poi con alcune comparse riguardanti singoli episodi della serie. Qui \u00e8 compagno di scuola e amico di Clark Kent futuro Superman. Nella stagione 2005-06 \u00e8 stato protagonista in sette episodi di \"E.R. - Medici in prima linea\" e ha recitato nel film \"Home of the Brave - Eroi senza gloria\" con l'attore Samuel L. Jackson. Nel 2009 fa parte del cast della serie televisiva \"Blue Mountain State\".\nNell'ottobre 2009 viene arrestato per detenzione con finalit\u00e0 di spaccio, per essere in possesso di 10,000 pillole di ossicodone, rischiando una pena detentiva di 20 anni in un carcere federale. Il 22 giugno 2011, Jones \u00e8 stato condannato a 366 giorni di reclusione da scontare in una prigione federale. Il giudice si \u00e8 dimostrato clemente a causa del \"ruolo marginale\" che avrebbe avuto l'attore nella vicenda. Il procuratore distrettuale aveva chiesto inizialmente una pena di 5 anni di reclusione. Dal 2010 \u00e8 impegnato con Karissa Shannon, con cui ha realizzato un sex tape."}
{"id": "801398", "revid": "399", "url": "https://it.wikipedia.org/wiki?curid=801398", "title": "Santa Paola Elisabetta Cerioli", "text": ""}
{"id": "801401", "revid": "439868", "url": "https://it.wikipedia.org/wiki?curid=801401", "title": "Cattedrale di San Pietro (Bologna)", "text": "La cattedrale metropolitana di San Pietro (\"catedr\u00e8l ed San P\u00eer\" in bolognese) \u00e8 il principale luogo di culto della citt\u00e0 di Bologna, chiesa madre dell'omonima arcidiocesi.\nSi trova in via Indipendenza, nel cuore del centro storico della citt\u00e0, non distante dalla Basilica di San Petronio e dall'Archiginnasio.\nStoria.\nLa prima chiesa posta al di fuori delle mura che alcuni studiosi ipotizzano fungesse da cattedrale, dedicata in origine ai Santi Nabore e Felice e probabilmente risalente al IV secolo, venne distrutta in un incendio nel 906. Si decise cos\u00ec di riedificare la nuova cattedrale dentro le che proteggevano una piccola porzione dei resti della \"Bononia\" romana dalle incursioni barbariche. L'edificazione in prossimit\u00e0 della Porta di San Cassiano (poi denominata \"Porta di San Pietro\" o \"Piera\") a fianco di un campanile paleocristiano di estrazione ravennate, ellittico nella base e rotondo alla cima, facente parte di un preesistente complesso cultuale probabilmente del VI secolo, deve essere collocata tra il X e l'XI secolo. In un disegno-rilievo di Giuliano da Sangallo custodito nella Biblioteca Vaticana, attinente ad un battistero che sorgeva nelle immediate vicinanze, si vede chiaramente che la planimetria ad ottagono, con quattro portali corrispondenti ai punti cardinali e quattro absidiole, coinciderebbe quasi del tutto con il Battistero degli Ariani a Ravenna. Questo ha fatto supporre che il battistero e il campanile elicoidale (costruito cos\u00ec per essere orientato contro l'azione dei venti predominanti), facessero parte di un perduto complesso dedicato al culto degli Ariani coevo a quello di Ravenna. La chiesa misurava 57 metri di lunghezza, ma un incendio divampato il 1\u00ba agosto 1141, la lesion\u00f2 cos\u00ec gravemente da consigliarne la ricostruzione totale. I lavori di ricostruzione e ampliamento furono affidati a Magister Albertus e la nuova cattedrale venne consacrata da papa Lucio III nel 1184. La nuova chiesa, realizzata in laterizio, misurava 70 metri di lunghezza, 26,80 metri di larghezza per 23 metri di altezza e si presentava nel tipico stilema romanico di tipo lombardo-emiliano con la facciata tripartita a salienti, a tre navate con archi a sesto acuto sostenuti da pilastri polistili e tre absidi corrispondenti alle tre navate. Contemporaneamente fu sopraelevato il campanile da 31 metri a 40 metri.\nNel 1220 Maestro Ventura (maestro campionese o comacino) inizi\u00f2 la costruzione di un nuovo portale marmoreo sul fianco meridionale della chiesa, detto \"porta dei leoni\". Sia Leandro Alberti che il Vasari rimasero molto stupiti e ammirati da questo portale tanto che lo stesso Vasari, nonostante la sua nota avversione verso le opere medievali, lo descrisse nella seconda edizione delle Vite. L'Alberti riferisce che era composto da due leoni per lato in marmo rosso da cui si innalzavano due colonne terminanti in un arco. Sopra di esso c'erano due telamoni per lato raffiguranti un giovane e un vecchio seduti chini, con le mani poggianti sulle gambe incrociate, i quali a loro volta sostenevano delle colonne tortili terminanti in un ulteriore arco. Nella lunetta vi era scolpito il Cristo con a destra San Pietro e a sinistra San Paolo.\nIl rovinoso terremoto che caus\u00f2 il crollo del tetto della chiesa nel 1222 e del tetto del coro nel 1228, spinsero il capitolo ad affidare nuovi restauri a Maestro Tura che si conclusero nel 1234. Negli anni successivi il Maestro Alberto edific\u00f2 il rosone sulla porta della facciata (1252) e il nuovo altare maggiore (1261). Con le nuove grandi basiliche dei nascenti ordini mendicanti che si stavano costruendo e completando in citt\u00e0 (San Domenico e San Francesco), si impose un incremento di dimensioni della cattedrale, la quale sub\u00ec diverse manomissioni e ampliamenti nel corso dei secoli successivi.\nNel 1396 fu costruito un alto protiro (portico) sulla facciata, ricostruito tra il 1467 e il 1500. Dal 1477 circa vi lavorarono i pittori ferraresi Francesco del Cossa ed Ercole de' Roberti nella Cappella Garganelli; il loro ciclo di affreschi ebbe notevole influenza su Niccol\u00f2 dell'Arca e Michelangelo (perduti con la riedificazione, si salv\u00f2 solo un frammento ora conservato nella Pinacoteca Nazionale di Bologna).\nDietro ordine del cardinale Gabriele Paleotti, a partire dal 1575 l'edificio fu radicalmente ristrutturato all'interno, iniziando dalla parte absidale e dal coro. I lavori furono affidati a Domenico Tibaldi prima e a Pietro Fiorini poi, ma queste modifiche furono talmente profonde e cos\u00ec invasive da far crollare le volte nel 1599. Domenico Tibaldi fu influenzato dal fratello minore Pellegrino, che interpret\u00f2 il progetto di riforma dell'architettura ecclesiastica elaborato da san Carlo Borromeo (1538-1584), prima studente nella citt\u00e0 e in seguito legato pontificio negli anni dal 1560 al 1565, mentreera del Vicelegato Pier Donato Cesi.\nNel frattempo nel 1582 la chiesa era stata elevata al rango di \"chiesa metropolitana\" (sede vescovile con giurisdizione sui vescovi e sulle diocesi del medesimo territorio) da papa Gregorio XIII.\nFu infine riedificata all'inizio del Seicento col nuovo stilema gotico: vennero modificate l'abside, le volte (da capriate a crociera), gli archi delle pilastrate con nuovi a sesto acuto tipici del gotico; le pareti laterali vennero demolite per fare spazio a cappelle e sacelli, snaturando completamente l'originale iconografia romanica. Durante i lavori venne demolita la \"porta dei leoni\". Oggi si possono ammirare solo uno dei telamoni con la colonna tortile nella cappella settecentesca del battistero all'interno della cattedrale e i due leoni utilizzati come acquasantiere.\nSistemato l'interno in maniera quasi definitiva, tra il 1743 e il 1747 sotto la direzione dell'architetto Alfonso Torreggiani e per volere di papa Benedetto XIV gi\u00e0 arcivescovo di Bologna, venne abbattuto il vecchio portico, recuperato due cappelle una per parte e eretta la nuova facciata. Nel 1776 Francesco Tadolini ricostru\u00ec in forma classica il timpano che minacciava di cadere.\nDescrizione.\nEsterno.\nLa facciata \u00e8 tipicamente barocca, con struttura a salienti e paramento murario in mattoncini rossi e decorazioni in marmo. Essa \u00e8 suddivisa in due fasce sovrapposte da un alto cornicione: la fascia inferiore, \u00e8 divisa da lesene corinzie in cinque sezioni. Quelle laterali, chiuse, coincidono con le navate laterali, mentre le tre centrali presentano tre portali, che si aprono tutti sulla navata centrale. Il portale centrale \u00e8 pi\u00f9 grande e sormontato da un frontone contenente lo stemma di Benedetto XIV sorretto da due colonne; la fascia superiore, invece, ospita, al centro, un grande finestrone ed \u00e8 divisa da lesene corinzie in tre settori e negli spioventi sulla fascia inferiore presenta, a sin., enorme scultura di San Pietro, opera di Agostino Corsini e a destra scultura di San Paolo, opera del fiammingo Piero Verschaf, terminate attorno al 1750. La facciata termina con un frontone classico triangolare.\nIl campanile paleocristiano a base irregolarmente rotondeggiante e cima rotonda non fu mai demolito e oggi si pu\u00f2 ancora ammirare all'interno dell'altro che gli fu costruito attorno. Pi\u00f9 alto (circa 70 metri) a base quadrata \u00e8 un capolavoro di sagramatura nel medesimo stile della chiesa. Furono aggiunti oltre i 40\u00a0m, tre vani il pi\u00f9 alto dei quali, illuminato da una quadrifora per lato, costituisce la cella campanaria. I lavori di edificazione terminarono nel 1227 se si esclude la guglia di legno coperta di piombo che fu costruita nel 1254 e rifatta in muratura al posto del legno nel 1426. La torre campanaria ospita la pi\u00f9 grossa campana suonabile \"alla bolognese\", detta \"la nonna\", pesante ben 33 quintali, che insieme ad altre tre campane forma un concerto di 65 quintali. L'elevato peso, comporta un'onda molto forte, specialmente in fase di \"scappata\" e \"calata\". Tant'\u00e8 che spesso \"la nonna\" viene lasciata puntellata con la bocca verso l'alto al termine dei doppi, e solo raramente si effettuano \"scappate\" e \"calate\" con tutte e quattro le campane, che richiedono una squadra di ben ventitr\u00e9 campanari.\nInterno.\nNavata centrale.\nL'interno, in contrapposizione alla tripartizione dell'esterno, \u00e8 un enorme spazio molto largo (m 42,89) in rapporto alla lunghezza (m 89,60) racchiuso da una volta a botte lunettata e diviso in tre navate, di cui le due laterali anguste e buie di poco pi\u00f9 di 5\u00a0m e quella maggiore larga 25, quasi come la basilica vaticana, luminosissima per sette grandi finestroni, tre sulla parete di destra, tre su quella di sinistra e uno in controfacciata, e rigorosa se non per i quattro coretti aggiunti dal Torreggiani nel 1755. Il pavimento, ricco, fu collocato tra il 1902 e il 1905 su disegno di Silvio Gordini.\nLa controfacciata disegnata dal Torreggiani fra il 1743 e il 1747 mostra un portale longilineo ed elegante ornato da statue di Lorenzino del Mazza che rappresentano il compimento della chiesa e i doni ricevuti dal papa Benedetto XIV sopra la porta e nelle nicchie laterali quattro Dottori della Chiesa. Ai lati della porta maggiore, due antichi leoni stilofori, provenienti dalla Porta dei Leoni, sorreggono altrettante acquasantiere.\nNavate laterali.\nLe cappelle laterali, cinque per lato nella navata, sono intervallate da ambulacri sormontati da coretti che si aprono con cantorie sulla navata maggiore. La prima a sinistra, Cappella del Battistero, oltre a presentare la colonna tortile della Porta dei Leoni, non ha altare ma soltanto una grande Vasca battesimale marmorea, opera del 1698 del lorenese Ferdinand Saint-Urbain. Alla parete di fondo, entro una finta architettura di Stefano Orlandi, \"Il Battesimo di Cristo\" di Ercole Graziani, della met\u00e0 del Settecento.\nLa seconda, Cappella del sacro Cuore, angusta perch\u00e9 si trova all'interno di un robustissimo sistema architettonico di sostegno che si ripete in tutte le cappelle pari, \u00e8 decorata con stucchi di Ferdinando Rossi e da una pala d'altare di Giuseppe Cassioli del 1925 che rappresenta \"Ges\u00f9 in trono, che mostra il Sacro Cuore alle sante monache Margherita Maria Alacoque e Geltrude\".\nLa terza, Cappella del Santissimo Sacramento o Cappella Lambertini, fu ristrutturata intorno al 1731 dal Torreggiani che pose marmi e fusioni in bronzo su cui al centro spicca la pala del 1737 di Donato Creti raffigurante \"S. Ignazio di Loyola\".\nLa quarta, Cappella delle reliquie, presenta nell'ancona un ornato marmoreo di Pietro Fiorini realizzato a cavallo tra la fine del 1500 e l'inizio del 1600 con sulla cimasa due angeli in marmo attribuiti a Lazzaro Casario, morto nel 1588. Nella grande nicchia reliquie del cardinale Paleotti coperte dalla replica di un'immagine mariana venerata in Roma presso la Chiesa di S. Lorenzo in Damaso. La decorazione interna \u00e8 di Carlo Boldi del 1918 mentre gli stucchi policromi sono di Ferdinando Rossi del 1925.\nLa quinta, Cappella di S. Ambrogio, mostra una pala di Giuseppe Marchesi detto Sansone raffigurante \"S. Ambrogio\" del secolo XVIII, inserita in una maestosa architettura dipinta da Luigi Samoggia nel 1883.\nNella navata destra, la prima cappella del B. Nicol\u00f2 Albergati presenta la balaustra e la quadratura di Stefano Orlandi che risalgono al periodo della sua costruzione (1750 circa) e la pala \"Consacrazione episcopale del B. Nicol\u00f2 Albergati\" di Antonio Rossi del 1748, mentre di fronte al 1992 \u00e8 stato collocato il gruppo scultoreo in terracotta detto \"Compianto sul Cristo morto\", di Alfonso Lombardi, plasmato fra il 1522 e il 1526 in un equilibrato classicismo.\nLa seconda, Cappella di S. Anna, mostra una prospettiva in marmi policromi di Davide Venturi del 1906 con un tempietto al centro che contiene la reliquia di S. Anna in rame dorato e smalti, donata dal re d'Inghilterra Enrico IV al cardinale Nicol\u00f2 Albergati Benedetto e con una cupoletta affrescata da Mauro Cesare Trebbi.\nLa terza, Cappella di S. Apollinare, con altare e ancona neoclassici di Angelo Venturoli e la decorazione di Flaminio Minozzi della met\u00e0 del Settecento, contiene la pala \"S. Apollinare consacrato vescovo da S. Pietro\" dipinta nel 1737 da Ercole Graziani jr.\nLa quarta, Cappella di S. Rocco, ha una decorazione realizzata da Giuseppe Antonio Ambrosi. Nella pala collocata al centro dell'altare progettato da Camillo Rusconi, la \"Sacra Famiglia con i santi Rocco e Giacomo Maggiore\" di Marcantonio Franceschini dipinto fra il 1727 e il 1728. Contestualmente nel sottarco Franceschini dipinge \"S. Petronio e S. Pancrazio\". Nella cupola sopra la navata \"Apparizione al santo papa Celestino I di S. Pietro che lo induce ad eleggere S. Petronio vescovo di Bologna\" di Vittorio Bigari del 1730.\nLa quinta, Cappella di S. Carlo Borromeo, con architettura illusoria di Luigi Samoggia del 1883 vi \u00e8 la pala \"S. Carlo che distribuisce l'elemosina\" dipinta da Donato Creti nel 1740.\nDal fondo delle navate minori, dalla parte opposta della controfacciata, si esce dalla chiesa attraverso due porte su cui risalta in quella di sinistra la \"Memoria di papa Gregorio XV Ludovisi\" dello scultore Gabriele Brunelli e in quella di destra un medaglione dorato, opera di Giuseppe M. Mazza degli inizi del XVIII secolo. Di fianco alla porta una \"Leonessa seduta che allatta due leoncini\", in marmo rosso veronese, forse proveniente dalla \"Porta dei Leoni\".\nCappella maggiore e cripta.\nLa tribuna \u00e8 interamente occupata dal presbiterio, opera di Domenico Tibaldi, sopraelevato di alcuni gradini dal resto della chiesa, e si articola in un corpo a pianta quadrata coperto con volta a crociera che si apre con due absidi, una per ogni lato, e dall'abside vera e propria, semicircolare. Al di sopra del colossale arco trionfale, dua \"angeli\" reggono lo stemma di papa Gregorio XV. La cappella maggiore appare riccamente decorata: nella crociera e negli arconi l\"Eterno Padre\", affresco di Prospero Fontana del 1579, nel catino dell'abside \"Cristo che consegna le simboliche chiavi a S. Pietro\" affrescato da Cesare Fiorini e Cesare Aretusi a cavallo tra il 1500 e il 1600, e nel lunettone di fondo sotto la volta, l\"Annunciazione di Maria\" dipinta da Ludovico Carracci nell'ultimo anno della sua vita, il 1619.\nL'altare maggiore in marmi policromi \u00e8 opera di Alfonso Torreggiani ed \u00e8 sormontato da una pregevole \"Crocifissione\" romanica in legno di cedro del XII secolo, costituita dalle statue di Ges\u00f9 sulla croce, della Maddalena e di San Giovanni Evangelista.\nDalla cappella maggiore si accede alla cripta che fa da base alla cappella maggiore. Nel sacello \u00e8 stato collocato un \"Cristo risorto\" bronzeo, opera moderna di Paolo Gualandi, mentre sono visibili anche una pala d'altare rappresentante \"S. Orsola\" di Gian Giacomo Sementi della prima met\u00e0 del XVII secolo, nella nicchia delle reliquie la \"Resurrezione della Carne\" di Gian Pietro Cavazzoni Zanotti della met\u00e0 del XVIII secolo e una pala con una \"Piet\u00e0\" dell'inizio del secolo XVI.\nLa cripta ospita il sepolcro di Giovanni Acquaderni, fondatore (assieme a Mario Fani) della Societ\u00e0 della Giovent\u00f9 Cattolica Italiana, poi diventata Azione Cattolica Italiana.\nSagrestie.\nDietro il campanile si trovano la sagrestia e la sagrestia capitolare. La prima contiene diversi dipinti tra i quali \"Cristo legato alla colonna\" di Giovan Luigi Valesio degli inizi del XVII secolo, \"Testa di Cristo coronato di spine e due testine d'angelo\" di Guido Aspertini della fine del XV secolo, \"S. Pietro liberato dal carcere\", tela di Girolamo Negri detto Boccia della fine del XVII secolo, la \"Beata Vergine con il Figlio in gloria, fra i santi Domenico ed Antonio\", opera tarda di Elisabetta Sirani dipinta tra il 1664 e il 1665, il \"Crocifisso fra i santi Pietro, Maria Maddalena e Giacomo\" di Bartolomeo Ramenghi detto il Bagnacavallo del 1522, il \"Beato Ludovico Morbioli\" di Giulio Morina del 1593, una copia abbastanza affrettata eseguita da Alessandro Tanari attorno al 1614 dei mirabili \"affreschi della cappella Garganelli\", perduta e \"Papa Gregorio XIII in preghiera davanti alla Piet\u00e0, alla presenza di S. Rocco\", opera di Giovanni Maria Tamburini del 1640.\nAl centro della volta, poi, \"S. Pietro in gloria\" tela di Giovanni Francesco Spini del 1680.\nNel mezzo della volta della Sagrestia capitolare, \"S. Pietro piangente davanti alla Vergine\" opera tarda (1616) di Ludovico Carracci e alle pareti quattro intensi ovali della met\u00e0 del XVIII secolo rappresentanti \"S. Pietro\", \"S. Paolo\", \"S. Zama\" e \"S. Petronio\" di Ercole Graziani jr. Degni di nota anche un espressivo busto di S. Pietro del secolo XIX e il bel Crocifisso in bronzo dorato del secolo XVII.\nIn sagrestia anche paramenti antichi e gli arazzi tessuti a Roma su disegno di Anton Raphael Mengs donati da Benedetto XIV.\nOrgani a canne.\nNella cattedrale si trovano tre organi a canne:"}
{"id": "801403", "revid": "438678", "url": "https://it.wikipedia.org/wiki?curid=801403", "title": "Chimera (Mayhem)", "text": "Chimera \u00e8 il terzo album di studio della band black metal norvegese dei Mayhem pubblicato nel 2004."}
{"id": "801409", "revid": "729019", "url": "https://it.wikipedia.org/wiki?curid=801409", "title": "Aerfer Ariete", "text": "LAerfer \"Ariete\" era un prototipo di aereo da caccia bireattore ad ala bassa costruito in Italia nel 1958; progettato dall'ingegner Sergio Stefanutti, era l'evoluzione di una serie di prototipi che per\u00f2 non vennero mai prodotti.\nStoria.\nSviluppo.\nL'Ariete era un ulteriore sviluppo migliorato del precedente progetto di Stefanutti, l'Aerfer Sagittario 2, di cui ne conservava la maggior parte delle specifiche, realizzata nel tentativo di portare quel prototipo agli standard industriali per la successiva produzione di massa e per farne un utile aereo da combattimento.\nUna caratteristica inusuale fu l'aggiunta di un turbogetto Rolls-Royce Soar ausiliario per fornire all'occorrenza una spinta aggiuntiva in fase di decollo, salita o durante il combattimento. Il turbogetto era alimentato da una presa d'aria supplementare retrattile, ricavata sul dorso della fusoliera, situata dietro l'abitacolo.\nIl prototipo fu realizzato presso lo stabilimento Aerfer di Pomigliano d'Arco, presso Napoli. Il 27 marzo 1958 presso il Reparto Sperimentale di Volo, con matricola MM 568, effettu\u00f2 il primo volo di collaudo a Pratica di Mare (RM). I risultati dei vari collaudi risultarono per\u00f2 al di sotto delle aspettative ed indussero l'Aeronautica Militare a rinunciare all'acquisizione del velivolo.\nVennero completati solo due prototipi per sviluppare un ulteriore derivato: l'intercettore supersonico Leone, che rimase solo in forma di progetto dal momento che la realizzazione del prototipo fu interrotta, a causa del taglio dei finanziamenti, quando essa era ormai completa all'80% circa.\nEsemplari attualmente esistenti.\nIl secondo prototipo costruito, matricola MM 569 ovvero l'esemplare di preserie, venne inizialmente esposto presso il Palazzo a Vela di Torino rimanendo nel capoluogo piemontese fino al suo trasferimento nel comune di Bracciano, in provincia di Roma, dov'\u00e8 attualmente esposto al pubblico nelle strutture del Museo storico dell'Aeronautica Militare di Vigna di Valle, pi\u00f9 precisamente nell'Hangar Skema dedicato ai velivoli pi\u00f9 recenti.\nCollegamenti esterni.\nGalleria d'immagini.\nAriete"}
{"id": "801411", "revid": "34928", "url": "https://it.wikipedia.org/wiki?curid=801411", "title": "Francesca Siedliska", "text": ""}
{"id": "801412", "revid": "339392", "url": "https://it.wikipedia.org/wiki?curid=801412", "title": "Secondo Hokage", "text": ""}
{"id": "801413", "revid": "767487", "url": "https://it.wikipedia.org/wiki?curid=801413", "title": "Teologia pastorale", "text": "La teologia pastorale \u00e8 la disciplina teologica che studia la prassi ecclesiale per fornire eventuali criteri d'intervento correttivo.\nStoria del termine.\nStoricamente questo termine ha assunto vari significati, talvolta discutibili, ma soprattutto:\nLa prima definizione, nei termini del complesso dell'opera del pastorato, \u00e8 il concetto tradizionale di teologia pastorale che \u00e8 prevalso fino a tutto il XIX secolo nelle tradizioni sia cattolica che protestante (sebbene quella protestante tratti l'omiletica separatamente). \nL'enfasi sulla cura del singolo credente (definizione II) \u00e8 emersa fortemente nel protestantesimo del XX secolo, spesso mescolata con la concezione pi\u00f9 vecchia e con il concetto che vede questa disciplina come modalit\u00e0 di riflessione teologica distinta per il suo particolare contesto di applicazione (definizione III). Questo terzo significato \u00e8 pure strettamente collegato al IV, la comprensione che ne ha il Cattolicesimo contemporaneo, distinto per la sua enfasi sul ministero come opera dell'intera Chiesa e non solo del clero.\nRapporto con le altre discipline.\nLa teologia pastorale riflette nelle varie situazioni concrete ed empiriche della Chiesa e del mondo. Il suo oggetto ed il suo metodo, quindi, non possono essere fatti derivare dalle altre discipline teologiche, richiedono la comprensione della situazione umana nella sua particolarit\u00e0 storica, contingenza e sviluppo sperimentale per elaborare criteri metodologici adatti ed efficaci. Tradizionalmente si diceva che il suo metodo comporti la \"applicazione\" di principi astratti a situazioni specifiche (con certe abilit\u00e0 e virt\u00f9 accessorie). Il pensiero contemporaneo, per\u00f2, tende ad abbracciare concezioni pi\u00f9 dinamiche e dialettiche del metodo, in cui non si mettono a confronto i principi teologici, dedotti da altre discipline, ma a partire dall'incontro della dottrina e le situazioni concrete si elaborano dei criteri per intervenire pi\u00f9 efficacemente sulla prassi. Storicamente, la teologia pastorale ha avuto un rapporto particolarmente stretto con la teologia morale e la casuistica, riflettendo l'ampiezza con la quale la cura pastorale ha preso la forma di conduzione morale e di disciplina penitenziale attraverso gran parte della storia della Chiesa. Nel XX secolo, per\u00f2, la pratica pastorale si \u00e8 fortemente orientata essenzialmente verso interessi terapeutici, specialmente nel Protestantesimo. Questo spostamento ha allargato e riorientato la teologia pastorale da questioni etiche di conduzione e disciplina verso tematiche pi\u00f9 teologicamente concepite nell'antropologia e nella soteriologia (Protestantesimo) come pure verso l'ecclesiologia e la teologia liturgica (Cattolicesimo). Questione particolarmente rilevante nella teologia pastorale protestante \u00e8 stata la chiarificazione del suo carattere e proposito etico dopo diversi decenni di orientamento psicoterapico, mentre nel Cattolicesimo queste nuove sottolineature hanno sfidato ed espanso la comprensione storica del sistema sacramentale come espressione fondamentale e comprensiva della cura pastorale nella Chiesa.\nStoria e problematiche.\nIl problema della teologia pastorale oggi. Lettura con uso e riferimenti di Magistero..\nL'odierna principale problematica riguardante la teologia pastorale (scienza che studia l'azione correttiva) nel Cattolicesimo \u00e8, secondo un'opinione largamente condivisa da chierici ed eruditi teologi (v. Ermeneutica del Concilio Vaticano II), il suo progressivo allontanamento dalla dottrina cattolica ed, in particolare, dalla teologia dogmatica sulla fede ed il costume, ci\u00f2, secondo lo scrittore Carlo Di Pietro, andrebbe contro i dettami della Chiesa e, pi\u00f9 precisamente, contro quello che ben spiega il documento Humani generis di Papa Pio XII. Si legge, difatti, nella Lettera enciclica di Papa Pio XII, del 22 agosto 1950: \"I Pontefici infatti - essi vanno dicendo - non intendono dare un giudizio sulle questioni che sono oggetto di disputa tra i teologi; \u00e8 quindi necessario ritornare alle fonti primitive, e con gli scritti degli antichi si devono spiegare le costituzioni e i decreti del Magistero. Queste affermazioni vengono fatte forse con eleganza di stile; per\u00f2 esse non mancano di falsit\u00e0. Infatti \u00e8 vero che generalmente i Pontefici lasciano liberi i teologi in quelle questioni che, in vario senso, sono soggette a discussioni fra i dotti di miglior fama; per\u00f2 la storia insegna che parecchie questioni, che prima erano oggetto di libera disputa, in seguito non potevano pi\u00f9 essere discusse. N\u00e9 si deve ritenere che gli insegnamenti delle Encicliche non richiedano, per s\u00e9, il nostro assenso, col pretesto che i Pontefici non vi esercitano il potere del loro Magistero Supremo. Infatti questi insegnamenti sono del Magistero ordinario, di cui valgono poi le parole: \"Chi ascolta voi, ascolta me\" (Luc. X, 16); e per lo pi\u00f9, quanto viene proposto e inculcato nelle Encicliche, \u00e8 gi\u00e0 per altre ragioni patrimonio della dottrina cattolica. Se poi i Sommi Pontefici nei loro atti emanano di proposito una sentenza in materia finora controversa, \u00e8 evidente per tutti che tale questione, secondo l'intenzione e la volont\u00e0 degli stessi Pontefici, non pu\u00f2 pi\u00f9 costituire oggetto di libera discussione fra i teologi\".\nIl volume \"Apologia del Papato\" - testo dogmatico, morale, giuridico e cronachistico - edito da EffediEffe nel 2014, elaborato dal giornalista e scrittore Carlo Di Pietro, 592 pagine e 1141 note, dedica un corposo capitolo al tema (pag. 320 ss.). Aggiunge l'autore del volume, alla voce \"DOGMATICO O PASTORALE?\": \"La \u00abOrientalis Ecclesi\u00e6\u00bb \u00e8 la sesta Enciclica pubblicata dal Papa Pio XII il 9 aprile 1944; in essa il Papa esalta san Cirillo di Alessandria: il pastore, il teologo, il difensore della vera dottrina e dell'integrit\u00e0 della fede contro le eresie del suo tempo. \u00c8 un esempio ortodosso di invito a lavorare pastoralmente per l'unit\u00e0 dei Cristiani, sull'esempio di san Cirillo, nella sua dottrina e con il suo patrocinio, \u00abunit\u00e0 dei Cristiani\u00bb da intendersi rettamente come ritorno dei figli erranti - i quali rigettano pubblicamente le loro eresie - nel seno dell'unica vera Chiesa di Cristo, e \u00abnon con l'ambiguo senso ecumenista post Concilio Vaticano [II]\u00bb \"(ivi. cit. \"Orientalis Ecclesi\u00e6)\" \". Quindi cosa si deve credere e tenere come dottrina cattolica? \u00abId teneamus quod ubique, quod semper, quod ab omnibus traditium est; hoc est enim vere proprieque catholicum\u00bb, ovverosia \u00abQuello - risponde il Lirinese - che fu creduto da tutti, in tutti i tempi e in tutti i luoghi; perch\u00e9 questo \u00e8 veramente e propriamente cattolico\u00bb\" (p. 320).\nSempre dal volume \"Apologia del Papato\" si apprende che: \"l'antichit\u00e0 e l'universalit\u00e0 della dottrina ci devono essere di \u00abnorma\u00bb, ecco perch\u00e9 il grande Apostolo ci avverte di non prestar fede neppure a un angelo, con qualsiasi strategia pastorale si presenti, quand'esso ci annunciasse una dottrina diversa da quella predicata in principio (Sed licet nos aut angelus de caelo evangelizet vobis praeterquam quod evangelizavimus vobis, anathema sit! Gal. I,8). Inveendo contro l'imperatore Leone l'iconoclasta, san Giovanni Damasceno esclama: \u00abAscoltate, popoli, trib\u00f9, uomini, donne, ragazzi, giovani, vecchi, nazione santa di Cristiani: se alcuno vi annunzia cosa contraria a quello che la Chiesa cattolica ha ricevuto e conserva come tramandato dai santi Apostoli, dai Padri e dai Concilii, non porgetegli orecchio, non date retta al diabolico consiglio suo, perch\u00e9 non avvenga a voi come ad Eva che, sedotta dal serpente, incontr\u00f2 la morte. Sia egli un Angelo, sia un re quegli che insegna diversamente dalla Chiesa cattolica, fuggitelo, e sia an\u00e0tema\u00bb\".\nLa pastoralit\u00e0 di un documento promulgato dalla Chiesa docente, sia essa riunita in Concilio ecumenico o meno (promulgazione universale da parte del 'solo' Pontefice), non pu\u00f2 in alcun modo sacrificare l'oggetto materiale della fede, \"la Chiesa fondata da Ges\u00f9, mantenendo \u00abperpetua ed invariabile la sua visibilit\u00e0\u00bb, non si \u00e8 scostata mai da norme cos\u00ec savie, nella dottrina, nel culto, nella liturgia, nella pastorale, nella formazione, ecc...\". L'autore, citando sant'Alfonso Maria de Liguori, fa presente che le coeve tendenze ermeneutiche, problematiche odierne provocate dalla nuova scienza pastorale, prendono probabilmente vita dal calvinismo. Aggiunge: \"\u00abApud quem non est transmutatio, nec vicissitudinis obumbratio\u00bb dice san Giacomo, \u00abNon andate fuori strada, fratelli miei carissimi; ogni buon regalo e ogni dono perfetto viene dall'alto e discende dal Padre della luce, nel quale non c'\u00e8 variazione n\u00e9 ombra di cambiamento\u00bb (Gc. I,16-17); e quel tipo di visibilit\u00e0 che io difendo, \u00e8 proprio quel \u00abbuon regalo e [\u2026] dono perfetto\u00bb dove \u00abnon c'\u00e8 variazione n\u00e9 ombra di cambiamento\u00bb; appunto in essa, nella Chiesa fondata da Ges\u00f9 Cristo, sono riconoscibili senza alcun dubbio le note della perpetuit\u00e0 e dell'invariabilit\u00e0, oltracci\u00f2 deve, nella specifica porzione chiaramente distaccatasi, parlarsi inevitabilmente di \u00abchiesa d'apostasia, di scisma, d'eresia\u00bb\".\nLe Lettere pastorali di san Paolo sarebbero, sempre secondo \"Apologia del Papato, l'esempio della vera pastorale cattolica che non trascura l'oggetto materiale della fede\". Altrove san Paolo scaglia l'anatema contro qualsivoglia trasgressore: \"Sicut praediximus, et nunc iterum dico: Si quis vobis evangelizaverit praeter id, quod accepistis, anathema sit!\" (Gal. I,9).\nAltri autori noti e loro interpretazioni. Letture senza uso e riferimenti di Magistero..\nNon sono dello stesso parere del giornalista e scrittore Carlo Di Pietro (\"Apologia del Papato\", EffediEffe 2014) altri autori contemporanei, fra i quali spiccano:\n1) Mons. Brunero Gherardini, autore del libro \"Concilio Ecumenico Vaticano II. Un discorso da fare\", edito dalla Casa Mariana Editrice di Frigento, fondata e diretta dai Frati francescani dell'Immacolata. Secondo mons. Gherardini, il Concilio Vaticano II avrebbe aperto al modernismo in alcuni documenti della Chiesa, tuttavia lo avrebbe fatto solo pastoralmente, cos\u00ec ammettendo la possibilit\u00e0 dell'esistenza dell'errore dottrinale nei documenti di Magistero ordinario ed universale, sebbene, come egli sostiene, ci\u00f2 sarebbe accaduto \"solo pastoralmente\", dunque non inficiando affatto l'infallibilit\u00e0 promessa. Si legge nel suo libro: \"A chi mi chiedesse se in ultim'analisi la tabe modernista s'annidasse proprio nei documenti conciliari e se i Padri stessi ne fossero pi\u00f9 o meno infetti, dovrei rispondere con un no quanto con un s\u00ec. No, perch\u00e9 il respiro soprannaturale \u00e8 tutt'altro che assente dal Vaticano II grazie alla sua aperta confessione trinitaria, alla sua fede nell'incarnazione e redenzione universale del Verbo, al radicato convincimento circa l'universale chiamata alla santit\u00e0, alla riconosciuta e professata causalit\u00e0 salutare dei sacramenti, alla sua alta considerazione del culto liturgico ed eucaristico in special modo, alla sacramentalit\u00e0 salvifica della Chiesa, alla devozione mariana teologicamente alimentata. Ma anche s\u00ec, perch\u00e9 non poche pagine dei documenti conciliari arieggiano scritti e idee del modernismo \u2013 si veda soprattutto la \"Gaudium et spes\" \u2013 e perch\u00e9 alcuni Padri conciliari \u2013 e non dei meno significativi \u2013 non nascondevano aperte simpatie per antichi e nuovi modernisti [\u2026] Volevan infatti una Chiesa pellegrina della verit\u00e0, in cordata verso di essa insieme con ogni altro pellegrino\u2026 La volevan amica ed alleata d'ogni altro ricercatore. Assertrice, anche nell'ambito degli studi sacri, dello stesso criticismo metodologico d'ogni altra scienza. Una Chiesa, insomma, laboratorio di ricerca e non dispensatrice di verit\u00e0 calate dall'alto\" (pp. 78-79). Il problema pastorale odierno, dunque, esisterebbe ma andrebbe risolto in chiave ermeneutica;\n2) Padre Serafino M. Lanzetta, sempre dei Francescani dell'Immacolata, autore del libro \"Il Vaticano II, un concilio pastorale. Ermeneutica delle dottrine conciliari\", edito da Cantagalli, Siena 2014. L'autore, favorevole anch'egli all'ermeneutica (rilettura dei documenti del Concilio Vaticano II in chiave tradizionale), tendenza ammissibile poich\u00e9 il Concilio Vaticano II sarebbe, si legge, esclusivamente pastorale, si interroga: \"Cosa veramente voleva dire il Vaticano II? Cosa ha rappresentato? Uno \u201cspirito del Concilio\u201d, molto spesso confuso con lo spirito del mondo, prese il sopravvento, e i testi magisteriali furono semplicemente tralasciati per fare spazio ad una \u201cprimavera\u201d costruita a tavolino da alcuni esperti della pastorale. Si agitava la questione del Concilio come \u201cun tutto\u201d per la fede, come nuova stagione per la Chiesa, come via di non ritorno, dal lato opposto, lo si presentava come un incidente di percorso, un errore di valutazione. Per molti una partenza. Per altri un arresto. Cos'\u00e8 l'ultimo Concilio per la Chiesa? La domanda divide la Chiesa forse come non mai prima\" (p. 26). Secondo padre S. M. Lanzetta, non sempre \u00e8 chiaramente distinto il campo pastorale da quello dottrinale nel Concilio Vaticano II, quindi l'odierna pastorale costituirebbe un problema: \"per il semplice fatto che non si d\u00e0 n\u00e9 una definizione dell'uno n\u00e9 dell'altro, ma spesso, i due lemmi impiegati nella loro accezione tradizionale, servono ora a confermare la sana teologia, ora a lasciare ancora il dato dottrinale alla teologia, ora a provocare uno sviluppo che necessariamente coinvolge la fede e la sua dottrina\" (p. 32). Dalla pi\u00f9 recente ed affidabile recensione al libro in esame, apprendiamo che: \"Il titolo del lavoro di P. Lanzetta esprime chiaramente la peculiarit\u00e0 del Vaticano II: un concilio fontalmente pastorale, che si distingue per un insegnamento dottrinale cospicuo, riuscendo a coinvolgere tutti i pi\u00f9 importanti e influenti teologi del tempo. Un problema ermeneutico fondamentale che l'Autore affronta \u00e8 riassumibile nella seguente domanda: qual \u00e8 il grado di vincolabilit\u00e0 magisteriale del Concilio Vaticano II come tale? A questa domanda non si pu\u00f2 rispondere correttamente se non si esaminano puntualmente le singole dottrine che costituiscono il ricco insegnamento del Vaticano II, e quindi, se non si entra, per cos\u00ec dire, nella stessa mens conciliare, rinvenibile solo grazie allo studio sistematico delle fonti del Concilio, lette alla luce della vivente Tradizione della Chiesa e del Magistero pontificio.\" Dallo studio analitico della mens dei Padri, l'Autore arriva a questo possibile grado teologico del tenore magisteriale del Vaticano II nelle sue principali dottrine insegnate nelle Costituzioni dogmatiche: \"sententiae ad fidem pertinentes\", non definitive, ma che possono conoscere ancora un importante progresso magisteriale, rimanendo, quale nota magisteriale del Concilio in quanto tale, quella di magistero solenne e straordinario nella forma, ma ordinario nell'esercizio effettivo;\n3) Prof. Roberto De Mattei, autore del saggio storico \"Il Concilio Vaticano II. Una storia mai scritta\", Lindau, 2010. Sebbene l'apprezzato volume vuol affrontare il problema della odierna pastorale principalmente sul piano storico, quindi vengono citate le cronache del Concilio Vaticano II e le successive diatribe, soprattutto olandesi e nord europee, il prof. De Mattei approccia anche al dibattito teologico. Si pu\u00f2 dire che il testo segue la stessa linea dottrinale di Mons. Gherardini sopra citato (Concilio Vaticano II esclusivamente pastorale, dunque sarebbe ammissibile la presenza di una definizione errata nei documenti di Magistero ordinario ed universale promulgati in sede). Come rileva il teologo domenicano Padre Giovanni Cavalcoli O.P., commentando lo scritto in questione ed altri dello stesso autore: \"Il Concilio, con discernimento ispirato dallo Spirito Santo, ci insegna a \u201craccogliere il positivo e a respingere il negativo\u201d. Accusare il Concilio di modernismo, come fanno i lefevriani, \u00e8 stoltezza ed \u00e8 a sua volta eretico, perch\u00e9 le dottrine di un Concilio ecumenico, siano o non siano esposte nella forma di definizioni solenni (qui Gherardini e De Mattei si sbagliano), sono sempre \u201cinfallibili\u201d (purch\u00e9 rettamente interpretate), ossia \u201cimmutabilmente vere\u201d, in quanto interpretazione ecclesiale della Parola di Dio. Tutt'al pi\u00f9 un Concilio pu\u00f2 sbagliare nelle direttive pastorali, e qui possiamo anche avanzare delle riserve o delle critiche sugli insegnamenti del Concilio, tanto che non sarebbe forse male convocare un nuovo Concilio per dissipare gli equivoci e correggere gli errori pastorali [...] Certo al Concilio erano presenti dei mestatori e dei criptomodernisti, certo si fa fatica a capire come Papa Giovanni sia stato cos\u00ec ingenuo da ammetterli al Concilio, ma resta sempre che i loro errori, bench\u00e9 essi abbiano tentato, non sono affatto penetrati nei documenti finali del Concilio. Qui De Mattei confonde ci\u00f2 che si \u00e8 discusso durante i lavori del Concilio con le conclusioni alle quali \u00e8 arrivato\".\n4) Padre Giovanni Cavalcoli O.P., autore del libro \"Progresso nella continuit\u00e0. La questione del Concilio Vaticano II e del post-concilio\", edito da Fede&amp;Cultura nel 2014. Il teologo domenicano non condivide la chiave di lettura di \"rottura\" con la Tradizione da parte della pastorale conciliare (Ermeneutica della discontinuit\u00e0), dei tre autori qui precedentemente citati, soprattutto del primo (mons. Gherardini) e del terzo (prof. De Mattei). Secondo il suo punto di vista (Ermeneutica della continuit\u00e0), andrebbe, invece, seguita la chiave ermeneutica indicata da Benedetto XVI per la retta interpretazione del Concilio Vaticano II: \"Continuit\u00e0 nella riforma o nel progresso, contro l'interpretazione che vede nelle nuove dottrine del Concilio un adeguamento alla modernit\u00e0, tale da smentire la dottrina cattolica precedentemente insegnata dal Magistero della Chiesa\".\nOrigine del problema della teologia pastorale (e delle tendenze ermeneutiche) oggi.\nSecondo l'autore del gi\u00e0 citato volume \"Apologia del Papato\", tutte le diatribe contemporanee circa la Teologia pastorale, che tante sono da circa 40 anni (esempi noti di forti contestazioni: Mons. Ant\u00f4nio de Castro Mayer, Mons. Marcel Lefebvre, Mons. Pierre Martin Ng\u00f4 \u0110\u00ecnh Th\u1ee5c, Mons. Michel Gu\u00e9rard des Lauriers, ecc...), verosimilmente sarebbero state fomentate dalla seguente dichiarazione di Papa Paolo VI: \"Vi \u00e8 chi si domanda quale sia l'autorit\u00e0, la qualificazione teologica, che il Concilio [Vaticano (II), NdA] ha voluto attribuire ai suoi insegnamenti, sapendo che esso ha evitato di dare definizioni dogmatiche solenni, impegnanti l'infallibilit\u00e0 del Magistero ecclesiastico. E la risposta \u00e8 nota per chi ricorda la dichiarazione conciliare del 6 marzo 1964, ripetuta il 16 novembre 1964: dato il carattere pastorale del Concilio [Vaticano (II), NdA], esso ha evitato di pronunciare in modo straordinario dogmi dotati della nota di infallibilit\u00e0; ma esso ha tuttavia munito i suoi insegnamenti dell'autorit\u00e0 del supremo Magistero ordinario il quale Magistero ordinario e cos\u00ec palesemente autentico deve essere accolto docilmente e sinceramente da tutti i fedeli, secondo la mente del Concilio circa la natura e gli scopi dei singoli documenti\" (Op. cit., p. 330, nota 666). Sostiene Carlo Di Pietro (Ivi., p. 331 ss.): \"Ho gi\u00e0 spiegato precedentemente, nel dettaglio e citando il Magistero\"\", l'indubitabile confusione dottrinale insita nella proposizione e che essa stessa ingenera negli uditori; davvero mi sembra che sia intrinsecamente insidiosa. Se il Concilio Vaticano II - che, secondo G. Montini (Paolo VI), \u00e8 addirittura \u00abpi\u00f9 importante del Concilio di Nicea\u00bb - \u00abha evitato di pronunciare in modo straordinario\u00bb nuove dottrine su questioni di fede e costume, sicuramente lo ha fatto \u00abin modo ordinario ed universale\u00bb, implicando certamente l'infallibilit\u00e0 mai ottenuta, poich\u00e9 ha oggettivamente errato, difatti alcune sue nuove dottrine su questioni di fede e costume creano obiettivamente problemi nella trasmissione della fede\". \nSenza l'esistenza di questo problema, almeno cos\u00ec sembra, sarebbe anche inutile la presente disamina (Storia e problematiche della Teologia pastorale) su Wikipedia, pertanto il dato storico esiste e sembra essere inconfutabile. Fa presente l'autore di \"Apologia del Papato\": \"Questo non lo affermo io, ma lo dimostra sia la teologia (autorevole, concreta e comune), che la storia. Mi dicano, allora, se il Concilio Vaticano II non ha pronunciato universalmente nuove dottrine su questioni di fede e costume: a) Perch\u00e9 esiste? b) Cosa vuole? c) Perch\u00e9 crea universalmente problemi dottrinali e scissioni? d) Dove sono, prima di codesto avvenimento, queste nuove dottrine problematiche? e) Perch\u00e9 viene chiamato Concilio ecumenico ovvero universale? f) Perch\u00e9 oggi la Chiesa impugna sempre i suoi Documenti per insegnare universalmente nuove dottrine?\" \"[...] Sempre secondo Montini (Paolo VI) la dottrina cattolica - ovvero i contenuti dogmatici da custodire (quale Deposito), trasmettere e poi trasmessi - \u00abnon \u00e8 messa in dubbio dal Concilio [Vaticano (II), NdA] o sostanzialmente modificata; ch\u00e9 anzi il Concilio [Vaticano (II), NdA] la conferma, la illustra, la difende e la sviluppa con autorevolissima apologia\u00bb, inoltre \u00abdalla voce franca e solenne del Concilio [Vaticano (II), NdA] sperimentano quale provvidenziale ufficio sia stato affidato da Cristo al Magistero vivo della Chiesa per custodire, per difendere, per interpretare il Deposito della fede\u00bb\". Eppure: \"quel Deposito della fede che il Concilio Vaticano (II) pretende di interpretare universalmente ed impiegando la Scrittura, gi\u00e0 precedentemente \u00e8 stato sia interpretato che definito solennemente, sicuramente con un'interpretazione diversa da quella che pretende di definire universalmente, oggi, il Concilio Vaticano II. Altro che \u00abautorevole apologia\u00bb! La docenza di Montini (Paolo VI) sar\u00e0 condannata da diversi uomini di Chiesa e teologi\", \"i quali ritengono che alcuni documenti di \u00absupremo Magistero\u00bb promulgati dal Montini, ma che essi non vollero firmare\", \"addirittura sono \u00abpericolosi per la fede e per la salvezza delle anime\u00bb. Molti successivamente si diranno obbligati alla disobbedienza costante\" (esempio i Lefebvriani), \"pur rimanendo in comunione (di governo e di privilegi) col soggetto e con i suoi successori che ne hanno confermato parimenti la docenza; pochi, invece, riterranno che: \u00abquesto Magistero, essendo eretico, non pu\u00f2 essere imputabile alla Chiesa di Cristo\u00bb\"\", quindi moralmente saranno obbligati a constatare la vacanza solo formale o totale della Sede Apostolica, che sarebbe, oggigiorno, comunque occupata illegittimamente \"(esempio i Sedevacantisti). \nA proposito della dichiarazione di Paolo VI (Udienza del 12 gennaio 1966) qui citata, commenta ancora l'autore di \"Apologia del Papato\": \"1) [...] Montini (Paolo VI) avrebbe dimostrato, probabilmente, di non sapere che non esistono Documenti o Concilii totalmente (o integralmente) \u00abdogmatici\u00bb e \u00abnon dogmatici\u00bb (quindi solo pastorali), poich\u00e9 tutto dipende dal contenuto\"\" che si esprime in essi, cui segue il come lo si esprime [...] e da chi; 2) Ci pu\u00f2 essere, diversamente, un Documento \u00abdogmatico\u00bb in cui in alcuni punti il Papa parla s\u00ec, ma senza vincolare nessuno; ebbene in quei precisi punti non sta parlando infallibilmente. \u00c8 ovvio che la garantita infallibilit\u00e0 non dipende affatto dal \u00abtitolo\u00bb del Documento o dalla \u00abpresentazione\u00bb che si vuol dare ad un Concilio, ma anzi dipende da cosa insegna, a chi lo insegna e da come lo dice in ogni singolo rigo di Documento. Ebbene, anche se volessimo passare il titolo di \u00abConcilio non dogmatico\u00bb, in alcuni punti \u00e8 evidentemente certo che ha vincolato ed ha parlato universalmente, quindi sarebbero stati (Papa e Chiesa con Papa) comunque assistiti! E questo lo hanno sempre negato i Modernisti ed i Gallicani, oggi ben accompagnati dai neo \u00abtradizionalisti\u00bb\"."}
{"id": "801415", "revid": "1921867", "url": "https://it.wikipedia.org/wiki?curid=801415", "title": "You Really Got Me", "text": "You Really Got Me \u00e8 un brano musicale del gruppo rock britannico The Kinks, scritto dal leader della band Ray Davies ed incluso nell'album \"Kinks\" (1964).\nPubblicata come terzo singolo del gruppo nell'agosto del 1964, raggiunse il primo posto delle classifiche inglesi il mese dopo per rimanerci due settimane. Costruita sul powerchord, non solo fu la hit di svolta per la band ma divent\u00f2 anche un brano simbolo della British invasion.\n\"You Really Got Me\" influenzer\u00e0 pesantemente i musicisti rock contemporanei, in particolare quelli punk rock. Questo infatti venne riconosciuto come uno dei primi prototipi di brano hard rock e punk rock.\nIl brano.\nLa canzone fu registrata in diversi stili nell'estate 1964, prima di raggiungere il sound ideale. Il gruppo era sotto una tremenda pressione da parte della casa discografica Pye che gli richiedeva una hit, visto il fallimento dei due precedenti singoli. Ray Davies infatti insistette molto con il management e con l'etichetta per ottenere tempo e soldi necessari a sviluppare il sound e lo stile della canzone.\nComposizione e registrazione.\nDave Davies si era stancato del tradizionale stile chitarristico \"pulito\" dell'epoca; e si mise in cerca di un sound pi\u00f9 potente e aggressivo, che accidentalmente trov\u00f2 forando il suo amplificatore marca Elpico (soprannominato \"little green amp\"): \u00abIniziai a sentirmi veramente frustrato dal suono del mio amplificatore, e dissi: so cosa fare! Ti buco! Presi una lametta Gillette e tagliai... [dal centro verso l'alto] l'amplificatore... quindi era tutto tagliato ma ancora funzionante, ancora intatto. Provai a suonare e il suono che ne usc\u00ec mi sembr\u00f2 fantastico!\u00bb. Il particolare sound dell'amplificatore forato venne replicato in studio di registrazione; l'Elpico venne sostituito con un grosso Vox AC30, e il risultato fu un effetto potente e distorto che divenne il marchio di fabbrica dei primi Kinks.\nSecondo quanto riportato da Ray Davies, il caratteristico riff della canzone usc\u00ec fuori mentre il gruppo stava lavorando sulla sequenza di accordi di \"Louie Louie\" dei The Kingsmen. Anche se nel 1998, egli disse: \u00abScrissi \"You Really Got Me\" come omaggio a tutti quei grandi musicisti blues che amavo: Leadbelly e Big Bill Broonzy\u00bb. Suo fratello Dave Davies, tuttavia, rifer\u00ec che la traccia era stata ispirata dall'ascolto di \"The Train and the River\" di Jimmy Giuffre.\nL'uso di riff distorti di chitarra elettrica da parte dei Kinks prosegu\u00ec in brani come \"All Day and All of the Night\", \"Tired of Waiting for You\", \"Till the End of the Day\", e \"Set Me Free\", tra gli altri. Pete Townshend degli Who afferm\u00f2 che il loro primo singolo, \"I Can't Explain\", aveva intenzionalmente un suono \"alla Kinks prima maniera\".\nControversie.\nL'assolo di chitarra presente in \"You Really Got Me\" \u00e8 da sempre fonte di una delle pi\u00f9 controverse e persistenti leggende metropolitane della storia del rock. Si \u00e8 spesso affermato che non sia stato Dave Davies a suonarlo, ma l'allora giovane session man Jimmy Page, che in seguito si sarebbe unito prima agli The Yardbirds e poi ai Led Zeppelin. Tra quelli che riferirono fosse stato Page a suonare nella canzone, ci fu Jon Lord dei Deep Purple che inoltre disse di aver suonato il pianoforte sulla traccia. Page ha sempre negato di aver suonato l'assolo nella canzone, spingendosi addirittura ad affermare in un'intervista degli anni settanta data alla rivista \"Sound on Sound\" quanto segue: \u00abNon suonai mai in \"You Really Got Me\", e fu proprio questo a far incazzare Ray Davies\u00bb.\nShel Talmy, produttore della traccia, dichiar\u00f2 nel corso di un'intervista concessa al blog Finding Zoso: \u00abVoglio dire, Jimmy Page non suon\u00f2 l'assolo in \"You Really Got Me\", l'ho ripetuto cinquemila volte ma la gente continua a crederci. La ragione per cui usavo Jimmy nelle registrazioni dei Kinks era perch\u00e9 Ray non voleva suonare la chitarra e cantare allo stesso tempo. Infatti, Jimmy suonava la chitarra ritmica\u00bb. Successivamente, Talmy ribad\u00ec il concetto nel corso di un'intervista al \"The Guardian\": \u00abContrariamente alla leggenda, Jimmy non suon\u00f2 in \"You Really Got Me\"\u00bb. \nRiconoscimenti.\nNel 1999, \"You Really Got Me\" \u00e8 stata introdotta nella Grammy Hall of Fame. La rivista \"Rolling Stone\" inser\u00ec la canzone alla posizione numero 82 nella lista delle 500 migliori canzoni di sempre da loro redatta, e alla quarta nella lista delle \"100 Greatest Guitar Songs of All Time\". All'inizio del 2005, il brano venne votato la miglior canzone britannica del decennio 1955\u20131965 in un sondaggio radiofonico della BBC. Nel marzo 2005, la rivista \"Q\" piazz\u00f2 il brano allo posizione numero 9 nella lista delle migliori 100 canzoni per chitarra. Nel 2009, la canzone \u00e8 stata nominata la cinquantasettesima \"Greatest Hard Rock Song\" da VH1.\nCover dei Van Halen.\nIl gruppo rock statunitense Van Halen incise una cover del brano come proprio singolo di debutto per l'album \"Van Halen\" (1978). \nIl brano.\nLa canzone ottenne grande popolarit\u00e0 radiofonica, facendo da trampolino di lancio per la futura carriera del gruppo, cos\u00ec come era successo per i Kinks quattordici anni prima. Rispetto alla versione originale, la cover dei Van Halen si caratterizza per le potenti parti di chitarra di Eddie van Halen e il cantato istrionico di David Lee Roth. Il gruppo eseguiva la canzone dal vivo gi\u00e0 negli anni antecedenti al suo debutto discografico. Il brano fu scelto come primo singolo della band su pressione del produttore Ted Templeman, nonostante le titubanze iniziali dei Van Halen che avrebbero preferito esordire con un pezzo scritto da loro anzich\u00e9 una cover. In radio la canzone viene spesso trasmessa insieme a \"Eruption\", il brano strumentale che la precede come intro nell'album. \nDave Davies dei Kinks ha dichiarato di detestare la reinterpretazione dei Van Halen, mentre il fratello Ray ha affermato di apprezzare il brano.\nLa versione dei Van Halen \u00e8 stata utilizzata nella colonna sonora del film \"Giovani guerrieri\" (1979)."}
{"id": "801423", "revid": "767487", "url": "https://it.wikipedia.org/wiki?curid=801423", "title": "Dave Davies", "text": "Il gruppo si \u00e8 sciolto all'inizio degli anni 90, ma Dave ha continuato con la sua carriera musicale come solista e scrittore fino al 2004, quando fu colpito da emorragia cerebrale.\nAnche se il maggior autore e compositore del gruppo era suo fratello Ray Davies, Dave compose alcune celebri canzoni dei The Kinks, tra cui successi come \"Death of a Clown\", \"Susannah's Still Alive\" e \"Living on a Thin Line\". La sua voce era una parte fondamentale del sound del gruppo, tuttavia la sua leggenda nacque con il powerchord di \"You Really Got Me\".\nHa pubblicato un'autobiografia intitolata \"Kink\" nel 1996, nella quale parla della sua bisessualit\u00e0, della sua relazione con Long John Baldry e delle tensioni con il fratello Ray ai tempi del gruppo.\nNel 2003 il mensile \"Rolling Stone\" lo ha inserito all'88\u00ba posto della classifica dei \"100 migliori chitarristi di tutti i tempi\".\nIl 30 giugno 2004 fu colpito da emorragia cerebrale in un ascensore degli uffici di Londra della BBC, dove era per promuovere l'album \"Bug\". Dopo il ricovero in ospedale fu dimesso il 27 agosto. In seguito, nel 2006 un nuovo ricovero in ospedale gli ha impedito di partire per un tour.\nInsieme ai The Kinks viene inserito nella British Rock'n Roll Hall of Fame nel novembre 2005. Nel 2007 pubblica il suo primo album solista dopo 5 anni, \"Fractured Mindz\". Nel 2017 pubblica l'album \"Open Road\" in collaborazione con il figlio Russ Davies."}
{"id": "801426", "revid": "125714325", "url": "https://it.wikipedia.org/wiki?curid=801426", "title": "Francis Durbridge", "text": "Biografia.\nNato a Kingston upon Hull, cittadina dello Yorkshire in Gran Bretagna, laureatosi a Birmingham in Letteratura inglese, lavor\u00f2 come agente di cambio per qualche tempo, finch\u00e9 all'et\u00e0 di 21 anni non riusc\u00ec a vendere un radiodramma alla BBC.\nCominci\u00f2 cos\u00ec una fortunatissima carriera di scrittore e autore di commedie, film e sceneggiati televisivi che lo resero famoso non solo in Inghilterra ma anche in Germania, e in altre nazioni. Il suo personaggio forse pi\u00f9 famoso \u00e8 Paul Temple, scrittore di gialli e detective.\nIn Italia \u00e8 noto soprattutto per gli adattamenti televisivi di alcuni suoi lavori, che sono entrati nella storia dello sceneggiato; trasmessi a cavallo tra gli anni sessanta e settanta, furono sceneggiati e diretti da maestri del genere: Franca Cancogni si occup\u00f2 delle traduzioni, Biagio Proietti degli adattamenti e Daniele D'Anza, Silverio Blasi, Leonardo Cortese, Alberto Negrin e Salvatore Nocita della regia. A dare corpo ai personaggi furono grandi attori televisivi e teatrali dell'epoca.\nDurbridge firm\u00f2 anche molti romanzi tratti dalle sue opere televisive o radiofoniche. Purtroppo in Italia ne sono stati pubblicati solo poco meno della met\u00e0. Tra le lacune pi\u00f9 vistose, segnaliamo l'assenza nella nostra lingua delle versioni in libro di alcuni suoi popolari originali televisivi come \"La sciarpa\", \"Paura per Janet\" e \"Un certo Harry Brent\".\nOpere.\nEd. Mondadori\nEd. Longanesi"}
{"id": "801428", "revid": "474175", "url": "https://it.wikipedia.org/wiki?curid=801428", "title": "Francesco Colombo", "text": "Biografia.\nNel 1918, arruolato nel Regio Esercito insieme ai cosiddetti \"Ragazzi del '99\", partecip\u00f2 alla prima guerra mondiale come aviere e fu squadrista della prima ora. Dopo la conquista del potere da parte del fascismo divenne responsabile del gruppo rionale \"Montegani\" intitolato ad un aviatore caduto nella prima guerra mondiale.\nIl delitto Garavaglia.\nNel 1926 il gruppo rionale di cui Colombo era stato nominato reggente fu sottoposto ad indagine amministrativa. Le indagini, affidate all'avvocato Alessandro Garavaglia, portarono in breve tempo ad un contenzioso tra Garavaglia e Colombo circa presunte malversazioni finanziarie. Il 19 settembre 1926 Garavaglia si incontr\u00f2 con Colombo e Giuseppe Carbone in via Leonardo Da Vinci, ma in seguito all'accendersi di un infuocato diverbio fu ucciso a pistolettate da Carbone in evidente stato di alterazione dovuto all'alcool.. I due si allontanarono rapidamente ma furono riconosciuti da un testimone e quindi rapidamente arrestati. Colombo, arrestato il giorno stesso, fu accusato di omicidio volontario e recluso nel carcere di San Vittore. Carbone fu arrestato ad Andora in Liguria dove era fuggito. Il 16 marzo 1927 Colombo fu prosciolto da ogni accusa, infatti Carbone si assunse ogni responsabilit\u00e0.\nColombo il 9 aprile 1927 fu comunque espulso dal PNF. Prosegu\u00ec una vita al di fuori della politica fatta di espedienti e piccoli commerci. Dichiarato fallito nel 1938, fu condannato a 6 mesi di reclusione nel 1939 per bancarotta fraudolenta e poi nel 1940 per violazione degli obblighi di assistenza famigliare.\nLa squadra d'azione Ettore Muti.\nCon la costituzione della Repubblica Sociale Italiana, il 18 settembre 1943, fu costituita ufficialmente la Squadra d'Azione \"Ettore Muti\" inglobando altre quattro squadre formatesi precedentemente sotto il comando di Francesco Colombo. Le prime reclute furono arruolate tra fascisti di provata fede, a cui si aggiunse anche un variegato gruppo di detenuti per reati comuni provenienti dal riformatorio di Vittuone e dal Carcere di San Vittore.\nQuando Aldo Resega, nuovo segretario cittadino del risorto Partito Fascista Repubblicano, lo incontr\u00f2 per la prima volta mentre si stava installando nei locali della federazione del P.F.R. critic\u00f2 la presenza all'interno della squadra di alcuni elementi di dubbia moralit\u00e0 e gli chiese di operare una selezione, ma Colombo gli rispose:\nQuesta presa di posizione determin\u00f2 la nascita di due distinte correnti nella citt\u00e0 di Milano: quella moderata, che faceva capo allo stesso federale Aldo Resega e poi a Vincenzo Costa e sostanzialmente alla maggioranza degli iscritti al Partito Fascista Repubblicano, e quella estremista, capeggiata dal comandante della Muti.\nL'11 dicembre 1943, il direttorio del Partito Fascista Repubblicano, presieduto dal federale di Milano Aldo Resega, decise di procedere all'epurazione dalle squadre d'azione degli elementi pi\u00f9 riottosi (di cui si decise di stendere un elenco) e di procedere poi nell'inquadrare gli altri elementi nelle file della GNR.\nIl 16 dicembre, come testimoniato dal vice federale Vincenzo Costa, si approv\u00f2 nel corso di una riunione del PFR lo scioglimento della Squadra d'Azione:\nMa furono l'uccisione, commessa dai GAP milanesi, di Piero de Angeli il 17 dicembre e la mattina dopo dello stesso federale Aldo Resega a far prevalere momentaneamente la fazione estremista di Colombo e della sua Squadra.\nColomb\u00f2 elev\u00f2 a federale di Milano Dante Boattini. Il questore Domenico Coglitore che si era dimesso in seguito all'omicidio di Aldo Resega fu sostituito con il colonnello Camillo Santamaria Nicolini. Il nuovo federale Boattini decise di non procedere pi\u00f9 allo scioglimento della \"Muti\".\nIl 18 gennaio 1944, su ordine di Mussolini, furono arrestati il vicecomandante della \"Muti\" Arrigo Alemagna e l'avvocato Mistretta. Ad Alemagna subentr\u00f2 Ampelio Spadoni.\nComandante della Legione Autonoma Mobile Ettore Muti.\nLa Legione Autonoma Mobile Ettore Muti nacque ufficialmente il 18 marzo 1944 e Colombo fu nominato questore dal Ministro degli Interni Guido Buffarini Guidi, grado corrispondente nell'esercito a quello di colonnello.\nL'inquadramento fu preceduto da un violentissimo scontro fra Colombo (e il suo consigliere politico Boattini) e Vincenzo Costa, allora vice federale di Milano, nei giorni della sua promozione a federale.\nIl 19 marzo 1944 Colombo part\u00ec per il Piemonte insieme ai primi scaglioni della Legione che si recavano in zona operativa (1\u00ba Battaglione \u201cAldo Resega\u201d, 2\u00ba Battaglione \u201cDe Angeli\u201d e Compagnia speciale \"Baragiotta\"). Costitu\u00ec quindi il comando nell'ex sede della Giovent\u00f9 italiana del littorio di Cuneo. Rientr\u00f2 a Milano il 27 marzo lasciando il comando delle operazioni militari al tenente colonnello Ampelio Spadoni. Qui i reparti della \"Muti\" furono impiegati principalmente nel presidio delle principali localit\u00e0 del cuneese e nell'attivit\u00e0 di rastrellamento. Dopo il 28 maggio alcune compagnie furono dislocate anche nel vercellese.\nIl 7 giugno in localit\u00e0 Brossasco Colombo fu lievemente ferito nel corso di un'imboscata mentre effettuava uno dei suoi consueti giri di ispezione nel cuneese, mentre il 14 agosto assumendo direttamente il comando della Compagnia Speciale \"Baragiotta-Salines\" partecip\u00f2 a un rastrellamento a Varzi in provincia di Pavia.\nIl 10 agosto 1944, in seguito ad un attentato che alcuni storici ascrivono al GAP di Greco, l\u2019esplosione di un furgone tedesco, avvenuta in viale Abruzzi, caus\u00f2 tra soli civili la morte di sei persone ed undici feriti.. La Muti insieme a militi della Guardia Nazionale Repubblicana compose il plotone d'esecuzione con l'ordine di fucilare per rappresaglia, in piazzale Loreto, un gruppo di 15 detenuti appartenenti alla Resistenza. Il prefetto Piero Parini, che aveva inutilmente cercato di controllarne l'attivit\u00e0, rassegn\u00f2 polemicamente le dimissioni quando non riusc\u00ec ad impedire la strage di Piazzale Loreto.\nLa fine del \"Reparto Speciale di Polizia Repubblicana\" di Koch.\nNell'autunno del 1944 la situazione a Milano divent\u00f2 incandescente con l'arrivo a Milano del \"Reparto Speciale di Polizia Repubblicana\", la cosiddetta Banda Koch, in precedenza dislocata a Roma. Il ministro Guido Buffarini Guidi intervenne nel tentativo di allontanare da Milano questi ultimi, ma il tentativo fall\u00ec a causa del rifiuto di Pietro Koch di abbandonare Milano. Cos\u00ec il 25 settembre 1944 una compagnia della Legione Muti al comando del maggiore Luciano Folli, su ordine del questore di Milano, e per intervento diretto di Mussolini, procedette all'arresto dei componenti del reparto comandato da Koch, traducendoli al Carcere di San Vittore. Il comandante del reparto Pietro Koch, quel giorno non al reparto, sfuggi momentaneamente all'arresto. Dopo lo scioglimento del reparto Koch accus\u00f2 Colombo di essere \"un pupazzo in mano a Varenna\"; industriale e finanziatore di Roberto Farinacci, Varenna era inoltre in stretti rapporti con Raffaele Riccardi, ex ministro delle Finanze, e Piero Parini, prefetto di Milano.\nRitirata valtellinese.\nNegli ultimi giorni della RSI, Colombo sugger\u00ec a Mussolini di preferire il ridotto valtellinese alla fuga verso il Reich, assicurando che anche in quello i \"documenti\" (il presunto carteggio con Winston Churchill) sarebbero stati protetti altrettanto bene che in Svizzera. Quando Mussolini lasci\u00f2 Milano fu scortato anche da arditi della \"Muti\". Colombo, dopo aver inutilmente atteso i reparti provenienti dal Piemonte, part\u00ec per Como il 26 aprile con circa 200 legionari rimasti ancora a Milano ricongiungendosi con Pavolini. Avendo perso contatto con Mussolini, nel frattempo ripartito per Menaggio, la colonna fascista stipul\u00f2 un accordo con il CLN per avere libero transito, ma il mattino del 27 aprile, contravvenendo agli accordi, i partigiani bloccarono la strada presso Cernobbio intimando la resa. I reparti fascisti furono sciolti.\nAnche Colombo si risolse a sciogliere i reparti della \"Muti\":\nL'ultima spedizione.\nL'ex vice segretario del PRF Pino Romualdi e Vanni Teodorani, anch'essi a Como, furono convinti da un ufficiale del servizio segreto Alleato a raggiungere Mussolini a Menaggio per convincerlo a consegnarsi agli Alleati: alla spedizione in partenza si un\u00ec anche Colombo. A garantire l'incolumit\u00e0 dei membri della spedizione fu Giovanni Dessy munito di un apposito lasciapassare ma a Cadenabbia l'auto incapp\u00f2 in un posto di blocco partigiano ove Colombo venne riconosciuto. Nonostante Dessy mostrasse il suo ordine di missione, esso non venne preso in considerazione e gli occupanti delle vetture furono arrestati e portati a San Fedele Intelvi. Qui Dessy riusc\u00ec a far rilasciare Romualdi che non era stato riconosciuto. Colombo viceversa fu trattenuto per due giorni poi il 28 aprile fu condotto a Lenno e sommariamente fucilato. La sua tomba oggi si trova nel campo 10 del Cimitero Maggiore di Milano, dove sono sepolti i caduti della RSI.\nNella cultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Colombo \u00e8 interpretato da Franco Balducci."}
{"id": "801431", "revid": "1924342", "url": "https://it.wikipedia.org/wiki?curid=801431", "title": "Gorillaz", "text": "I Gorillaz sono un gruppo musicale britannico fondato nel 1998 dal cantante e polistrumentista Damon Albarn e dal fumettista Jamie Hewlett.\nLa band \u00e8 costituita da quattro personaggi animati: 2D (cantante e tastierista), Murdoc Niccals (bassista e fondatore del gruppo), Noodle (chitarrista) e Russel Hobbs (batterista). Dal 2010 al 2011 \u00e8 stato aggiunto un quinto membro momentaneo a causa delle vicende della trama per sostituire Noodle, Cyborg Noodle, mentre nel 2018, per un breve periodo, Ace (membro de la \"Banda dei Verdastri\" del cartone animato \"Le Superchicche\") ha sostituito Murdoc, finito in carcere.\nLa musica del gruppo \u00e8 frutto di una collaborazione tra diversi artisti, essendo Albarn l'unico personaggio reale permanente.\nIl primo album, l'eponimo \"Gorillaz\", venne pubblicato nel 2001, e, grazie al successo ottenuto con il primo singolo estratto, \"Clint Eastwood\", ha venduto circa 6 milioni di copie in tutto il mondo e ha valso ai Gorillaz l'inserimento nel Guinness dei primati come band virtuale di maggior successo. Nel 2001 il gruppo fu anche nominato per il Premio Mercury, ma la candidatura venne in seguito ritirata su richiesta del gruppo.\nIl secondo album in studio, \"Demon Days\", usc\u00ec nel 2005, inclusi singoli come \"Feel Good Inc\", \"Dare\", \"Dirty Harry\" e \"El ma\u00f1ana/Kids with Guns\". \"Demon Days\" ricevette per 5 volte il disco di platino nel Regno Unito e il doppio disco di platino negli Stati Uniti d'America, oltre a cinque candidature ai Grammy Award nel 2006, vincendone una nella categoria, \"Miglior Collaborazione Vocale Pop\". Le vendite degli album \"Gorillaz\" e \"Demon Days\", fino al 2007, hanno superato quota 15 milioni di copie.\nNel 2010 escono i due album \"Plastic Beach\" e \"The Fall\". Dopo una pausa di circa 4 anni (dal 2012 al 2016), il 28 aprile 2017 il gruppo pubblica il quinto album \"Humanz\", seguito l'anno successivo da \"The Now Now\". Nel 2020 esce il settimo album di inediti \"\".\nOltre ai sette album in studio, i Gorillaz hanno anche realizzato l'album di remix \"Laika Come Home\", in collaborazione con gli Spacemonkeyz, e tre raccolte: \"G Sides\", \"D-Sides\" e \"The Singles Collection 2001-2011\".\nStoria del gruppo.\nPrimi anni (1999-2000).\nDamon Albarn, frontman del gruppo rock Blur, e il fumettista Jamie Hewlett crearono i Gorillaz nel 1998 durante la loro convivenza in un appartamento sulla strada di Westbourne Grove a Notting Hill. L'idea nacque mentre i due stavano guardando MTV: \u00abse guardate MTV troppo a lungo, \u00e8 un po' un inferno, non c'\u00e8 nessuna sostanza. Cos\u00ec abbiamo avuto quest'idea della cartoon band, qualcosa che sarebbe valsa la pena di commentare\u00bb, disse Hewlett. Originariamente il nome della band era \u00abGorilla\u00bb, e la prima canzone che registrarono fu \"Ghost Train\", inserita successivamente come b-side del singolo \"Rock the House\". Il trio di musicisti dietro la prima incarnazione dei Gorillaz, Albarn, Del tha Funkee Homosapien e Dan the Automator, avevano precedentemente lavorato al brano, \"Time Keeps on Slippin,\" per l'omonimo album di debutto dei Deltron 3030. Il brano pu\u00f2 essere considerato come l'inizio dello stile musicale che influenzer\u00e0 l'album di debutto del gruppo.\nNel 2000 pubblicarono l'EP \"Tomorrow Comes Today\", accolto molto bene nel Regno Unito dalla scena musicale underground, generando molta pubblicit\u00e0 virale, anche grazie all'aura di mistero che aleggiava sul creatore della band, e su cosa ci si sarebbe potuto aspettare dai Gorillaz nei mesi successivi. Venne anche fatta circolare una fittizia biografia promozionale circa gli eventi della band. Il loro sito ufficiale mostra una rappresentazione virtuale dei Kong Studios, lo studio di registrazione e casa dei Gorillaz. I visitatori possono visualizzare la camera di ciascun membro della band, la sala di registrazione e persino i corridoi e i bagni. Ogni stanza ha delle sorprese bonus e dei giochi: ad esempio, la sala d'entrata ha un jukebox, la caffetteria presenta, appesa ad un muro, una lavagna per messaggi, ed il camper di Murdoc nasconde una bambola voodoo di 2D. Ogni membro ha anche il suo computer contenente immagini, brani usati in varie canzoni dei Gorillaz, i loro siti preferiti e le loro caselle e-mail. A causa della natura del sito, \u00e8 stato creato un fansite ufficiale, fans.gorillaz.com per contenere le informazioni standard sulla band, comprese le news, una discografia e le schede di ogni membro.\n\"Gorillaz\" (2001-2002).\nIl 26 marzo 2001 usc\u00ec l'album di debutto \"Gorillaz\", anticipato pochi giorni prima dal singolo di notevole successo internazionale, \"Clint Eastwood\", portando i Gorillaz sotto i riflettori del panorama mondiale musicale. Dall'album furono estratti anche \"19-2000\", \"Rock the House\" e \"Tomorrow Comes Today\". Ad ogni singolo \u00e8 associato un video che fa uso massiccio di humor e ironia, velato da storyline immaginarie. Un remix di \"19-2000\" divenne popolare dopo essere stato utilizzato per gli spot pubblicitari del videogioco FIFA 2002. Nel frattempo usc\u00ec un falso documentario di mezz'ora intitolato \"Charts of Darkness\", in cui viene mostrato il reporter Krishnan Guru-Murthy del britannico Channel 4, che tenta di seguire per un'intervista Albarn e Hewlett, dopo essere usciti da un manicomio. Nello special \u00e8 presente anche un'intervista a Rachel Stevens, il cui tema principale ruotava attorno al successo degli S Club 7 e ad alcune altre voci di talento di altre band.\nLa fine dell'anno 2001 vede l'uscita del brano \"911\", una collaborazione tra i Gorillaz e il gruppo rap D12 e Terry Hall sull'attacco alle torri gemelle dell'11 settembre 2001. Nel dicembre 2001 usc\u00ec per il mercato giapponese la raccolta \"G Sides\", contenente b-side provenienti dall'EP, \"Tomorrow Comes Today\" e dai primi tre singoli, seguita nel 2002 dalla pubblicazione internazionale.\nNel 2002 i Gorillaz si esibirono ai BRIT Awards del 2002, apparendo in un'animazione 3D lungo 4 larghi schermi, ed un accompagnamento hip hop di \"Phi Life Cypher\". Per l'evento, la band ricevette sei nomination: per il miglior gruppo inglese, il miglior album inglese, e il miglior nuovo nome inglese. Fu pubblicato, nel giugno 2002, \"Laika Come Home\", un remix-album di dub, contenente tracce degli stessi Gorillaz, e rielaborate dagli Spacemonkeyz. Il singolo che ne segu\u00ec, \"Lil' Dub Chefin\"', contiene un brano originale degli Spacemonkeyz intitolato, \"Spacemonkeyz Theme\".\nNel novembre 2002 usc\u00ec il DVD, \"\", contenente i quattro videoclip dei singoli estratti dall'album di debutto, il video abbandonato per \"5/4\", il documentario \"Charts of Darkness\", le cinque Gorillaz Bitez, un tour del sito online con il server MEL 9000 e altro materiale. Il men\u00f9 del DVD era progettato con un design simile al design del sito e mostrava i Kong Studios abbandonati. Durante il periodo di lancio del DVD, il sito fu chiuso quasi completamente. Il Kong Studios non era pi\u00f9 accessibile, ma, al suo posto, i visitatori potevano accedere a una stazione di polizia dove il message board e la chat erano ancora accessibili. Da qui, un piccolo robot di nome G.R.3.G. poteva essere usato per esplorare i Kong Studios abbandonati in un ambiente in 3D Shockwave, il quale permetteva solo l'accesso ad alcuni giochi.\nNello stesso periodo alcune voci facevano presagire la produzione di un film dei Gorillaz, ma nel corso di un'intervista la EMI ha rivelato che i piani per il film erano stati accantonati. In un'intervista, Haruka Kuroda ha dichiarato che Jamie Hewlett aveva rifiutato diversi copioni prima ancora di iniziare a lavorare al film. Hewlett ha in seguito spiegato perch\u00e9 il film \u00e8 stato abbandonato: \u00abAbbiamo perso tutto l'interesse nel progetto. Quando abbiamo iniziato ad incontrare gli studios e a parlare con i produttori esecutivi di Hollywood, semplicemente non eravamo sulla stessa lunghezza d'onda. Ci siamo detti, lasciamo perdere, metteremo da parte l'idea fino a quando non potremo svilupparla da soli, e forse magari guadagnarci qualcosa da soli.\u00bb\n\"Demon Days\" (2004-2008).\nL'8 dicembre 2004 il sito della band riapre con un esclusivo video intitolato \"Rock It\", in cui viene annunciato un nuovo album, prodotto dai Danger Mouse. Il 15 dicembre 2004 venne lanciato un concorso per fan talentuosi chiamato, Search for a Star, che dava una possibilit\u00e0 ai fan di inviare un video, una traccia audio di un minuto oppure un'immagine. Il premio avrebbe incluso una collaborazione con la band nella creazione del video \"El ma\u00f1ana\", futuro quarto singolo estratto dall'album, e la creazione di una loro propria stanza nel nuovamente ricostruito sito dei Kong Studios. Un secondo libro promozionale fu pubblicato con i dettagli del fallimento della produzione del film ad Hollywood e la pausa per la rinascita dei Gorillaz. Un progetto di viral marketing fu avviato con il nome di \u00abReject False Icons\u00bb con l'intento dichiarato di criticare le moderne figure pop.\nL'album, intitolato \"Demon Days\", venne pubblicato il 20 maggio 2005 e debutt\u00f2 in prima posizione della Official Albums Chart. Il primo singolo estratto fu \"Feel Good Inc\", il quale raggiunse la seconda posizione nella Official Singles Chart, il singolo di maggior successo di classifica del gruppo. Inoltre ricevette una nomination ai Grammy Awards 2006 nella categoria Song of the Year e fu incluso nel videogioco \"SingStar\".\nIl secondo singolo estratto fu \"Dare\", uscito il 29 agosto 2005 nel Regno Unito. Debutt\u00f2 al primo posto della Official Singles Chart e raggiunse la Top 10 in molti paesi. Poco tempo dopo, i Gorillaz contribuirono al brano \"Hong Kong\", realizzato per la compilation a scopo di beneficenza, \"\", pubblicata il 10 settembre 2005.\nIl 21 novembre del 2005 usc\u00ec il terzo singolo \"Dirty Harry\" posizionandosi al 6\u00ba posto della UK Singles Chart, seguito dal quarto ed ultimo singolo, \"El ma\u00f1ana/Kids with Guns\", pubblicato il 10 aprile 2006. Verso la fine del 2005 \"Demon Days\" vendette, in tutto il mondo, 6 milioni di copie, diventando 5 volte disco di platino nel Regno Unito, doppio platino negli Stati Uniti, triplo platino in Australia Il 26 ottobre 2006 vene pubblicata nel Regno Unito un'autobiografia del gruppo, intitolata, \"Rise of the Ogre\". Nello stesso anno, inoltre, \u00e8 stato realizzato un film documentario sul gruppo, intitolato \"Bananaz\".\nDopo la pubblicazione dell'album, i Gorillaz si sarebbero dovuti impegnare in un tour olografico mondiale tra il 2007 e il 2008. I membri animati della band si sarebbero mostrati come ologrammi usando la tecnologia del Musion Eyeliner, in grado di fornire al gruppo nel corso degli show, un aspetto realistico. Gli ologrammi vennero utilizzati per la prima volta agli MTV Europe Music Awards del 2005, esattamente il 3 novembre, e nuovamente ai Grammy Awards del 2006 l'8 febbraio, con l'aggiunta virtuale di Madonna: la band suonava una versione pre-registrata di \"Feel Good Inc\". In ogni caso, il tour del 2007-2008 fu annullato per problemi di budget. Jamie Hewlett ha affermato che \u00ab \"[...] era veramente costoso, estremamente difficile. Molte cose potevano andare nel verso sbagliato, anche in ogni secondo in cui si stava suonando.\"\u00bb.\nNel 2005 la Kidrobot realizz\u00f2 un set di statuine dei Gorillaz, in coincidenza con la pubblicazione dell'album \"Demon Days\". Furono realizzate due versioni del set, conosciute come edizioni Nera e Rossa, pi\u00f9 un'edizione limitata di Noodle dal video \"Dare\". Nel 2006 vennero realizzati tre nuovi set di statuine in vinile dei Gorillaz. Il Set Basic fu messo in vendita il 16 ottobre 2006, mentre l'edizione Bianca in due toni, fu messa il vendita dal 2 novembre 2006. Un gioco per cellulare chiamato, \"Gorillaz Entertainment System\" (GES) fu pubblicato dalla Gorillaz Partnership sotto licenza RealNetworks nella primavera del 2006 in Europa, e nell'estate 2006 negli Stati Uniti. Il gioco fu sviluppato dalla Gorillaz Partnership in associazione con la Zombie Flash Eaters e dalla Mr. Goodliving Ltd. Il \"Gorillaz Entertainment System\" (GES) era composto da 4 giochi, ognuno dei quali basato su un personaggio, con una propria modalit\u00e0 di gioco e stile. I giochi combinavano i classici giochi in stile arcade e le illustrazioni moderne dei Gorillaz.\nNel 21 settembre 2006 venne distrutta, per ragioni sconosciute, l'entrata principale dei Kong Studios. Una clip per la promozione di \"Slowboat to Hades\" apparve, potendo essere vista su uno schermo TV. Il DVD, \"Phase Two: Slowboat to Hades\" fu pubblicato il 30 ottobre 2006 nel Regno Unito, ed il giorno successivo negli Stati Uniti. La biografia ufficiale illustrata dei Gorillaz, intitolata Rise of the Ogre, fu pubblicata il 31 ottobre 2006 nel Regno Unito e il 2 novembre negli Stati Uniti. D-sides, una compilation di B-side e remix, fu pubblicata il 19 novembre 2007 nel Regno Unito e il 20 novembre 2007 negli Stati Uniti. Il 24 ottobre 2007, il fansite ufficiale dei Gorillaz annunci\u00f2 la produzione di un film documentario sui Gorillaz, intitolato \"Bananaz\". Il film, diretto da Ceri Levy, documenta i precedenti 7 anni della band.\nMa con il tempo si persero le speranze, tanto che queste tornarono a rivivere nel 2008, quando Hewlett dichiar\u00f2 che avrebbero prodotto il film indipendentemente. Il produttore e co-presidente della Weinstein Company americano, Harvey Weinstein, dichiar\u00f2 di aver avviato una collaborazione con Albarn e Hewlett In un'intervista del settembre 2006 sul magazine Uncut, vennero riportate le parole di Albarn: \u00abI Gorillaz sono stati un fantastico viaggio che non \u00e8 ancora finito, perch\u00e9 stiamo producendo un film. Abbiamo coinvolto Terry Gilliam. Ma prima che diventi una grande band e faccia uscire altra musica pop, sar\u00e0 finita. Non lo faremo pi\u00f9.\u00bb In un'intervista con il fansite non ufficiale dei Gorillaz, Jamie Hewlett e Cass Browne hanno rivelato che nel film i membri della band, in veste di altri personaggi, avrebbero presentato una nuova storia, all'interno di un'interpretazione di loro stessi. Hewlett ha anche affermato che la colonna sonora del film sarebbe stata il nuovo album dei Gorillaz. \u00abLa colonna sonora sar\u00e0 il terzo album. Damon creer\u00e0 la colonna sonora del film, nonch\u00e9 il terzo album dei Gorillaz.\u00bb Approssimativamente, nell'aprile 2007, Cass Brown stava terminando la stesura del copione, cos\u00ec Albarn auspic\u00f2 che la produzione del film iniziasse nel settembre 2007. Non ci fu nessuna ulteriore notizia prima del febbraio 2008 quando, in un'intervista con il fansite non ufficiale dei Gorillaz, Hewlett disse \u00abAlla fine non pensiamo di sentirci nella posizione di fare il tipo di film che vogliamo con i Gorillaz al momento. [...] Ma mi piacerebbe comunque fare un film completo e ben animato con i Gorillaz un giorno.\u00bb\n\"Plastic Beach\" e \"The Fall\" (2008-2011).\nIl 17 settembre 2008 Albarn e Hewlett annunciarono, nel corso di un'intervista con la CBC News, la realizzazione di un nuovo album dei Gorillaz. Hewlett precis\u00f2 che dal loro lavoro su \"Monkey\": \u00ababbiamo praticamente imparato di pi\u00f9 su quello che dobbiamo fare, musicalmente e artisticamente.\u00bb Il terzo album \u00e8 uscito il 3 marzo 2010 con il titolo di \"Plastic Beach\", anticipato dal singolo \"Stylo\".\nIl 15 dicembre 2010, Albarn conferma, durante un'intervista su \"Triple J\", di aver gi\u00e0 concluso i lavori sul quarto album, intitolato, \"The Fall\". Cinque giorni pi\u00f9 tardi \u00e8 stato annunciato che il giorno di Natale del 2010 sarebbe stato possibile preordinare la versione digitale dell'album dall'iTunes Store. Da \"The Fall\" \u00e8 stato estratto il doppio singolo, \"Revolving Doors/Amarillo\", pubblicato l'11 marzo 2011.\nL'album \u00e8 molto particolare in quanto \u00e8 stato interamente registrato con un iPad, quello di Damon Albarn, per poi essere successivamente mixato da Stephen Sedgwick. La registrazione dell'album \u00e8 iniziata in realt\u00e0 come passatempo, infatti il gruppo era in viaggio per il concerto, \"Escape to Plastic Beach Tour\"; per cui, \"The Fall\", \u00e8 nato attraverso una serie di esperimenti con l'app del tablet.\nPausa indefinita e altri progetti (2012-2016).\nNel mese di aprile 2012 Albarn ha dichiarato al \"The Guardian\" che i rapporti tra lui e Hewlett erano divenuti difficili e che i progetti futuri dei Gorillaz sarebbero diventati \"improbabili\". La tensione tra i due era nata durante le sessioni di registrazione di \"Plastic Beach\", in quanto Albarn aveva percepito che \u00abci sentivamo rispettivamente in \"modalit\u00e0 contraddizione\"\u00bb e che le animazioni non corrispondevano perfettamente alla musica. Tuttavia, nel corso di un'intervista al quotidiano, \"The Independent\", Hewlett ha affermato la volont\u00e0 di creare per conto proprio: \u00abDamon ha molti progetti, fa sempre dieci cose alla volta, quindi \u00e8 giusto separarci per un po' e provare cose diverse\u00bb; inoltre, il fumettista ha aggiunto che mentre il concetto di Gorillaz ha \u00abfatto il suo corso per ora, ma ci\u00f2 non vuol dire che \u00e8 stato impacchettato per bene\u00bb, una futura collaborazione con Albarn sarebbe qualcosa di \u00abcompletamente diverso\u00bb. Hewlett ha anche rivelato che gli piacerebbe rivisitare alcuni dei progetti incompiuti su cui lui e Albarn avevano lavorato durante i periodi tra le varie pubblicazioni.\nIl 24 giugno 2013 Jamie Hewlett ha dichiarato che sia lui che Albarn hanno in programma di registrare un seguito di \"The Fall\", ma ha anche aggiunto che \u00e8 in fase di lavorazione un nuovo album dei Blur, e fino a quando non sar\u00e0 ultimato, il progetto Gorillaz rimarr\u00e0 ancora in sospeso.\nIl 31 gennaio 2015 Jamie Hewlett ha annunciato il ritorno dei Gorillaz, pubblicando attraverso il social network Instagram nuovi disegni di Murdoc Niccals e di Noodle. Il 15 luglio 2015, Albarn, nel corso di un'intervista al programma televisivo australiano ABC 7.30, afferma di rientrare in studio a settembre per registrare un nuovo album dei Gorillaz.\nIl ritorno con \"Humanz\" (2017).\nNel gennaio 2017 i Gorillaz ritornano in via ufficiale con la pubblicazione del videoclip del brano \"Hallelujah Money\", che ha visto la partecipazione vocale di Benjamin Clementine.\nIl 23 marzo Damon Albarn, durante un'intervista con l'emittente radiofonica britannica BBC Radio 1, ha annunciato ufficialmente il quinto album in studio del gruppo, \"Humanz\", e nello stesso giorno sono stati presentati in alcune stazioni radiofoniche britanniche i brani \"Saturnz Barz\", \"Andromeda\", \"We Got the Power\" e \"Ascension\", tutti pubblicati per il download digitale. Un quinto singolo, \"Let Me Out\", \u00e8 stato pubblicato il 6 aprile.\n\"Humanz\" \u00e8 stato pubblicato il 28 aprile ed \u00e8 composto da venti brani che hanno visto la partecipazione di vari artisti rap e non, quali De La Soul, Pusha T, Noel Gallagher, Mavis Staples e Rag'n'Bone Man.\n\"The Now Now\" (2018).\nAd un anno di distanza da \"Humanz\", il 30 maggio 2018 \u00e8 stato annunciato il sesto album \"The Now Now\", pubblicato il 29 giugno successivo dopo essere stato anticipato dal singolo \"Humility\", con un videoclip che vede la partecipazione dell'attore e musicista Jack Black. L'album, registrato e prodotto durante il tour di Humanz tra il 2017 ed il 2018 insieme al produttore James Ford (noto per i suoi lavori con Depeche Mode, Arctic Monkeys ed Everything Everything), si differenzia dagli altri del gruppo per l'esigua presenza di collaborazioni (rappresentata unicamente da George Benson nella sopracitata \"Humility\", Snoop Dogg e Jamie Principle in \"Hollywood\", risultato della produzione pi\u00f9 rapida del disco rispetto ai precedenti, sul quale Albarn ha dichiarato: \nIl disco vede anche un altro cambio nella storyline fittizia del gruppo, con il personaggio di Murdoc Niccals che viene sostituito (poich\u00e9 in prigione) da Ace del cartone animato \"Le Superchicche\", cambio che tuttavia sar\u00e0 solo una breve parentesi relativa solo all'album stesso.\n\"Song Machine, Season One: Strange Timez\" (2020-presente).\nIl 29 gennaio 2020 i Gorillaz hanno annunciato di essere al lavoro su un settimo album. Evitando il tradizionale modo di pubblicare brani casuali dell'album, questo nuovo progetto \u00e8 stato concepito per essere visto come se fosse una sorta di serie web, che vede la cartoon band pubblicare sul proprio canale YouTube un nuovo brano al mese con una storia differente a ogni episodio, per un totale di 11 episodi (l'equivalente delle tracce presenti nell'album), che costituiscono la cosiddetta \"prima \"stagione\". In un'intervista radiofonica poco dopo l'annuncio del progetto, Albarn ha spiegato: \nIl disco completo, intitolato \"\", \u00e8 stato pubblicato il 23 ottobre 2020.\nStile musicale.\nLa musicalit\u00e0 dei Gorillaz, descritta principalmente come alternative hip hop, \u00e8 ricca di influenze che spaziano tra britpop, dub, trip hop, musica elettronica, pop, rock alternativo e varie altre."}
{"id": "801435", "revid": "599013", "url": "https://it.wikipedia.org/wiki?curid=801435", "title": "Wiesel", "text": ""}
{"id": "801436", "revid": "78273", "url": "https://it.wikipedia.org/wiki?curid=801436", "title": "Aleksandra Sokolovskaya", "text": ""}
{"id": "801438", "revid": "21583", "url": "https://it.wikipedia.org/wiki?curid=801438", "title": "Bol'\u0161oj Kamen'", "text": "Bol'\u0161oj Kamen' ( traslitterato anche \"Bolshoj Kamen\", \"Bol\u0161oj Kamen\", \"Bolshoy Kamen\") \u00e8 una cittadina dell'Estremo oriente russo, situata nel Primorskij kraj a poca distanza da Vladivostok, porto sul golfo dell'Ussuri; il suo nome, in russo, significa \"grossa pietra\".\nLa citt\u00e0 \u00e8 stata fondata nel 1954; oggi \u00e8 soprattutto un polo industriale (cantieristica navale, soprattutto sottomarini) ed \u00e8 capoluogo dello \u0160kotovskij rajon.\n\u00c8 stata dichiarata citt\u00e0 chiusa."}
{"id": "801439", "revid": "114424132", "url": "https://it.wikipedia.org/wiki?curid=801439", "title": "Deniz Tek", "text": "Attualmente componente dei Radio Birdman. Ha fatto parte di molti gruppi punk underground, come i The Visitors e i New Race, ma \u00e8 meglio noto per la sua influenza sul punk rock australiano. \u00c8 sposato con Angie Pepper, nota musicista australiana ed ex componente dei The Passengers. Tek \u00e8 cresciuto ad Ann Arbor, ma pass\u00f2 il 1967 in Australia con i suoi genitori, e si trasfer\u00ec definitivamente l\u00ec nel 1972.\nTek \u00e8 anche un medico di pronto soccorso e pilota della marina militare statunitense."}
{"id": "801440", "revid": "1728", "url": "https://it.wikipedia.org/wiki?curid=801440", "title": "Bol\u0161oj Kamen", "text": ""}
{"id": "801441", "revid": "1728", "url": "https://it.wikipedia.org/wiki?curid=801441", "title": "Bolshoy Kamen", "text": ""}
{"id": "801442", "revid": "324090", "url": "https://it.wikipedia.org/wiki?curid=801442", "title": "Contratto a favore di terzo", "text": "Il contratto a favore di terzi \u00e8 un istituto giuridico, di diritto italiano, disciplinato dagli articoli 1411, 1412 e 1413 del c.c. Esso ricorre quando una parte (lo stipulante) designa un terzo come avente diritto alla prestazione cui \u00e8 obbligato il promittente.\nIn sostanza, il terzo acquista il diritto alla prestazione verso il promittente e lo stipulante pu\u00f2 modificare o revocare l'attribuzione a favore del terzo, fino a quando costui non dichiara di volerne approfittare. Vista la relativit\u00e0 del contratto, la figura del contratto a favore di terzo \u00e8 dunque \"utilizzabile ogni volta in cui produce per il terzo effetti favorevoli semplici\", cio\u00e8 quando attribuisce al terzo facolt\u00e0 o poteri: non \u00e8 utilizzabile quando gli impone oneri od obblighi (per questo il contratto a favore del terzo non pu\u00f2 attribuire a quest'ultimo diritti di propriet\u00e0 o usufrutto, visti gli oneri connessi a tali posizioni giuridiche). \nRelativit\u00e0 del contratto.\nNell'ordinamento giuridico italiano \u00e8 previsto il principio della relativit\u00e0 del contratto, a tenore del quale il contratto ha forza di legge fra le parti e non produce effetti rispetto ai terzi, se non nei casi stabiliti dalla legge. Ci\u00f2 in quanto il contratto \u00e8 un autoregolamento d'interessi per il tramite del quale le parti disciplinano la propria sfera patrimoniale e personale. \nTuttavia, se la convenzione realizza anche effetti favorevoli verso un terzo, non c'\u00e8 ragione di impedirglielo, fatta salva per\u00f2 la facolt\u00e0 del terzo di rinunciarvi.\nDiversa dal contratto a favore di terzo \u00e8 la rappresentanza diretta, in quanto la designazione del terzo non implica mai una gestione per conto del designato.\n\u00c8 poi necessario che lo stipulante abbia un interesse che giustifichi l'attribuzione al terzo: tale interesse \u00e8 la causa del contratto ed \u00e8 diverso dall'interesse del terzo quale creditore della prestazione (art. 1174). \nSe la causa manca o \u00e8 illecita, la disposizione favorevole al terzo \u00e8 nulla, mentre resta fermo il rapporto fra stipulante e promittente: la prestazione sar\u00e0 infatti dovuta allo stipulante, come nel caso in cui egli revochi la stipulazione in favore del terzo o il terzo stesso la rifiuti.\nDisciplina.\nIl terzo acquista dunque il diritto alla prestazione come effetto diretto del contratto: l'acquisto \u00e8 provvisorio perch\u00e9 pu\u00f2 essere rimosso dalla revoca dello stipulante o dal rifiuto dello stesso terzo. \nRifiuto, modifica e revoca sono negozi unilaterali e recettizi: il rifiuto dismette l'attribuzione dello stipulante e gli va comunicato; la revoca e la modifica vanno comunicate al terzo in quanto lo privano di una posizione attribuitagli. Revoca e rifiuto cancellano retroattivamente l'acquisto del terzo e attribuiscono il diritto allo stipulante (salvo patto contrario o salvo il caso che la natura personale della prestazione impedisca che la prestazione stessa resti a vantaggio dello stipulante).\nCon l'accettazione il diritto viene definitivamente acquistato dal terzo il quale comunque non diviene parte del contratto: la titolarit\u00e0 del diritto resta infatti distinta dalla titolarit\u00e0 del contratto come rapporto, perci\u00f2 se il promittente \u00e8 inadempiente, il terzo pu\u00f2 avvalersi dell'esecuzione forzata in forma specifica e del risarcimento del danno; non pu\u00f2 invece usare rimedi fondati sul contratto, che restano riservati allo stipulante. \n\u00c8 poi allo stipulante che spetta l'azione di adempimento, in quanto \u00e8 a lui che resta la pretesa all'esecuzione del contratto a favore del terzo. \nAnche il promittente, essendo parte, pu\u00f2 avvalersi dei rimedi contrattuali e pu\u00f2 opporre al terzo le eccezioni fondate sul rapporto."}
{"id": "801443", "revid": "121353113", "url": "https://it.wikipedia.org/wiki?curid=801443", "title": "Amstelveen", "text": "Amstelveen \u00e8 un comune olandese di 90.838 abitanti situato nella provincia dell'Olanda Settentrionale.\nSi trova immediatamente a Sud della citt\u00e0 di Amsterdam, collegato alla citt\u00e0 con il servizio di Tram n. 25.\n\u00c8 presente un'importante cittadella universitaria nel quartiere di Uilenstede, vicino alla Vrije Universiteit, dove vivono migliaia di studenti, in particolare presso la Intermezzo e l'Hospitium."}
{"id": "801450", "revid": "183694", "url": "https://it.wikipedia.org/wiki?curid=801450", "title": "James W. Black", "text": "Biografia.\nLaureatosi in medicina, prosegu\u00ec l'attivit\u00e0 come docente universitario, fino al 1958 quando divenne dirigente delle Imperial Chemical Industries, dove approfond\u00ec le sue ricerche farmacologiche.\nA lui si deve la scoperta del propranololo, sostanza betabloccante, utilizzata nella terapia contro l'infarto ed i disturbi cardiovascolari. Per questa scoperta venne insignito nel 1988 del Premio Nobel per la medicina.\nAltra scoperta a lui ascritta \u00e8 quella della cimetidina, utilizzata nella cura dell'ulcera peptica.\nNel 2000 venne insignito dell'Ordine al Merito del Regno Unito.\n\u00c8 scomparso nel 2010 all'et\u00e0 di 85 anni."}
{"id": "801452", "revid": "4711", "url": "https://it.wikipedia.org/wiki?curid=801452", "title": "Erich von dem Bach", "text": ""}
{"id": "801455", "revid": "124913626", "url": "https://it.wikipedia.org/wiki?curid=801455", "title": "Stazione di Tor di Quinto", "text": "La stazione di Tor di Quinto \u00e8 una fermata ferroviaria posta sulla linea Roma\u2013Civitacastellana\u2013Viterbo, nel tratto urbano di Roma. Nella zona sono presenti insediamenti artigianali e di piccole industrie, nonch\u00e9 alcune strutture militari.\nStoria.\nLa stazione, in origine denominata \"Aeroporto\", per la sua vicinanza all'aeroporto dell'Urbe, venne attivata il 28 ottobre 1932, come parte della nuova tratta ferroviaria fra Roma e Civita Castellana.\nAssunse la denominazione attuale fra il 1947 e il 1954."}
{"id": "801456", "revid": "6923", "url": "https://it.wikipedia.org/wiki?curid=801456", "title": "Ermitage Italia", "text": "Ermitage Italia \u00e8 una Fondazione nata da un accordo tra il Museo dell'Ermitage di San Pietroburgo e istituzioni italiane, con sede prima a Ferrara poi a Venezia.\nStoria.\nIl 23 novembre 2005 la Provincia di Ferrara avanza al direttore dell'Ermitage Michail Borisovi\u010d Piotrovskij la candidatura di Ferrara quale sede di Ermitage Italia.\nIl 4 ottobre 2006 Piotrovsky comunica l'accettazione della candidatura. Il 20 ottobre 2007 \u00e8 stata ufficialmente inaugurata in Castello Estense la Fondazione Ermitage Italia. La cerimonia solenne si \u00e8 tenuta alla presenza del Presidente della Repubblica Giorgio Napolitano. L'accordo \u00e8 diventato pienamente operativo solamente nella seconda met\u00e0 del 2007 e la sede scelta \u00e8 stata il palazzo Giglioli.\nFerrara \u00e8 divenuta la quinta citt\u00e0 nel mondo a legare il proprio nome a quello del museo russo, dopo Las Vegas, Londra, Amsterdam e Kazan'.\nDal 2013 la fondazione Ermitage Italia ha sospeso dopo cinque anni la sua attivit\u00e0 istituzionale a Ferrara per trasferirsi a Venezia, negli uffici delle Procuratie vecchie.\nGrazie all'accordo siglato \u00e8 nato un centro di studio e ricerca finalizzato alla catalogazione delle opere italiane dell'Ermitage, all'approfondimento delle tematiche legate al collezionismo e all'evoluzione delle tecniche di restauro."}
{"id": "801459", "revid": "57342", "url": "https://it.wikipedia.org/wiki?curid=801459", "title": "James Whyte Black", "text": ""}
{"id": "801465", "revid": "63756", "url": "https://it.wikipedia.org/wiki?curid=801465", "title": "Salmo 130", "text": "Il Salmo 130 (numerazione greca: salmo 129), noto anche come De profundis, dalle parole iniziali secondo la traduzione latina della Vulgata, fa parte della raccolta dei 150 Salmi sia nella Tanakh ebraica che nell'Antico Testamento cristiano.\nUso ebraico.\n\u00c8 inserito nel gruppo dei salmi delle ascensioni perch\u00e9 utilizzato per il pellegrinaggio a Gerusalemme . Nella tradizione ebraica veniva cantato arrivando sotto le mura della citt\u00e0 ormai al termine del proprio pellegrinaggio.\nUso cristiano.\nIl salmo \u00e8 entrato nell'elenco dei salmi penitenziali.\nOggi, prendendo lo spunto dalle sue parole iniziali, la Chiesa cattolica usa il salmo soprattutto per il ricordo dei defunti, quasi supponendo che sia il defunto stesso che lo reciti nel passaggio dalla vita terrena alla vita eterna.\nIl salmo \u00e8 considerato messianico, riferito cio\u00e8 al Cristo perch\u00e9 nella sua passione si trov\u00f2 negli abissi delle tenebre e nel contempo perch\u00e9 con il suo sacrificio tira fuori dagli abissi e moltiplica la misericordia promessa nel salmo.\nDe profundis.\nL'espressione \"De profundis\", che, tradotta letteralmente, significa \"dalle profondit\u00e0 [dell'abisso]\", \u00e8 tratta dall'inizio del Salmo secondo la traduzione in lingua latina della Vulgata.\nIl \"De profundis\" si recita in particolare nella liturgia dei defunti.\nPer antichissima tradizione era pure intonato nei Secondi Vespri del giorno di Natale; anche con la riforma liturgica voluta dal Concilio Vaticano II, che ha ridotto il numero dei salmi da cantarsi nei vespri da cinque a tre, questa tradizione \u00e8 stata confermata.\nCome espressione si usa nella lingua corrente per intendere: pi\u00f9 in ambito letterario, una lamentazione, non necessariamente desolata, semmai aperta al trascendente, da una condizione di grande prova; d'uso comune quale \"ultimo saluto\", \"congedo o abbandono definitivo\", anche di un'idea, un progetto, un'istituzione.\nTesto.\nDi seguito riportiamo testo latino e traduzione, l'ultima parte alterna sacerdote ed assemblea. Al \"\"De prof\u00f9ndis\" \u00e8 unito il \"R\u00e8quiem aet\u00e8rnam\" (ripetuto due volte). \nLa prima formulazione contiene due righe meno note rispetto alla preghiera dopo il Vaticano II (V. A porta \u00ecnferi. R. \u00c8rue, D\u00f2mine, \u00e0nimas eorum.) che chiedono a Dio (o ad un angelo da Lui inviato) di provvedere ad una Discesa agli Inferi per liberare le anime purganti.\nLe due indulgenze relative alle due preghiere sono cumulate (\"si sommano i giorni dell'una e dell'altra)..\nLatino\n&lt;poem&gt;\nDe prof\u00f9ndis clam\u00e0vi ad te, D\u00f2mine;\nD\u00f2mine, ex\u00e0udi vocem meam. \nFiant \u00e0ures tu\u00e6 intend\u00e8ntes\nin vocem deprecati\u00f2nis me\u00e6.\nSi iniquit\u00e0tes observ\u00e0veris, D\u00f2mine,\nD\u00f2mine, quis sustin\u00e8bit?\nQuia apud te propiti\u00e0tio est \net propter legem tuam sust\u00ecnui te, D\u00f2mine.\nSust\u00ecnuit \u00e0nima mea in verbo eius,\nsper\u00e0vit \u00e0nima mea in D\u00f2mino.\nA cust\u00f2dia matut\u00ecna usque ad noctem, \nsperet \u00ccsra\u00ebl in D\u00f2mino,\nquia apud D\u00f2minum miseric\u00f2rdia, \net copi\u00f2sa apud eum red\u00e8mptio.\nEt ipse r\u00e8dimet \u00ccsra\u00ebl ex \u00f2mnibus iniquit\u00e0tibus eius. \n &lt;/poem&gt;\nItaliano (traduzione letterale)\n&lt;poem&gt;\nDalle profondit\u00e0 a te ho gridato, o Signore;\nSignore, ascolta la mia voce.\nSiano i tuoi orecchi attenti\nalla voce della mia preghiera.\nSe avrai considerato le colpe, Signore,\nSignore, chi resister\u00e0 (alla tua ira)?\nPoich\u00e9 presso di te \u00e8 il perdono\ne per merito della tua legge ho confidato in te, o Signore.\nL'anima mia (si) \u00e8 retta sulla sua parola,\nha sperato l'anima mia nel Signore,\nDalla veglia del mattino sino a notte,\nsperi Israele nel Signore,\nperch\u00e9 presso il Signore (vi \u00e8) misericordia,\ne abbondante (\u00e8) presso di lui la redenzione.\nEd egli redimer\u00e0 Israele da tutte le sue colpe.\n&lt;/poem&gt;\nLatino\n&lt;poem&gt;\nV. \"R\u00e8quiem aet\u00e8rnam dona eis, Domine\".\nR. Et lux perp\u00e8tua l\u00f9ceat eis.\nV. \"A porta \u00ecnferi\".\nR. \u00c8rue, D\u00f2mine, \u00e0nimas eorum.\nV. \"Requi\u00e9scant in pace.\"\nR. Amen.\nV. \"D\u00f2mine, \u00e8xaudi orati\u00f2nem meam.\"\nR. Et clamor meus ad te v\u00e8niat. \nV. Oremus.\nV. \"Fid\u00e8lium Deus \u00f2mnium C\u00f2nditor et Red\u00e8mptor: anim\u00e0bus famul\u00f2rum famular\u00f9mque tu\u00e0rum remissi\u00f2nem cunct\u00f2rum tr\u00ecbue peccat\u00f2rum; ut indulg\u00e8ntiam, quam semper optav\u00e8runt, piis supplicati\u00f2nibus consequ\u00e0ntur. Qui vivis et regnas in sa\u00e8cula sa\u00e8culorum\".\nR. Amen.\nV. R\u00e8quiem aet\u00e8rnam dona eis D\u00f2mine.\nR. Et lux perp\u00e8tua l\u00f9ceat eis.\nV. \"Requi\u00e9scant in pace.\"\nR. Amen.\n&lt;/poem&gt;\nItaliano (traduzione letterale)\n&lt;poem&gt;\nV. \"L'eterno riposo, dona loro, o Signore\".\nR. E splenda ad essi la Luce perpetua.\n[V. Dalla porta dell'Inferno.]\n[R. Trai fuori le loro anime, o Signore.]\nV. \"Riposino in pace\".\nR. Amen.\nV. \"Signore, ascolta la mia preghiera\".\nR. E la nostra supplica giunga fino a te.\n[V. \"Dio Creatore e Redentore di tutti i fedeli: alle anime dei (tuoi) servitori e delle tue servitrici concedi la remissione di tutti quanti i peccati; perch\u00e9 dalle pie suppliche imp\u00e8trino l'indulgenza, che sempre chiedono nella preghiera. Tu che vivi e regni nei secoli dei secoli.]\"\nR. Amen.\nV. \"L'eterno riposo, dona loro, o Signore\".\nR. E splenda ad essi la Luce perpetua.\nV. \"Riposino in pace\".\nR. Amen.\n&lt;/poem&gt;"}
{"id": "801466", "revid": "1728", "url": "https://it.wikipedia.org/wiki?curid=801466", "title": "Bolshoj Kamen", "text": ""}
{"id": "801468", "revid": "110157", "url": "https://it.wikipedia.org/wiki?curid=801468", "title": "Governatorato di Sana'a", "text": "Sana'a (in arabo: \u0635\u0646\u0639\u0627\u0621) \u00e8 un governatorato dello Yemen. La sua capitale, Sana'a, \u00e8 anche la capitale dello Yemen. Tuttavia, la citt\u00e0 di Sana'a non fa parte del governatorato, ma invece forma il governatorato separata di Amanat Al-Asemah. Il Governatorato si estende su una superficie di 13.850 km\u00b2. A partire dal 2004, la popolazione era 918,379 abitanti."}
{"id": "801478", "revid": "1573940", "url": "https://it.wikipedia.org/wiki?curid=801478", "title": "Governatorato di Shabwa", "text": " \nShabwa (in arabo: \u0634\u0628\u0648\u0629) \u00e8 un governatorato dello Yemen."}
{"id": "801479", "revid": "1543377", "url": "https://it.wikipedia.org/wiki?curid=801479", "title": "Camposano", "text": "Camposano (\"Cambas\u00e0n\u00eb\" in dialetto locale) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\n\u00c8 situato a circa 30\u00a0chilometri ad est dal capoluogo e fa parte dei comuni del nolano.\nOrigini del nome.\nIl toponimo \"Camposano\" ha subito vari mutamenti negli anni. \u00c8 infatti attestato verso la met\u00e0 del Settecento come \"Campasano\" nell'opera di Gianstefano Remondini, all'interno della quale vi \u00e8 una descrizione delle varie epigrafi romane ritrovate sul territorio del comune. Inoltre in altri documenti tra cui un resoconto militare ed un'illustrazione della Diocesi di Nola esso compare menzionato come \"Campassano\". In una descrizione del 1798 riguardante il regno delle due Sicilie esso \u00e8 cos\u00ec menzionato:\nIl toponimo \"Camposano\", sulla base delle attestazioni storiche e della stessa forma locale, non sembra collegato a \"campo\", bens\u00ec a un personale latino \"Campasius\", con la desinenza \"-\u0101nus\", tipica degli etnici. La vocale -\"o\"- sarebbe quindi una ricostruzione paretimologica. Allo stesso modo sono da considerarsi paretimologie la derivazione da un tempio dedicato al Dio Giano denominato \"Campus Iani\" e la storia dei profughi nolani che vi trovarono salvezza e salute da cui il luogo sarebbe stato chiamato \"Campo sano\".\nStoria.\nLe origini del paese sembrano risalire al tempo della seconda guerra punica. Il comune sorge costeggiando il percorso dell'antico fiume Clanio, che oggi costituisce il confine tra Camposano e Cicciano, conservando ancora alcune tracce della centuriazione romana con la classica pianta a scacchiera.\nPrime attestazioni di una frequentazione del territorio risalgono orientativamente al periodo tra il I secolo a.C. ed il I secolo d.C. grazie al ritrovamento di alcuni cippi funerari romani, alcuni dei quali presumibilmente incassati nella pavimentazione della chiesa della Santa Croce mentre di uno di essi, ritrovato dallo storico G. Remondini presso la \"Congregazione\" (Chiesa del Rosario), \u00e8 ignota l'attuale ubicazione.\nVi sono inoltre alcune porzioni di colonne romane, una delle quali utilizzata come basamento per la statua di San Gavino posta nella villetta comunale di nuova costruzione. Le prime notizie su Camposano risalgono al 1308, quando il luogo era un semplice agglomerato di case; questo piccolo villaggio crebbe grazie a molti rifugiati che preferirono l'aria pura della campagna e grazie a ci\u00f2, da un centinaio di persone il numero della popolazione sal\u00ec progressivamente.\nUn particolare momento florido si ebbe nella seconda met\u00e0 del Settecento con la realizzazione della strada principale che collega Camposano ai vari centri dell'Agro nolano.\nNell'autunno del 1842 la prima divisione dell'esercito regio, comandata dal Maresciallo di campo Lecca, occup\u00f2 la zona dislocando 7 battaglioni di fanteria della brigata del tenente Wonderweid sul territorio di \"Campassano\".\nNel 2020 fu inserito nei comuni pi\u00f9 ecologici di Italia\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Camposano erano 143, corrispondenti al 2,6% della popolazione. Le nazionalit\u00e0 maggiormente rappresentate erano:\nTradizioni e folclore.\nSan Gavino \u00e8 il patrono di Camposano, ma notizie certe non sono pervenute del motivo. Si sa comunque, che San Gavino Martire era \"Capitano Generale\" di Cavalleria al quale venne ordinato, dal Presidente Barbaro, di custodire due prigionieri: Proto e Gianuario. Durante la prigionia, Gavino fu profondamente colpito dalle idee di carit\u00e0 e di amore di cui quei due prigionieri si erano fatti portatori, fino al punto di liberarli. \nQuando Barbaro seppe la notizia della loro liberazione ordin\u00f2 la decapitazione di Gavino. Molti fedeli di Camposano affermano di aver ricevuto \"grazie\" per l'intercessione del Santo.\nCultura.\nEventi.\nIl \"Palio del Casale\" \u00e8 la corsa degli asini si tiene ogni anno nel mese di maggio ed \u00e8 un palio mondiale. Questa infatti \u00e8 una festa che riesce a dare tanto onore a questa piccola cittadina in ambito nazionale. Solitamente questo giorno ogni anno cade nel giorno della festa della mamma, anche se \u00e8 festa per una settimana. Questa festa rievoca la bellezza di una fanciulla Giuseppina e la stessa corsa rievoca la sfida che secondo la tradizione vide come protagonisti tutti i giovanotti che volevano sposarla. Ogni anno in questo bellissimo giorno di maggio la piccola cittadina ospita molte regioni italiane e alcuni paesi europei e non. La sera della festa vi \u00e8 la sfilata che vede protagonisti gli stessi camposanesi in abiti seicenteschi e gli ospiti con la propria bandiera, inoltre vi \u00e8 la degustazione di alcuni piatti tipici della tradizione napoletana e quella di altri popoli. Il giorno seguente vi \u00e8 la corsa vera e propria: la mattina si sfidano le contrade camposanesi, il primo in classifica si sfider\u00e0 con gli asini e fantini delle altre delegazioni. Nel maggio 2018 Camposano ha tenuto testa agli avversari ed ha vinto, il paese era in feste.\nEconomia.\nL'economia di Camposano si fonda prevalentemente sull'agricoltura e la sua realt\u00e0 economica \u00e8 arricchita dalla costruzione dell'interporto che ha lo scopo di assicurare scambi commerciali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "801483", "revid": "125822475", "url": "https://it.wikipedia.org/wiki?curid=801483", "title": "Azzardo (programma televisivo)", "text": "Azzardo \u00e8 stato un programma televisivo italiano a quiz, andato in onda su Rai 1 dal 2002 al 2003, e su Italia 1 nel 2007.\nIl programma.\n\"Azzardo\" fu il primo di due format testati da Rai 1 (l'altro era \"L'eredit\u00e0\") per sostituire \"Quiz Show\", cancellato per questioni legali. Le domande erano basate sulle notizie d'attualit\u00e0 e su fatti curiosi e divertenti, alla presenza di tre concorrenti e tre ragazze \"farfalla\". Vinceva chi leggeva e ricordava meglio le notizie uscite nelle ultime 48 ore su giornali e tg. \nIl programma a carattere sperimentale, creato dalla Triangle Production di Silvio Testi, marito di Lorella Cuccarini, debutt\u00f2 il 3 luglio 2002 su Raiuno in fascia preserale, dalle 18.50 alle 20.00, dal luned\u00ec al sabato, con la conduzione di Amadeus nella sua prima edizione, la quale \u00e8 anche quella che registr\u00f2 gli ascolti pi\u00f9 alti (circa 4 milioni di telespettatori). Si concluse dopo appena 4 settimane, il 27 luglio 2002.\nFu riproposto nell'estate del 2003, dal 30 giugno, alla medesima ora sempre su Rai 1, stavolta condotto da Carlo Conti. La seconda stagione si chiuder\u00e0 il 30 agosto 2003.\nGli autori delle due edizioni 2002-2003 furono Silvio Testi, Marco Salvati, Dario Di Gennaro, Gian Marco Di Gennaro, Maria Minelli; la regia era di Maurizio Pagnussat.\nIl programma \u00e8 stato successivamente ripreso nel 2007 da Mediaset, che dal 22 gennaio ne ha proposto una versione condotta da Alessandro Cecchi Paone ed \u00c9va Henger in onda su Italia 1 dalle 20 alle 21. A partire dal 5 marzo successivo, tuttavia, cambia leggermente la formula e la conduzione, affidata a Daniele Bossari e Ainett Stephens, novit\u00e0 segnalate inoltre dal cambio del titolo in \"Azzardo the Match\". Il programma, nelle sue edizioni targate Mediaset, non ha tuttavia riscontrato il successo sperato. Campione storico di entrambe le edizioni Mediaset \u00e8 stato Ruben Kahlun.\nVallette.\nDurante la gestione Conti, le vallette del programma erano: Silvia Valcikov\u00e1 poi sostituita da Sara Zanier, Valentina Tisci, Francesca Giacomello e Svetoslava Simeonova Lozanova.\nSvolgimento del gioco.\nIn questo gioco, partecipano tre concorrenti che partono tutti con un montepremi di 250.000 \u20ac da difendere in tre manches.\nPrima manche: Una a te, una a me.\nIn questa manche, dopo che il conduttore diceva l'argomento della domanda, i concorrenti avevano 30 secondi per aggiudicarsi l'asta che partiva da 1.000 \u20ac a puntata. Al termine dei 30 secondi, il concorrente che si \u00e8 aggiudicato l'asta rispondeva alla domanda che aveva tre opzioni di risposta.\nUna volta che il giocatore, ha scelto l'opzione corretta doveva distribuire le due opzioni agli avversari, dove se egli rispondeva correttamente manteneva intatto il suo montepremi e faceva perdere l'importo della domanda agli avversari, altrimenti, perdeva lui stesso l'importo al suo montepremi.\nIn questa fase, venivano fatte tre aste per un totale di tre domande. Al termine di questa manche, il concorrente che aveva il montepremi pi\u00f9 basso o che ha puntato di meno nelle precedenti aste nel caso in cui queste siano state aggiudicate ad un unico concorrente andava alla Domanda Azzardo.\nQuesto gioco, nella terza edizione del programma, venne sostituito dall'Errore di stampa in cui il concorrente che si \u00e8 aggiudicato l'asta doveva individuare in un articolo di giornale qual era la definizione errata.\nDomanda Azzardo.\nA questa fase, giocava esclusivamente il concorrente col montepremi pi\u00f9 basso o che ha puntato di meno nella precedente manche se le tre aste siano state aggiudicate ad uno stesso giocatore. Il concorrente per rientrare in gioco doveva puntare una certa somma fino al 50% del suo montepremi per recuperare gli avversari e rispondere ad una domanda con quattro opzioni di risposta. Se il concorrente rispondeva correttamente faceva perdere l'importo dell'azzardo agli avversari, altrimenti, perdeva egli stesso la quota dell'azzardo.\nSeconda manche: Tieni o butti via?\nIn questa manche, i tre concorrenti, dopo che il conduttore diceva l'argomento della domanda, avevano 30 secondi per aggiudicarsi l'asta che partiva da 2.000 \u20ac a puntata. Al termine dei 30 secondi, il concorrente che si \u00e8 aggiudicato l'asta rispondeva alla domanda che aveva quattro opzioni di risposta, in cui ogni volta che veniva svelata un'opzione di risposta, il giocatore doveva decidere se tenerla o scartarla. Le opzioni che poteva tenere il giocatore erano due al massimo, inoltre, se rispondeva bene faceva perdere l'importo dell'azzardo agli avversari, altrimenti, perdeva egli stesso la quota dell'azzardo.\nIn questa fase, venivano fatte in tutto tre domande e al termine di questa manche, il concorrente col montepremi pi\u00f9 basso andava alla Domanda Azzardo.\nTerza manche: Le quattro verit\u00e0.\nIn quest'ultima manche, venivano fatte due domande pi\u00f9 una finale, dove nelle prime due, dopo che il conduttore diceva l'argomento della domanda i concorrenti avevano 30 secondi per aggiudicarsi l'asta che partiva da 5.000 \u20ac a puntata, poi, nell'ultima domanda veniva fatta un'asta al buio dove il concorrente che aveva puntato di pi\u00f9 degli avversari si aggiudicava la domanda che aveva cinque opzioni di risposta. Il concorrente, nel rispondere alla domanda doveva scegliere quattro opzioni di risposta e se queste erano giuste, andava a disputare la manche finale, altrimenti, se sbagliava perdeva la somma puntata e andava in finale l'avversario col montepremi pi\u00f9 alto.\nManche finale: I protagonisti.\nIl concorrente con il montepremi pi\u00f9 alto, doveva rispondere a 10 domande riguardo 10 personaggi in 3 minuti. Del suo montepremi, inizialmente, iniziava a giocare con la prima o le prime due cifre della somma accumulata fino alla seconda manche e se rispondeva esattamente a una domanda aggiungeva una cifra del suo bottino al montepremi vinto, altrimenti, perdeva una cifra. Al termine della manche, il concorrente se scaduto il tempo a disposizione non ha risposto ad alcune delle domande, il numero delle domande saltate veniva scalato dalle cifre del suo montepremi e tornava di diritto a giocare nella puntata successiva.\nEsportazione del format.\nIl format, interamente creato in Italia, \u00e8 stato esportato in Francia, dove \u00e8 stato trasmesso su France 2 dal 2003 al 2006 con il titolo \"Tout vu tout lu\"."}
{"id": "801484", "revid": "21079", "url": "https://it.wikipedia.org/wiki?curid=801484", "title": "Stairway to heaven", "text": ""}
{"id": "801487", "revid": "92719", "url": "https://it.wikipedia.org/wiki?curid=801487", "title": "Ursus arctos spelaeus", "text": ""}
{"id": "801488", "revid": "400694", "url": "https://it.wikipedia.org/wiki?curid=801488", "title": "Ermes", "text": "Ermes, Hermes o Ermete, raramente Erme (), \u00e8 una divinit\u00e0 della mitologia e delle religioni dell'antica Grecia. Il suo ruolo principale \u00e8 quello di messaggero degli d\u00e8i. \u00c8 inoltre il dio dei commerci, dei viaggi, dei confini, dei ladri, dell'eloquenza e delle discipline atletiche. Svolge anche la funzione di psicopompo, ovvero di colui che accompagna le anime dei defunti verso l'Ade. Figlio di Zeus e della Pleiade Maia, \u00e8 uno dei dodici Olimpi.\nI suoi simboli sono il gallo e la tartaruga, ma \u00e8 chiaramente riconoscibile anche per il borsellino, i sandali e cappello alati e il bastone da messaggero, il caduceo.\nNella mitologia romana il corrispondente di Ermes \u00e8 Mercurio, il quale, sebbene sia un dio di derivazione etrusca, possiede molte caratteristiche simili all'Ermes greco, essendo infatti il dio dei commerci e dei ladri.\nEtimologia del nome.\nDal 1848, quando Karl Otfried M\u00fcller ne forn\u00ec una dimostrazione, si credeva che il nome \"Hermes\" derivasse dalla parola greca \"erma\" (), che identifica un tipo di pilastro quadrato o rettangolare decorato in alto con una testa (generalmente barbuta) di Ermes e in basso con la raffigurazione di organi riproduttivi maschili durante l'erezione. Negli ultimi anni, per\u00f2, la scoperta della precedente presenza del dio anche nel pantheon miceneo, testimoniata dalle iscrizioni in scrittura Lineare B ritrovate a Pilo e a Cnosso che riportano \"\"Hermes Aroia\" (\"Ermes ariete\"), hanno fatto propendere per l'opinione opposta, ovvero che dal dio il nome sia passato alla rappresentazione in forma di pilastro. In ogni caso l'associazione con questo tipo di costruzioni \u2014 usate ad Atene con scopi apotropaici e in tutta la Grecia per segnare le strade e i confini \u2014 ha fatto s\u00ec che Hermes diventasse il dio protettore dei viaggi fatti via terra.\nIl culto di Ermes.\nTempli dedicati a Ermes erano diffusi in tutta la Grecia, ma il centro pi\u00f9 importante dove veniva praticato il suo culto era Feneo in Arcadia dove si tenevano le celebrazioni in suo onore chiamate \"Hermoea\"\".\nIl dio Ermes possedeva il ruolo di psicopompo, cio\u00e8 accompagnatore dello spirito dei morti: aiutava a trovare la via per il mondo sotterraneo dell'aldil\u00e0, ed era uno dei pochi ad avere il permesso di frequentare gli inferi. Nell'Inno omerico a Demetra, Ermes riporta Persefone sana e salva da sua madre Demetra. Ermes accompagna nell'oltretomba le anime dei pretendenti di Penelope uccisi da Odisseo e anche lo spettro di Dario I di Persia nella tragedia \"I Persiani\".\nPer gli antichi Greci, infatti, in Ermes si incarnava principalmente lo spirito del passaggio e dell'attraversamento: ritenevano che il dio si manifestasse in qualsiasi tipo di scambio, trasferimento, violazione, superamento, mutamento, transito, tutti concetti che rimandano in qualche modo a un passaggio da un luogo, o da uno stato, all'altro. Questo spiega il suo essere messo in relazione con i cambiamenti della sorte dell'uomo, con lo scambio di beni, con i colloqui e lo scambio di informazioni consueti nel commercio nonch\u00e9, ovviamente, con il passaggio dalla vita a ci\u00f2 che viene dopo di essa.\nL'Inno omerico a Hermes lo invoca come: \u00abdalle molte risorse (\"pol\u00fdtropos\"), gentilmente astuto, predone, guida di mandrie, apportatore di sogni, osservatore notturno, ladro ai cancelli, che fece in fretta a mostrare le sue imprese tra le dee immortali\u00bb. Hermes funge anche da interprete, svolgendo il ruolo di \"\u00e1nghelos\" (, \"messaggero degli d\u00e8i\"), un compito che divide con Iris. In epoca tardo antica avviene la fusione sincretisca del culto di Hermes e del dio egizio Thot, deriva la figura leggendaria del sapiente profeta Ermete Trismegisto, autore del Corpus Hermeticum. Da questo aspetto di Hermes derivano l'aggettivo ermetico (oscuro, nascosto) e la parola ermeneutica, ovvero l'arte di interpretare i significati nascosti. In greco un uomo fortunato veniva chiamato \"hermaion\".\nLa figura di Ermes come inventore del fuoco pu\u00f2 essere accostata a quella di Prometeo. Si credeva che Hermes, oltre alla siringa e alla lira, avesse inventato anche molti tipi di competizioni sportive e la pratica del pugilato: per questo era considerato il protettore degli atleti. Vari esperti di mitologia contemporanei hanno nei loro scritti messo Hermes in relazione con divinit\u00e0 imbroglione e ingannatrici presenti in altre culture.\nErmes \u00e8 anche il dio degli oratori, della letteratura, dei poeti, dell'atletica, delle invenzioni, e del commercio in generale nonch\u00e9, nella teologia greca, rappresentante del \"l\u00f3gos\" ().\nPlatone fa sostenere anche a Socrate che si 'dice' che: \u00abErmes \u00e8 dio interprete, messaggero, ladro, ingannatore nei discorsi e pratico degli affari, in quanto esperto nell'uso della parola; suo figlio \u00e8 il \"logos\"\u00bb, pur ritenendo che in realt\u00e0 di questi d\u00e8i non sappiamo nulla.\nQuesta caratteristica teologica \u00e8 derivata dalla sua precedente interpretazione mitica come dio del mistero, dei viaggi, dell'inganno, del trasporto di animali, delle vie e delle pietre di confine, dei confini, dei pastori e dei mandriani, degli oratori e dei poeti, della letteratura, dell'atletica, dei pesi e delle misure, del commercio e dell'astuzia caratteristica di ladri e bugiardi, protettore dei ladri e dei messaggeri.\nPer i manichei, Hermes era considerato uno dei cinque profeti che avevano preceduto Mani. Poi il personaggio \u00e8 giunto nella profetologia islamica col nome di Idris ed Enoch (\"Okhnokh\").\nErmes nella mitologia.\nLa nascita di Ermes.\nIl dio Ermes nacque in una grotta del monte Cillene, dove la madre Maia, figlia del Titano Atlante si univa con il Re degli d\u00e8i Zeus all'insaputa della dea Era.\nIl piccolo Ermes fu un bambino molto precoce: nel suo primo giorno di vita invent\u00f2 la lira uccidendo una tartaruga, che divent\u00f2 il suo animale sacro, e la notte stessa riusc\u00ec a rubare la mandria di bovini di Apollo suo fratello, nascondendola in una grotta e cancellandone le tracce degli zoccoli; da questo episodio, divent\u00f2 tra l'altro il protettore dei ladri, oltre che messaggero degli dei. Il piccolo Ermes sacrific\u00f2 agli d\u00e8i due mucche, anche se tentato di mangiarsele. Quando Apollo accus\u00f2 Ermes del furto, dopo aver consultato il volo degli uccelli, Maia lo difese dicendo che non poteva essere stato lui, dato che aveva trascorso con lei tutta la notte. Tuttavia intervenne Zeus, il quale disse che Ermes aveva effettivamente rubato la mandria e doveva restituirla, ma pure che Apollo non doveva approfittare di suo fratello essendo pi\u00f9 grande. Mentre discuteva con Apollo, Ermes cominci\u00f2 a suonare la sua lira: il suono del nuovo strumento piacque cos\u00ec tanto ad Apollo che, in cambio di esso, accett\u00f2 che Ermes si tenesse la mandria rubata. Dopo qualche estate Ermes costru\u00ec il flauto di Pan e fece a cambio con Apollo ricevendo il suo bastone da pastore. Ermes costru\u00ec anche la fisarmonica a bocca che scambi\u00f2 con suo fratello, il quale gli insegn\u00f2 a interpretare il volo degli uccelli. Da quel giorno Ermes divenne anche il protettore dei musicanti e il pastore di tutti i pascoli e di tutte le mandrie.\nPerseo.\nErmes aiut\u00f2 Perseo a uccidere la gorgone Medusa dandogli i suoi sandali alati e il falcetto di Zeus. Diede a Perseo anche l'elmo di Ade che aveva il potere di rendere invisibili, consigliandogli di usarlo per non farsi vedere dalle immortali sorelle di Medusa. Anche Atena forn\u00ec il proprio aiuto a Perseo, prestandogli il suo scudo lucente.\nPrometeo.\nNell'antica tragedia \"Prometeo incatenato\" \u2013 attribuita a Eschilo \u2013 Zeus invia Hermes a discutere con l'incatenato titano di una profezia fatta da Prometeo stesso che diceva che Zeus sarebbe stato rovesciato dal suo trono. Hermes rimprovera Prometeo, lo consiglia di parlare e gli dice che \u00e8 irragionevole voler prolungare la sua tortura, ma Prometeo si rifiuta di spiegare la propria profezia.\nL'Iliade.\nDopo che Zeus impone agli dei di partecipare direttamente alla Guerra di Troia, Ermes si schiera dalla parte degli Achei.\nNonostante ci\u00f2, Ermes protegge il re di Troia Priamo quando questi entra nell'accampamento acheo per chiedere che gli fosse restituito il corpo del figlio Ettore per dargli i funerali.\nL'Odissea.\nDopo il concilio degli dei dove viene deciso che Odisseo pu\u00f2 ritornare a casa, il dio Ermes viene inviato a chiedere a Calipso di lasciare andare il re di Itaca dall'isola di Ogigia.\nOdisseo stesso racconta ad Alcinoo che sull'isola di Eea il dio Ermes si offre di aiutare il re di Itaca dandogli un'erba detta Moly utile come antidoto contro l'effetto delle pozioni di Circe.\nOdisseo e Ermes non si fidano della maga Circe e non vengono trasformati in porci come i loro compagni\nDopo la strage dei pretendenti, Ermes accompagna le loro anime nell'oltretomba.\nLa discendenza di Ermes.\nPan.\nPan, il dio della natura, delle selve, dei pastori e delle greggi dall'aspetto di un satiro, era considerato figlio di Ermes e della ninfa Penelope. Nell'Inno omerico a Pan, dopo averlo partorito, la madre di quest'ultimo fugg\u00ec via dal neonato spaventata dal suo aspetto.\nErmafrodito.\nErmafrodito era figlio di Ermes e di Afrodite. Nato maschio, fu trasformato in un ermafrodito quando gli dei concessero alla lettera a lui e alla ninfa Salmace di non separarsi mai.\nPriapo.\nIl dio Priapo era figlio di Ermes e Afrodite. Attraverso la figura di Priapo si perpetua il ricordo dell'origine di Ermes come divinit\u00e0 fallica. Secondo fonti diverse, Priapo era invece figlio non di Ermes ma di Dioniso.\nEros.\nSecondo alcune fonti il malizioso dio alato dell'amore Eros, figlio di Afrodite, era stato concepito con Ermes, anche se la paternit\u00e0 \u00e8 stata attribuita anche ad altri dei come Ares. La Teogonia di Esiodo afferma che Eros era nato dal nulla e la sua venuta al mondo era precedente agli dei. Nella mitologia romana Eros prese il nome di Cupido.\nTyche.\nLa dea della fortuna Tyche (in greco ) o Fortuna, secondo alcune leggende era figlia di Ermes e Afrodite.\nAbdero.\nAbdero fu un figlio di Ermes che fin\u00ec divorato dalle cavalle di Diomede quando accompagn\u00f2 Eracle a compiere la sua impresa.\nAutolico.\nAutolico, il principe dei ladri, era figlio di Ermes e fu il nonno di Odisseo.\nIconografia di Ermes.\nNelle epoche pi\u00f9 antiche, l'iconografia di Hermes era piuttosto diversa da quella adottata nel periodo classico: era immaginato come un dio anziano, barbuto e dotato di un fallo di notevoli dimensioni.\nNel VI secolo a.C. la sua figura fu rielaborata e trasformata in quella di un giovane dall'aspetto atletico con un cappello alato. Le statue di Hermes ritratto con il suo nuovo aspetto furono diffusamente sistemate negli stadi e ginnasi di tutta la Grecia.\nIn epoca classica Hermes era solitamente ritratto mentre indossava un cappello da viaggiatore dall'ampia tesa oppure il caratteristico cappello alato calzava un paio di sandali anch'essi alati, i talari, e portava il bastone da messaggero, tipico della cultura orientale, o il caduceo, attorno al quale sono intrecciati due serpenti, o anche il \"\"kerykeion\", sopra al quale si trova un simbolo simile a quello usato in astrologia per il segno del toro.\nIndossava abiti semplici, da viaggiatore, lavoratore o pastore. Spesso era rappresentato o ricordato inserendo nelle opere d'arte i suoi tipici simboli, la borsa, il gallo o la tartaruga. Quando era rappresentato nella sua accezione di \"Hermes Logios\"\", ovvero il simbolo della divina eloquenza, generalmente teneva un braccio alzato in un gesto che accentuava l'enfasi dell'orazione.\nL'immagine pi\u00f9 usata e conosciuta di Ermes \u00e8 quella di un ragazzo atletico vestito con abiti semplici da viandante, con un cappello alato, e due sandali alati."}
{"id": "801494", "revid": "110706548", "url": "https://it.wikipedia.org/wiki?curid=801494", "title": "Governatorato di Abyan", "text": " \nAbyan (in arabo: \u0623\u0628\u064a\u0646) \u00e8 un governatorato dello Yemen. \nStoria.\nLa regione del governatorato storicamente ha fatto parte del sultanato di Fa\u1e0dl\u012b, un sultanato indipendente della costa meridionale della Penisola araba, almeno dal XV secolo fino al 1967.\nLa sua capitale \u00e8 Zinjibar."}
{"id": "801496", "revid": "1543377", "url": "https://it.wikipedia.org/wiki?curid=801496", "title": "Grappa", "text": "La grappa \u00e8 un'acquavite di vinaccia ricavata da uve prodotte e vinificate esclusivamente in Italia, distillata in Italia. Anche il distillato di vinaccia prodotto nella Svizzera italiana viene etichettato e commercializzato come grappa.\nVi sono tre principali tipologie di vinacce con cui distillare la grappa:\nLe vinacce vergini o semivergini devono essere obbligatoriamente fermentate prima di dare avvio alla distillazione in quanto la grappa si ottiene unicamente da vinacce \"fermentate.\"\nGrappe di qualit\u00e0 elevata richiedono che si separino, prima della distillazione, i vinaccioli. A maggior ragione, \u00e8 molto raro che una distilleria lasci, anche parzialmente, i raspi insieme alle vinacce.\nNon bisogna confondere la grappa, che \u00e8 un distillato di vinacce fermentate, con l'acquavite d'uva, che \u00e8 un distillato di mosto. Allo stesso modo, la grappa non \u00e8 un distillato di vino (Brandy se invecchiato in legno e cognac o armagnac se francese). Quindi distillato di vinacce, distillato di mosto (d'uva) e distillato di vino sono tre bevande alcoliche diverse.\nPer legge comunitaria (reg. CE 110/2008-all. III) il termine \"grappa\" \u00e8 un'indicazione geografica protetta (art. 16) del solo stato membro Italia (cio\u00e8 non \u00e8 un termine generico ma \u00e8 una denominazione tutelata): ne discende che nessun altro paese pu\u00f2 usare questa designazione.\nEtimologia.\nL'acquavite di vinaccia era ottenuta in tutto l\u2019arco alpino (ma il distillato di vinaccia era ottenuto da tempi immemori in varie zone d'Europa). In Nord Italia a seconda delle regioni era chiamata \u201cbranda\u201d (Piemonte), \u201csgn\u00e0pa\u201d o \u201cgr\u00e0spa\u201d (Triveneto). Successivamente si impone il termina lombardo \"grapa\", che indica il raspo dell'uva. Non \u00e8 quindi legata al monte Grappa, e quindi neppure con Bassano del Grappa, dove pur si trovano alcune delle pi\u00f9 celebri distillerie del Veneto.\nCaratteristiche.\nPer legge il contenuto alcolico per la grappa non deve essere inferiore 37,5% in volume, mentre non \u00e8 fissato un limite massimo: tipicamente, ma non \u00e8 una regola, varia tra il 40% e il 60%.\nIl grado alcolico \u00e8 raggiunto direttamente, nel caso delle grappe \"pieno grado\", oppure viene abbassato aggiungendo acqua, solitamente demineralizzata, al prodotto della distillazione. La quantit\u00e0 di acqua utilizzata per la diluizione dipende, ovviamente, dal titolo alcolometrico di partenza e da quello che si vuole ottenere.\nClassificazione.\nLa grappa pu\u00f2 essere classificata in base all'affinamento e/o alle lavorazioni che seguono la distillazione. Una grappa pu\u00f2 essere definita:\nCon il decreto Mipaaf del febbraio 2016 la dicitura \"barricata\" o \"barrique\u201d \u00e8 riservato esclusivamente ai distillati maturati almeno met\u00e0 del tempo di invecchiamento in barrique (225 lt) e sotto controllo doganale, cosa che prima non avveniva e non vi era certezza ne\u2019 garanzia sulle botti e sul tempo di invecchiamento.\nOvviamente le classificazioni possono coesistere. Per esempio una grappa pu\u00f2 essere giovane e nello stesso tempo, aromatica.\nLe grappe possono essere anche differenziate in base a quali vinacce sono distillate:\nPoich\u00e9 la produzione di bevande alcoliche \u00e8 svolta in regime di deposito fiscale, il tempo di permanenza in botte \u00e8 controllato dall'agenzia delle Dogane e dei Monopoli che sigillano i magazzini di invecchiamento rendendoli inaccessibili al pubblico ma anche alla distilleria stessa che per ogni operazione sulle botti deve chiamare le Dogane per potervi accedere.\nI termini \"affinata\", \"elevata\", \"Solera\", non danno un'indicazione precisa del tempo di giacenza in recipienti di legno.\nStoria.\nI metodi di distillazione si sono sviluppati tra l'VIII e il VI secolo a.C. in Mesopotamia e furono presto applicati al vino per la preparazione dell'acquavite. Questi processi vengono citati dagli alchimisti a partire dal XII secolo d.C. Anche la distillazione dalle vinacce ha probabilmente origini storiche remote.\nUna leggenda attribuisce a un legionario romano del I secolo a.C., dopo il suo ritorno dall'Egitto, l'aver trafugato un impianto di distillazione e di aver iniziato la produzione di un distillato dalle vinacce di un vigneto di cui era assegnatario in Friuli usando le tecniche apprese. Lo storico Luigi Papo fa risalire la prima produzione in Friuli nel 511 d.C. ad opera dei Burgundi, che dalla vicina Austria, durante una breve installazione a Cividale applicarono le loro tecniche usate nella distillazione da sidro di mele alla distillazione a partire da vinacce, ottenendo quindi la grappa.\nLa nascita della Distilleria Nardini, a Bassano del Grappa (VI) nel 1779 determin\u00f2 una vera e propria rivoluzione e segn\u00f2 l'inizio della distillazione moderna in Italia, attraverso l'introduzione del metodo di distillazione \"a vapore\". \nNel Trentino, fino agli anni cinquanta, la tecnica pi\u00f9 praticata era la distillazione a fuoco: si riscaldano le vinacce con il fuoco portandole ad ebollizione e ottenendo l'alcool sotto forma di vapore, successivamente condensato. Inizialmente la condensazione veniva fatta a temperatura ambiente, in seguito con il miglioramento della tecnica si introdusse il riscaldamento e la conseguente condensazione ad acqua. L'evoluzione della distillazione verso sistemi moderni fu rapida. Gli impianti di distillazione a metodo discontinuo sia a vapore che a bagnomaria permisero la produzione di grappe di qualit\u00e0 migliori. Questi impianti consentono di selezionare le singole partite di vinaccia e di grappa.\nFino agli anni settanta del Novecento, le grappe classiche erano prodotte da vinacce indifferenziate. Solo un'azienda piemontese, la Distilleria Bocchino di Canelli, nel cuore dell'astigiano, produceva dal 1898 una grappa da sole vinacce di moscato, abbondanti nella zona. L'idea del fondatore, Carlo Bocchino, fu quella di utilizzare per la distillazione queste profumate ed abbondanti vinacce, le quali, solitamente, venivano abbandonate lungo il greto del torrente Belbo che attraversa per l'appunto l'abitato di Canelli.\nL'idea di produrre una gamma di grappe cosiddette \"monovitigno,\" ovvero prodotte da un'unica tipologia di uva, ha di fatto cambiato la percezione della Grappa, elevandola da prodotto di basso livello a distillato di pregio. Questa \"svolta copernicana\" si deve alla famiglia Nonino che nel 1973 registra il termine \"monovitigno.\" Agli stessi Nonino si deve nel 1984 la nascita dell\"acquavite d'uva\", distillata dall'uva, intesa come frutto.\nTecniche moderne di distillazione e invecchiamento.\nGli impianti moderni di distillazione a bagnomaria continuo sono diventati automatizzati; sono composti da una tramoggia di carico, un distillatore, una colonna di rettifica, ed un condensatore.\nUn progetto di ricerca iniziato nel 2003 dal Laboratorio Sperimentale dell'Istituto Agrario di San Michele all'Adige (TN) ha portato alla realizzazione, nel 2009 presso le Poli Distillerie di Schiavon, di un innovativo alambicco a bagnomaria operante sottovuoto. Rispetto agli impianti a bagnomaria tradizionali, i distillati ottenuti con il vuoto risultano sensibilmente migliorati, per incremento della nota floreale terpenica, per la forte diminuzione delle impurit\u00e0 di testa, per la sensibile diminuzione degli esteri, e per la riduzione dell'alcool metilico. L'applicazione del vuoto al processo di distillazione fu tentata gi\u00e0 verso la fine dell'800 dall'italiano \"Enrico Comboni\" ma si dovettero attendere molti decenni perch\u00e9 ne venisse fatto un uso produttivo e non solo sperimentale, in considerazione delle notevoli difficolt\u00e0 tecniche connesse al rischio di implosione dell'alambicco e alla condensazione dei vapori. Il principale vantaggio derivante dalla pressione negativa all'interno dell'alambicco, ossia il vuoto, consiste nell'abbassamento del punto di ebollizione dell'alcool e dei vari composti volatili presenti nella vinaccia. Questo permette di ottenere un distillato connotato da delicati aromi fruttati e floreali che, essendo termolabili, normalmente vengono persi a causa delle alte temperature presenti all'interno di una caldaia.\nI processi di lungo affinamento nel legno avvengono in modo pi\u00f9 tradizionale in grandi botti da invecchiamento, tipicamente in barrique da 225 litri. Questo \"riposo\" influisce sul prodotto secondo la variet\u00e0 del legno usato che interagisce col distillato con il quale viene a contatto. Per l'invecchiamento della grappa prevalgono il rovere, l'acacia, ed il ciliegio. Gli ultimi, legni chiari che rilasciano poco colore danno una qualit\u00e0 delicata, mentre grazie ai tannini, il rovere conferisce un timbro particolare, secondo la variet\u00e0. Per ragioni di prossimit\u00e0, e per la loro qualit\u00e0 sono spesso utilizzati sia i roveri francesi che croati. Tra i roveri francesi si distinguono particolarmente quelli provenienti dalla foresta di Tron\u00e7ais e delle foreste circostanti nell'Allier, di Nevers, del Limosino e del Cher. Non sono da meno i roveri della Slavonia. Il rovere ha la caratteristica di donare alla grappa non solo un bellissimo colore ambrato, ma cede sostanze fondamentali per la formazione del prodotto finale, spesso imbottigliato in bottiglie artistiche d'artigianato. Per sfruttare le propriet\u00e0 di diversi legni, nel 1999 la Distilleria Marzadro (TN) introdusse l'idea innovativa di affinare la grappa in botti di legni diversi: rovere, acacia, frassino e ciliegio.\nLa legge italiana autorizza anche una \"edulcorazione\" (max 2%) mediante un'aggiunta di zucchero, anche caramellato, nel caso delle grappe invecchiate o riserve. Come espediente commerciale ingannevole, questo consente la produzione di bassa qualit\u00e0 con colori molto intensi simili a quelli ottenuti con processi di lungo affinamento in legno.\nIn seguito alla produzione della grappa, i vinaccioli possono essere utilizzati ulteriormente per la produzione di olio ad usi alimentari o industriali.\nDegustazione.\nPer la degustazione della grappa, vengono generalmente utilizzati i cosiddetti bicchieri \"tulipe.\"\nLe grappe molto invecchiate vengono preferibilmente servite in bicchieri da cognac, tipo \"balloon\", pi\u00f9 ampi ed adatti per apprezzarne le caratteristiche organolettiche.\nLa temperatura di servizio varia in funzione del tipo di grappa. Indicativamente\nA volte la grappa viene servita fredda oppure \"on the rocks\" per mode locali o per mascherare un prodotto mediocre.\nGrappe regionali.\nA seguito della pubblicazione sulla Gazzetta Ufficiale della Repubblica Italiana del 30 settembre 2011 del decreto del Ministero delle politiche agricole alimentari e forestali (Mipaaf), contenente la scheda tecnica della grappa (Reg. UE 110/2008), le denominazioni autorizzate di grappa regionale sono:\nGrappa svizzera.\nMalgrado la denominazione \"grappa\", in base ad un regolamento dell'Unione europea, sia riservata ad acqueviti di vinaccia prodotte e distillate in Italia, anche quelle prodotte nella Svizzera italiana (Ticino e valli italofone dei Grigioni) vengono etichettate e vendute come \"grappa\". Questa deroga \u00e8 dovuta all'accordo tra la Confederazione Svizzera e la UE sul commercio di prodotti agricoli, che per la Svizzera \u00e8 tuttora in vigore, che concede infatti l'uso del termine \"grappa\" alle bevande spiritose prodotte nelle regioni svizzere di lingua italiana, con vinacce ricavate da uve ottenute in tali regioni.\nLegislazione.\nNorma corrente \nLa scheda tecnica della grappa (vedi decreto sopra citato) prescrive, nell'articolo 1 dell'allegato 1, che:\n\"la denominazione \u00abGrappa\u00bb \u00e8 esclusivamente riservata all'acquavite di vinaccia ottenuta da materie prime ricavate da uve prodotte e vinificate in Italia, distillata ed elaborata in impianti ubicati sul territorio nazionale\".\nIl distillato di vinacce prodotti in altri paesi europei non pu\u00f2 quindi essere chiamato grappa, ma spesso assume altri nomi tipici protetti facenti parte della categoria \"Acquavite di vinaccia\", ad esempio: la pi\u00f9 conosciuta \u00e8 quella della Germania chiamata \"Schnaps\", in Francia \u00e8 detta \"Marc\", in Portogallo \u00e8 chiamata \"Aguardente Bagaceira\", in Spagna \"Aguardiente de Orujo\" e in Grecia \"\u03a4\u03c3\u03b9\u03ba\u03bf\u03c5\u03b4\u03b9\u03ac/Tsikoudia\". Poich\u00e9 la legislazione europea non \u00e8 applicabile nell'Uruguay, questa nazione adotta un termine molto simile: \"grappamiel\", cio\u00e8 grappa con miele. Anche la Confederazione Elvetica non permette pi\u00f9 nelle sua legislazione di utilizzare il termine \"grappa\", per alcune zone del cantone italiano, precedentemente consentito.\nNorme abrogate\nIl decreto definisce, tra l'altro, le modalit\u00e0 di presentazione della richiesta di registrazione comunitaria delle bevande spiritose con indicazione geografica, individuate ai sensi dell'articolo 15 del regolamento comunitario.\nSulla Gazzetta ufficiale della Repubblica Italiana del 30 settembre 2011 \u00e8 stato pubblicato il decreto del Ministero delle politiche agricole alimentari e forestali, contenente la scheda tecnica della grappa, in attuazione al regolamento (CE) n. 110/2008 sulla designazione, presentazione, etichettatura e protezione delle Indicazioni Geografiche delle bevande spiritose.\nSi tratta di un importante passo a tutela della Grappa e del patrimonio agroalimentare Italiano, la cui rilevanza e diffusione a livello internazionale richiede una protezione specifica da illegittime usurpazioni da parte dei produttori di altri Paesi. La scheda tecnica, che costituisce un disciplinare di produzione, predisposta dopo un lungo lavoro di concertazione con le categorie di settore, \u00e8 stata trasmessa alla Commissione europea per la registrazione e pubblicazione nella Gazzetta Ufficiale della Ue beneficiando delle regole di protezione e tutela a livello internazionale.\nLe modalit\u00e0 di produzione riportate nella scheda tecnica rispecchiano gli elevati standard qualitativi e la peculiarit\u00e0 della produzione tradizionale, pur tenendo conto dei necessari adeguamenti tecnologici. In particolare, la scheda tecnica relativa alla IG \"Grappa\", oltre agli elementi caratterizzanti il prodotto e il metodo di produzione, prevede l'obbligo di imbottigliamento in impianti ubicati sul territorio nazionale al fine di salvaguardarne la qualit\u00e0 e garantirne l'origine."}
{"id": "801498", "revid": "599013", "url": "https://it.wikipedia.org/wiki?curid=801498", "title": "Tra", "text": ""}
{"id": "801502", "revid": "287204", "url": "https://it.wikipedia.org/wiki?curid=801502", "title": "Governatorati dello Yemen", "text": "I governatorati dello Yemen (in arabo: \"muh\u0101fa\u1e93\u0101t\") sono la suddivisione territoriale di primo livello del Paese e sono pari a 21. Ciascuno di essi si articola ulteriormente in distretti, pari nel loro complesso a 333."}
{"id": "801504", "revid": "59975", "url": "https://it.wikipedia.org/wiki?curid=801504", "title": "WEA International", "text": ""}
{"id": "801506", "revid": "339392", "url": "https://it.wikipedia.org/wiki?curid=801506", "title": "Leibstandarte Adolf Hitler", "text": ""}
{"id": "801508", "revid": "94902", "url": "https://it.wikipedia.org/wiki?curid=801508", "title": "Virus batterico", "text": ""}
{"id": "801510", "revid": "42081", "url": "https://it.wikipedia.org/wiki?curid=801510", "title": "Internazionale liberale", "text": ""}
{"id": "801511", "revid": "1652635", "url": "https://it.wikipedia.org/wiki?curid=801511", "title": "Residenza (diritto)", "text": "La residenza, secondo il diritto italiano, \u00e8 il luogo in cui la persona ha la dimora abituale (art. 43, II comma c.c.). Non bisogna confonderla con la dimora, che, invece, rappresenta il luogo in cui un soggetto si trova occasionalmente, e ha valenza giuridica esclusivamente in assenza della residenza. \u00c8 possibile avere pi\u00f9 di una dimora di fatto, anche se per qualificare un'abitazione come dimora \u00e8 necessario un minimo di stabilit\u00e0.\nAnche se talvolta si parla indifferentemente di residenza e domicilio, dal punto di vista giuridico la residenza, che ha a che fare con l'abitare, \u00e8 diversa dal domicilio, definito come sede di affari e interessi. La residenza non ha necessariamente a che fare con l'abitazione dichiarata come prima casa.\nIn Italia la residenza pu\u00f2 essere riferita a un solo comune, ai fini dell'iscrizione alle liste elettorali e di tutti gli altri benefici fiscali e legali cui hanno diritto i residenti di una determinata localit\u00e0.\nSe una persona cambia residenza e non lo denuncia al comune nei modi di legge (art. 44 c.c.) il cambiamento \u00e8 \"inopponibile ai terzi di buona fede\", ovvero a coloro che non ne sono a conoscenza.\nIl diritto alla residenza.\nNell'ordinamento italiano la residenza \u00e8 disciplinata dalle norme seguenti:\nSecondo la posizione su cui si \u00e8 attestata la giurisprudenza, la residenza \u00e8 costituita da due elementi:\nIn presenza dei suddetti elementi, come stabilito dalla Cassazione (Cass. n. 1081/68), sorge in capo all'interessato un diritto soggettivo alla residenza, rispetto al quale la legge attribuisce all'autorit\u00e0 amministrativa compiti di accertamento, ma non margini di discrezionalit\u00e0.\n\u00c8 stato riconosciuto quindi al giudice ordinario il potere di obbligare la pubblica amministrazione al riconoscimento del diritto in capo all'interessato, qualora ne ricorrano i presupposti, e di condannare la stessa al risarcimento dei danni.\nL'iscrizione nei registri anagrafici del Comune di residenza costituisce presupposto per beneficiare di molti diritti riconosciuti dallo Stato, ad esempio il diritto di voto e il diritto all'assistenza sanitaria. Ci\u00f2 rende il diritto alla residenza un diritto particolarmente importante.\nCome cambiare la propria residenza.\nSenza tetto e senza fissa dimora.\nFonti del diritto (universale) di residenza sono: \nIl diniego dell'iscrizione anagrafica comporta l'ineffettivit\u00e0 di un complesso di diritti, quali:\nI cosiddetti senza tetto e senza fissa dimora non soddisfano l'elemento oggettivo della residenza (la permanenza in un luogo), tuttavia hanno il diritto alla residenza al fine di esercitare i propri diritti civili (voto) e sociali (servizi). La legge impone ai comuni di iscrivere entrambi all'anagrafe.\n\"Senza fissa dimora\" \u00e8 una persona che si sposta da un Comune a un altro. A tal fine, egli pu\u00f2 scegliere un comune di residenza (\"elezione della residenza anagrafica\"), dove beneficer\u00e0 del diritto di voto e di quello all'assistenza sociale. Le persone senza fissa dimora sono iscritte all'anagrafe sotto un indirizzo fittizio (ad esempio \"via della casa comunale\", \"via del Municipio\", \"via Citt\u00e0 di Bari\").\n\"Senza tetto\" \u00e8 una persona che risiede in un Comune, pur non avendo un'abitazione. Una persona senza tetto ha diritto all'iscrizione all'anagrafe nel luogo in cui dimora (ad es. \"km 42 della SS 15\", \"Cavalcavia X\"), o a un indirizzo fittizio.\nA questo riguardo, un'ordinanza del Tribunale di Bologna ha stabilito che queste persone possono ottenere la residenza presso dormitori o centri di accoglienza.\nA Roma, su proposta della Comunit\u00e0 di Sant'Egidio, la giunta comunale ha emesso la delibera, che permette ai senza fissa dimora di iscriversi a un indirizzo fittizio, in via Modesta Valenti. L'iscrizione a un indirizzo plausibile impedisce che tali persone siano identificate e discriminate.\nStranieri e residenza.\nGli stranieri, ossia le persone che non siano cittadini U.E., che vogliono ottenere la residenza devono recarsi presso l'Anagrafe del Comune nel quale dimorano provvisti di uno dei seguenti documenti:\nL'esercizio del diritto alla residenza \u00e8 un primo passo per avere il permesso di soggiorno e la cittadinanza.\nIl regolamento di attuazione della legge sulla residenza stabilisce appunto che si considera legalmente residente lo straniero che risiede \u201cavendo soddisfatto le condizioni e gli adempimenti previsti dalle norme in materia d'ingresso e di soggiorno degli stranieri in Italia e da quelle in materia d'iscrizione anagrafica\u201d.\nIl sindaco di Cittadella, Massimo Bitonci, ha emanato nel novembre del 2007 un'ordinanza che impone agli stranieri di disporre di un reddito minimo come requisito per l'iscrizione alle liste dei residenti. L'ordinanza \u00e8 stata da pi\u00f9 parti ritenuta razzista e discriminatoria, oltre che illegale. Numerosi altri comuni hanno adottato normative simili, che sono sfociate in condanne da parte dei tribunali locali.\nCittadini dell'Unione europea e residenza.\nI cittadini di altri stati membri dell'Unione europea, sebbene non debbono esibire il passaporto per ottenere la residenza, vedono condizionato il diritto alla residenza al riconoscimento del diritto di soggiorno in uno degli Stati membri diverso da quello di cittadinanza, come stabilito dalla direttiva n. 2004/38/CE, \"Diritto dei cittadini dell'Unione e dei loro familiari di circolare e di soggiornare liberamente nel territorio degli Stati membri\".\nA tale proposito, il decreto legislativo n. 30 del 6 febbraio 2007, in attuazione della direttiva n. 2004/38/CE, stabilisce (art. 7) che il diritto di soggiorno per un periodo superiore a tre mesi \u00e8 riconosciuto se trattasi di:\nLa norma ha dato vita a provvedimenti di negazione della residenza ai cittadini comunitari privi di reddito minimo. I provvedimenti sono stati adottati di recente da alcuni Comuni."}
{"id": "801521", "revid": "125640114", "url": "https://it.wikipedia.org/wiki?curid=801521", "title": "Arsis", "text": "Gli Arsis sono una band technical melodic death metal statunitense di Virginia Beach, nata nel 2000.\nLa loro musica contiene anche influenze black metal e thrash metal, tipiche del death hanno riff complessi e assoli simili al technical death metal e al melodic death metal. Il gruppo \u00e8 attualmente sotto contratto con la Willowtip Records negli Stati Uniti e con la Nuclear Blast in Europa.\nLe loro principali influenze sono Racer X, King Diamond, Iron Maiden, Morbid Angel e Dissection."}
{"id": "801523", "revid": "121890", "url": "https://it.wikipedia.org/wiki?curid=801523", "title": "Cassatella di sant'Agata", "text": "La cassatella di sant'Agata (\"minnuzzi 'i sant'\u00c0jita\" o \"minnuzzi 'i V\u00ecrgini\" in siciliano) \u00e8 un dolce tradizionale catanese, che viene realizzato durante la festa di sant'Agata.\nOrigini.\nSecondo quanto arguito da Emanuele Ciaceri, la festa di sant'Agata trarrebbe origine in molte sue parti dai culti isidei. Uno degli elementi di maggior interesse per lo studioso \u00e8 proprio il dolce chiamato \"minnuzza di V\u00ecrgini\", che riproporrebbe il seno della dea Iside nella sua veste di dea madre.\nUn altro parallelo si trova nei culti dei misteri eleusini, dove in occasione dei riti demetriaci si usava consumare dei panetti dolci il cui aspetto riproponeva il seno della dea Demetra, protettrice delle messi e a sua volta considerata anch'essa dea madre. Entrambi i culti, quello isideo e quello demetriaco, sono documentati a Catania sia da fonti scritte che dai rinvenimenti archeologici; questi culti hanno influenzato, dove piuttosto non sono stati assorbiti del tutto, le festivit\u00e0 religiose agatine, cos\u00ec il panetto dolce rappresentante la fertilit\u00e0 della madre terra assume il valore simbolico dell'atto del martirio subito dalla santa catanese alla quale fu amputata una mammella.\nDescrizione.\nLa cassatella di sant'Agata \u00e8 di fatto una piccola cassata siciliana a forma di piccoli seni.\nSi tratta di dolci a forma tondeggiante fatti con pan di spagna imbevuto di rosolio e farciti con ricotta, gocce di cioccolato e canditi. All'esterno sono ricoperti di glassa bianca e rifiniti con una ciliegia candita in cima. La ricotta \u00e8 fatta rigorosamente con il latte di pecora."}
{"id": "801528", "revid": "287204", "url": "https://it.wikipedia.org/wiki?curid=801528", "title": "Carnevalate", "text": "Con il termine Carnevalate si indica una tipologia specifica della produzione comico-giocosa legata al periodo del carnevale.\nIn componimenti poetici di varia natura, venivano capovolti i valori tradizionali e i luoghi comuni, portando a un giocoso ribaltamento del mondo in nome dell\"'asinitate\". Temi tradizionali erano dunque l'amore libertino, il sesso sfrenato, la satira anticlericale, la critica del potere politico, l'esasperazione di temi legati al cibo, ai banchetti, alle abbuffate, ai travestimenti, agli scambi di ruoli, ecc.\nProduzione che ebbe grande diffusione e fortuna, attraversando i secoli che vanno dal XIII al XVIII.\nParticolarmente interessante in quest'ambito la produzione in lingua siciliana dell'Accademia degli Zelanti di Acireale."}
{"id": "801531", "revid": "363629", "url": "https://it.wikipedia.org/wiki?curid=801531", "title": "Farmacognosia", "text": "La farmacognosia \u00e8 una branca della farmacologia che si occupa dello studio di farmaci ricavati da fonti naturali, o \u201cdroghe\u201d. La farmacognosia \u00e8 materia fondamentale per lo studente della facolt\u00e0 di Farmacia e per corsi per erbochimico.\nLa Societ\u00e0 italiana di farmacognosia la definisce come \"una disciplina che tratta i prodotti di origine naturale impiegati come medicamenti o nella preparazione di medicamenti\". \nSecondo la definizione dell'American Society of Pharmacognosy, il termine farmacognosia si riferisce allo studio delle propriet\u00e0 fisiche, chimiche, biochimiche e biologiche di farmaci o sostanze medicinali o potenziali farmaci o potenziali sostanze medicinali di origine naturale, nonch\u00e9 alla ricerca di nuovi farmaci da fonti naturali. \nLa farmacognostica studia il controllo qualit\u00e0 fitochimico delle droghe vegetali, condotto dall'erbochimico, tecnico esperto nel controllo qualit\u00e0 fitochimico.\nStoria ed etimologia.\nLa parola \"farmacognosia\" deriva dai termini greci \"\u03c6\u03ac\u03c1\u03bc\u03b1\u03ba\u03bf\u03bd\" pharmakon (farmaco o veleno) e \u03b3\u03bd\u1ff6\u03c3\u03b9\u03c2 \"gnosis\" (conoscenza). \nIl termine \"farmacognosia\" \u00e8 stato usato per la prima volta del medico austriaco Johann Adam Schmidt nel 1811 in \"Lehrbuch der Materia Medica\" e nel 1815 da Anotheus Seydler in un lavoro intitolato \"Analecta Pharmacognostica\". \nNel XIX secolo e all'inizio del XX secolo il termine \"farmacognosia\" era usato per definire una branca della medicina o della merceologia che ha a che fare con i farmaci nella loro forma grezza, non purificata, ovvero come droga. Le droghe sono sostanze di origine vegetale, animale o minerale seccate e non purificate usate come medicamenti. \nLo studio di questi materiali sotto il nome di \"farmacognosia\" si \u00e8 sviluppato inizialmente nelle aree europee di lingua tedesca, mentre in altri Paesi si preferiva la dizione latina \"materia medica\" tratta dai lavori di Galeno e Dioscoride. In tedesco viene anche usato come sinonimo il termine \"Drogenkunde\" (\"scienza delle droghe\").\nAgli inizi del XX secolo, la materia si \u00e8 sviluppata principalmente sul lato botanico, con particolare attenzione alla descrizione e all'identificazione di droghe in forma intera o polverizzata. Queste branche della farmacognosia sono ancora importanti, in particolare per l'identificazione secondo farmacopea e per il controllo di qualit\u00e0, ma un rapido sviluppo in altre aree ha ampliato la connotazione del termine.\nCaratteristiche.\nSebbene la gran parte degli studi farmacognostici si concentri sulle piante e sui farmaci da essi derivati, anche altri tipi di organismi sono ritenuti farmagognosticamente interessanti, in particolare vari tipi di microbi (batteri, funghi ecc) e, recentemente, organismi marini.\nLo studio contemporaneo della farmacognosia pu\u00f2 essere suddiviso in diversi campi:\nLa farmacognosia studia inoltre:\nClassificazione delle droghe.\nLe droghe, in prima istanza, vengono classificate in:\nI principi attivi in esse contenuti possono derivare da:\nProduzione di droghe vegetali.\nLe droghe vegetali possono essere ottenute sia da piante spontanee, sia da piante coltivate e la scelta dipende primariamente da fattori economici. Risulta conveniente raccogliere piante spontanee qualora siano particolarmente diffuse e i costi di raccolta siano contenuti. La coltivazione d'altro canto offre diversi vantaggi tra cui:\nUna volta raccolta dalla pianta fresca, la droga pu\u00f2 andare incontro a vari processi di lavorazione, primo tra tutti, l'essiccazione. Il processo di essiccazione \u00e8 volto a disidratare la droga in modo da fermare comuni processi enzimatici che, nell'ambiente acquoso del citoplasma delle cellule vegetali, potrebbero danneggiare i principi attivi (stabilizzazione della droga). Il processo impedisce inoltre il propagarsi di microorganismi (muffe o batteri) permettendone cos\u00ec una miglior conservazione.\nNegli anni sono stati sviluppati vari sistemi di essiccazione data la sensibilit\u00e0 di alcune droghe o principi attivi al calore. Tra le principali tecniche di essiccazione ricordiamo:\nLa conservazione deve essere effettuata, generalmente, in luoghi asciutti e lontani dalla luce per impedire la crescita di microorganismi ed eventuali reazioni fotochimiche indotte dai raggi solari. Alcune droghe sono caratterizzate da esigenze di conservazione particolari di cui \u00e8 bene tener conto, ma i principali fattori che agiscono in senso deleterio sulle droghe sono essenzialmente:\nLa variabilit\u00e0 del principio attivo.\nPer principio attivo intendiamo la sostanza chimica contenuta nella droga che ne promuove l'attivit\u00e0 farmacologica. Sebbene oggi, grazie alle moderne metodologie chimiche e farmacologiche siamo riusciti ad isolare, caratterizzare e standardizzare molti principi attivi vegetali che sono entrati a far parte dell'attuale arsenale farmacoterapico a disposizione del medico e del farmacista (alcuni esempi lampanti sono l'atropina, la silimarina o il taxolo), la maggior parte degli estratti di droghe vegetali, contengono una miscela di molecole biologicamente attive chiamata fitocomplesso. Capita spesso che pur avendo caratterizzato chimicamente tutti i componenti del fitocomplesso, non si riesca ad individuare la singola molecola responsabile dell'azione farmacologica. Ci\u00f2 \u00e8 spesso dovuto al fatto che le molecole del fitocomplesso interagiscano tra loro e dipendano l'una dall'altra per produrre l'effetto finale (per esempio aumentando la biodisponibilit\u00e0 della/e molecola/e attiva/e o aumentandone l'effetto). Per questo motivo capita spesso di non poter standardizzare l'estratto di una droga (producendo dunque un estratto purificato) preferendo l'utilizzo di un estratto grezzo (tisana, decotto, estratto alcolico o polvere).\nNella produzione delle droghe vegetali risulta fondamentale tener conto del fatto che:\nI principali fattori di variabilit\u00e0 sono:\nFattori naturali endogeni.\nCome gi\u00e0 anticipato, riguardano caratteristiche specifiche della pianta e del suo ciclo vitale:\nFattori naturali ecologici.\nI fattori naturali ecologici riguardano il contesto ambientale di crescita e sviluppo della pianta e sono:\nFattori artificiali.\nRiguardano le influenze sulla composizione quali-quantitativa dei principi attivi delle droghe date da:\nPreparazione delle droghe vegetali.\nLe droghe vengono sottoposte ad una serie di procedure volte ad estrarne i principi attivi. Si distinguono metodi di preparazione di tipo meccanico e di tipo estrattivo spesso usati in successione poich\u00e9, lo scopo dei metodi meccanici \u00e8 ridurre in piccole parti la droga allo scopo di ottimizzare l'estrazione dei principi attivi tramite i mezzi estrattivi.\nMetodi meccanici.\nEsistono differenti metodi meccanici che si adattano al trattamento dei vari tipi droga. Essenzialmente distinguiamo tra metodi meccanici utilizzati nel trattamento di droghe secche:\nMetodi meccanici utilizzati nel trattamento di droghe fresche:\nMetodi estrattivi.\nVengono utilizzati per estrarre i principi attivi dalle droghe lavorate. Tra i principali metodi estrattivi vi sono l'estrazione con solvente o con fluidi supercritici, la distillazione, l'infusione, la decozione, l\"'enfleurage\", la macerazione, la percolazione, la digestione."}
{"id": "801535", "revid": "72396", "url": "https://it.wikipedia.org/wiki?curid=801535", "title": "George Harrison e i Beatles", "text": "George Harrison \u00e8 stato uno dei compositori pi\u00f9 particolari del grande panorama della musica del '900, nonch\u00e9 un ottimo interprete di musica tradizionale indiana. Musicista dalla tecnica lineare, mai eccedente in virtuosismi, \u00e8 l'autore di molti brani celebri dei Beatles come \"Something\", \"Here Comes the Sun\" o \"While My Guitar Gently Weeps\".\n1958 - 1962.\nI Quarrymen.\nNel marzo del 1958, Paul McCartney, amico di George, gli chiese di entrare nel gruppo dei Quarrymen, di cui faceva parte, oltre a Paul e ad altri giovani di Liverpool, John Lennon, che ne era chitarrista e il cantante. George accett\u00f2 e cos\u00ec divenne parte del gruppo \"skiffle\". Inizialmente John aveva un comportamento distaccato probabilmente dovuto alla differenza d'et\u00e0 tra i due (George aveva solo 14 anni), ma dopo un breve periodo si convinse che la grande bravura nel suonare la chitarra avrebbe portato un importante contributo alla crescita del gruppo, l'entrata di George allarg\u00f2 il repertorio musicale dei \"Quarrymen\", infatti fece conoscere a Paul e John Carl Perkins e Buddy Holly. Il gruppo, dopo l'uscita di alcuni membri, si ridusse ai soli John Lennon, Paul McCartney e George Harrison. Agli inizi del 1960 era entrato nel gruppo Stuart Sutcliffe al basso, un grande amico di John, per\u00f2 con scarse capacit\u00e0 strumentali; nello stesso periodo la band fu ribattezzata \"The Beatals\", nome che in seguito cambi\u00f2 in \"Silver Beetles\". Dopo esser rimasti senza batterista per molti mesi, i \"Silver Beetles\" arruolarono come batterista Tommy Moore, che aveva diversi anni in pi\u00f9 di loro; verso giugno del 1960 Moore lasci\u00f2 il gruppo che cos\u00ec dovette mettersi alla ricerca di un nuovo batterista, e lo trov\u00f2 in Pete Best, che rimase nel gruppo fino al 1962, anno in cui venne sostituito da Ringo Starr; il gruppo aveva gi\u00e0 cambiato nome in \"Beatles\".\nL'esordio dei Beatles.\nNel 1962 i Beatles, dopo aver passato diversi mesi negli ultimi anni a suonare rock'n'roll tra Amburgo e Liverpool, ottennero un contratto discografico con la Parlophone, e incontrarono il produttore George Martin, che rimase produttore discografico dei Beatles fino al 1970. Dopo la pubblicazione del loro primo singolo, \"Love Me Do/P.S.I Love You\", i Beatles cominciarono la loro ascesa nel panorama musicale.\n1963 - 1965.\n\"Please Please Me\" e \"With the Beatles\".\nNei primi album dei Beatles, Harrison appare senza dubbio collocato in secondo piano rispetto a McCartney e Lennon. Nell'album di esordio \"Please Please Me\" cantava come solista solo in \"Do You Want to Know a Secret\" di Lennon; nel successivo \"With the Beatles\" apport\u00f2 il suo primo contributo come autore con \"Don'Bother Me\", canzone in qualche modo anticipatrice sia sotto l'aspetto della futura direzione compositiva anticonformista del \"Beatle silenzioso\", sia sotto l'aspetto espressivo-testuale e per la particolare ricerca musicale.\n\"A Hard Day's Night\".\nIn \"A Hard Day's Night\", terzo lavoro dei Beatles, Harrison non fu accreditato come autore in alcun brano, dimostrando per\u00f2 una gran duttilit\u00e0 nell'applicarsi a stili diversi pur mantenendo delle proprie evidenti caratteristiche. Spazi\u00f2 cos\u00ec dal R&amp;B esplosivo di \"When I Get Home\" alla latineggiante e acustica \"And I Love Her\", passando per il pop da ballata della \"titletrack\".\n\"Help!\".\nNell'album \"Help!\" tornano ad apparire alcune composizioni harrisoniane. L'acustica \"I Need You\", dedicata a Pattie Boyd, ha forti influssi dylaniani e presenta un Harrison vero e toccante, ma ancora impacciato nella composizione e nell'esecuzione vocale (\"troppo adeinoidale e un po' strappata nella pronuncia\"). Con \"You Like Me Too Much\" George ritorna nel ritornello allo stile iniziale dei Beatles, caratterizzato dalle intricate armonie vocali; si possono per\u00f2 notare delle differenze, come l'inserimento di un vero e proprio motivo blues nel riff di piano e la presenza di un gioco di alterazioni cromatiche e accordi diminuiti che rimarr\u00e0 caratteristico della sua vena compositiva anche nella fase pi\u00f9 matura.\n1965 - 1967.\n\"Rubber Soul\".\nIn \"Rubber Soul\", album che accenna alle prime articolazioni sperimentali del quartetto inglese, George tra i primissimi musicisti pop inser\u00ec nell'orchestrazione di \"Norwegian Wood\" il Sitar, strumento al quale si era umilmente dedicato sotto la guida dell'amico e maestro Ravi Shankar, creando cos\u00ec una inaspettata fusione tra le sonorit\u00e0 indiane e il sound giovanile-occidentale. In quell'LP, Harrison compose \"Think for Yourself\", una canzone dal testo aggressivo e moraleggiante che sembrava anticipare il processo di trasformazione del gruppo che sarebbe avvenuto in \"Revolver\", accompagnato da un basso distorto ma non stucchevole in primo piano e da una serie di riff rock; e \"If I Needed Someone\", nella quale egli espresse la propria ammirazione nei giochi tonali che i Byrds costruivano sopra ciascun accordo, e ottenendo un risultato che pur rimanendo nella tradizione occidentale risultava essere quasi in stile \"orientale\".\n\"Revolver\".\n\"Revolver\" segn\u00f2 il momento di massima produzione per Harrison, l'album contiene tre brani interamente composti da lui. \"Taxman\", che apre il disco, \u00e8 storicamente sempre stato uno dei pezzi-identit\u00e0 del mondo hippy in rivolta, visto il tema della tassazione governativa invadente dell'allora Ministro laburista inglese Harold Wilson. La limpidezza testuale e il dominante sfondo musicale (chitarre elettriche leggermente distorte, riff duri e penetranti, voci pulite dagli effetti di studio) rendono questa canzone un espressivo e complesso anello di passaggio di un percorso artistico intrapreso dal gruppo tutto. \"I Want To Tell You\" si distingue per la schiettezza attraverso la quale Harrison si rivolge al pubblico ascoltatore. Il riff iniziale energico e apparentemente semplice \u00e8 l'anticipazione di un'esplosione verbale, quasi urlata, discriminante in una vena evidentemente progressista; Harrison condanna la strumentalizzazione dell'individuo, in un rapporto interpersonale da parte di uno dei membri, a favore di un disumano finalismo egoista. \"Love You To\" \u00e8 infine la prima esplicita realizzazione di musica indiana da parte di un George Harrison capace di mescolare lo stile musicale folcloristico indiano con una melodia apprezzabile anche dalle orecchie non istruite a simili sviluppi musicali.\n\"Sgt. Pepper's Lonely Hearts Club Band\".\nDopo quest'esplosione di creativit\u00e0, in \"Sgt. Pepper's Lonely Hearts Club Band\" George propone la sola \"Within You Without You\", che sembra ricalcare l'orma di \"Love You To\" in una direzione leggermente pi\u00f9 ritmicamente lenta, affiancando alla variazione ritmica un testo incentrato sulla necessit\u00e0 di trovare una funzione catartica, in questo caso la religione, in funzione della propria esistenza.\n\"Magical Mystery Tour\".\nGeorge mantiene questa vena compositiva anche nel successivo album dei Beatles, \"Magical Mystery Tour\". Come contributo realizzativo all'album, comunemente considerato un continuo allo stile di Sgt. Pepper, Harrison presenter\u00e0 la psichedelica \"Blue Jay Way\": una composizione basata su un accordo di settima diminuita e sul complesso utilizzo di nuove strumentazioni di studio, capaci di superare negli effetti ma non nei risultati l'album precedente. Si direbbe quasi che \"le vele della nave creativa di Harrison si siano tristemente sgonfiate\".\n1968 - 1970.\nIl \"White Album\".\nRitornando negli studi di registrazione della EMI, dopo il soggiorno in India, il gruppo inizia la realizzazione del doppio album \"The Beatles\", pi\u00f9 comunemente conosciuto come il \"White Album\".\nDurante le settimane passate a Rishikesh, in India a studiare la meditazione trascendentale sotto la guida del guru indiano Maharishi, il gruppo aveva composto un gran numero di brani; realizzati con l'ausilio di chitarre acustiche, gli unici strumenti disponibili in quelle settimane. George compose vari brani ma nel \"White Album\" ne vennero inclusi solo quattro. \"While My Guitar Gently Weeps\", che vede in sala di incisione la presenza illustre alla chitarra solista di Eric Clapton, \u00e8 senza dubbio uno dei brani pi\u00f9 conosciuti dei Fab Four; articolato su un ricco gioco di bassi e su una chitarra ritmica inserita in un gioco di alternanza di battute con un organo, si sviluppa su una grande esplosivit\u00e0 espressa nei fraseggi di chitarre da Clapton e caratterizzato alla \"determinazione\" vocale di Harrison, il brano coinvolge l'ascoltatore in un vortice di lirismo mai prima sfiorato da parte dell'autore. Non che non ci siano stati dei problemi: sembra che in seguito George si fosse lamentato che Paul, volendo aggiungere un discanto cantato da lui stesso, avesse tentato di \"rubargli la scena\". In \"Piggies\" il tema della critica della societ\u00e0 si presenta in una forma nuova e pungente; analogamente al modello testuale lennoniano, Harrison esplode in una serie di giochi metaforici che mirano ad esprimere gli interessi individuali, fonte di continua sopraffazione dell'altro, in una vena amaramente sarcastica. Il clou \u00e8 intelligentemente inserito nel finale, nel quale George affianca all'apparato orchestrale-polistrumentale che ha intersecato le armonie dell'intera composizione una registrazione di cacofonie suine.\n\"Long, Long, Long\" \u00e8 un accenno ad una direzione compositiva che George intraprender\u00e0 pi\u00f9 avanti nella sua carriera da solista; il tono acustico e malinconico coinvolge nella sua esecuzione l'ascoltatore tanto quanto i silenzi che l'accompagnano. Il testo sembra avere un'ispirazione poetica e quasi inadatta al fianco delle composizioni leggere di McCartney, mettendo in luce la franchezza di Harrison ed il carattere solitario che traspare da un sound quasi propriamente folk. Infine \"Savoy Truffle\" \u00e8 un divertissement, nato mentre con l'amico Eric Clapton stavano mangiando una scatola di dolci. La prima strofa \u00e8 praticamente l'elenco del contenuto della scatola.\n\"Yellow Submarine\".\nIl successivo \"Yellow Submarine\" segna un'involuzione per Harrison, che per esso compone \"It's All Too Much\" che pur iniziando bene con una bella sintesi tra melodia orientale e arrangiamento pop si perde in una lunghezza eccessiva, e riesuma una sua vecchia composizione, \"Only a Northern Song\", che probabilmente era nata in un momento di sconforto per il trattamento iniquo dell'editore delle sue canzoni, appunto la Northern Songs. Il testo del brano \u00e8 autoreferenziale, dicendo \"se pensate che questi accordi siano messi a caso e che il cantante stia stonando, avete ragione: \u00e8 stata scritta cos\u00ec, perch\u00e9 tanto \u00e8 solo una Northern Song...\". Per la cronaca, George fond\u00f2 poi la sua casa di edizioni musicali, la Harrisongs.\n\"Abbey Road\".\nProseguendo cronologicamente nelle apparizioni discografiche, si trova il singolo \"Old Brown Shoe\", lato B di \"The Ballad of John and Yoko\", con un riff ostinato al pianoforte e un testo costruito unendo vari opposti. Nel 1969 il gruppo registr\u00f2 \"Abbey Road\", virtualmente il canto del cigno del gruppo (le registrazioni dei brani del disco sono infatti posteriori a quelle di \"Let It Be\"), e dove George, quasi come una meteora, brill\u00f2 come non mai. \"Something\", nato nel pi\u00f9 totale rigore espressivo acustico e reso grande da una compatta partecipazione di McCartney al basso, di Lennon probabilmente all'organo e di Starkey quanto mai ispirato alla batteria, in virtuose ma inerenti rullate, divenne il primo \"lato A\" di George tra i 45 giri dei Beatles. Oltre la dolcezza inesprimibile della musica e la solennit\u00e0 della voce di Harrison, che scandisce con un'armonia vocale penetrante un testo unico e straordinariamente toccante nella sua semplicit\u00e0, la canzone presenta anche quella necessaria forma di \"infinitamente adatta\" ballata romantica. \"Here Comes the Sun\", il secondo brano harrisoniano nel disco e quello che apre il lato B, presenta anch'essa un lirismo ed una capacit\u00e0 di ricreare la pi\u00f9 calda sentimentalit\u00e0 attraverso la musica inimitabili. Harrison la suona con un capotasto spostato al 7\u00b0 tasto, apportando alla composizione un solarit\u00e0, sinonimo di gioia ed esplosione di vita, che accompagna l'ardua composizione fondata generalmente su due accordi (re maggiore e la maggiore). Degno di nota l'intermezzo suonato in tre ottavi, con il testo \"sun, sun, sun, here it comes\" ripetuto pi\u00f9 volte quasi come un mantra.\n\"Let It Be\".\nInfine in \"Let It Be\" Harrison presenta un lavoro molto originale, attraverso i brani \"I Me Mine\" e \"For You Blue\". Il primo brano esprime tutta la rabbia nei confronti di tutti coloro che pensano ed agiscono per una centrizzazione infinita di s\u00e9 in qualsiasi contesto, alimentando la distanza dal vero bene che consiste nella comunione del proprio potenziale costruttivo. La fase strumentale \u00e8 in questa composizione strutturata su due piani paralleli uniti senza la presenza di un interludio (bridge) e addirittura in due tempi diversi - la strofa un valzer in tre quarti, e il ritornello rockettaro in quattro quarti - ma unite da una stessa chiave musicale. La chitarra elettrica di Harrison si abbandona ad un virtuosismo necessario alla costruzione del pezzo stesso; il tutto \u00e8 saggiamente accompagnato da una distorsione che assieme ad un organo potenziano il suono donandogli un'autonoma capacit\u00e0 espressiva, quasi a s\u00e9. \"For You Blue\" \u00e8 invece un vero e proprio blues acustico, straordinariamente somigliante ad una delle classiche introduzioni delle composizioni dei grandi bluesman di colore.\nHarrison, con la partecipazione di Lennon, costruisce un brano costruito su tutti gli stereotipi strumentali del blues classico, come ad esempio il gioco di bassi; anche il testo \u00e8 parallelamente costruito sulle serie di versi formulari e \"a cantilena\" propri di un blues tipicamente originale.\nLista dei brani dei Beatles composti da Harrison.\nAltri brani che furono registrati o composti da George Harrison durante i Beatles in cui \u00e8 accreditato come autore o coautore sono: "}
{"id": "801536", "revid": "125095810", "url": "https://it.wikipedia.org/wiki?curid=801536", "title": "Progettazione della formazione", "text": "La progettazione della formazione (in lingua inglese \"instructional design\", ID) \u00e8 la scienza dell'elaborazione dei dispositivi multimediali per la formazione.\nDagli anni novanta del XX secolo la progettazione della formazione si \u00e8 differenziata sostanzialmente rispetto al recente passato. In seguito all'avvento del World Wide Web \u00e8 nata una nuova professione, quella dell'\"instructional designer\" (ID). L'ID \u00e8 specializzato nell'implementazione e realizzazione di corsi di formazione.\nDescrizione.\nTrasformare le situazioni esistenti in quelle desiderate \u00e8 l'obiettivo essenziale di ogni processo formativo. Per questo la progettazione della formazione \u00e8 un percorso di ricerca - azione in cui diventa fondamentale generare conoscenza in un contesto per generare il cambiamento desiderato. In questo modo \u00e8 possibile coinvolgere i vari partecipanti al processo rendendoli attivi affinch\u00e9 vivano direttamente la loro formazione.\nLa progettazione della formazione \u00e8 un processo volto ad individuare i metodi, i contenuti e i tempi dell'intervento formativo. Inizia con l'analisi dei fabbisogni, cui seguono i momenti della gestione e del monitoraggio. Tale processo non \u00e8 esente da correzioni, posso infatti essere apportate delle modifiche durante lo svolgimento del percorso formativo in modo da renderlo pi\u00f9 coerente con i bisogni formativi che di volta in volta si presentano o che emergono da valutazioni in itinere.\nLe principali fasi di questo processo sono stati individuate da Bramati e sono:\nEssi sono i metodi didattici pi\u00f9 adatti per l'apprendimento di un modulo specifico, perch\u00e9 tengono conto di diversi fattori, come i contenuti dei moduli, la personalit\u00e0 di ogni partecipante, le diverse modalit\u00e0 di apprendimento, il tempo, le risorse finanziarie, le aule, le attrezzature e i supporti tecnici.\nL'analisi dei bisogni formativi, delle risorse e dei vincoli: i bisogni formativi del target considerato sui quali si intende intervenire si dividono in bisogni oggettivi e soggettivi. Con i primi si intendono le necessit\u00e0 formative che emergono da analisi oggettive e dalle richieste del committente, mentre con i secondi le necessit\u00e0 formative delle persone a cui si rivolge l'intervento della formazione.\nLa definizione degli obiettivi punta all'individuazione delle necessit\u00e0 degli allievi, cio\u00e8 stabilire i fini del processo formativo. Per identificare gli obiettivi deve essere individuata la sfera a cui appartiene il comportamento che l'obiettivo si pone come fine, ossia le sfere cognitive, affettive e psicomotorie. Vi sono varie tassonomie che permettono di classificare i vari obiettivi, la pi\u00f9 nota \u00e8 quella di Bloom, che stabilisce sei livelli in ordine gerarchico: conoscenza, comprensione, applicazione, analisi, sintesi e valutazione.\nL'elaborazione di strumenti e metodi (didattici e di valutazione) \u00e8 la terza fase e consiste nell'individuare i contenuti e le metodologie: i contenuti sono informazioni che richiedono specifiche modalit\u00e0 di apprendimento. Ma possono anche riferirsi alle informazioni tratte dalle osservazioni dei partecipanti al processo formativo. Esistono diversi metodi didattici che vengono scelti a seconda della situazione e della coerenza con gli obiettivi che ci si \u00e8 prefissati. Le principali categorie sono: i metodi espositivi, di azione e psicologici i quali si differenziano principalmente per il grado di partecipazione da parte dei discenti.\nLa definizione di contenuti e tempi (4) deve essere adeguata agli obiettivi che si sono prefissati nella fase precedente, ma anche alle capacit\u00e0 di apprendimento degli allievi. Domenico Lipari \u00e8 l'autore dell'ipotesi del modello progettuale chiamato \u201c\"adhocratico\"\u201d, nel progettare la formazione \u00e8 necessario prendere in considerazione tutte le variabili, dal contesto d'azione ai fabbisogni, dagli obiettivi ai contenuti, al fine di individuare il modo migliore per raggiungere i risultati prefissati.\nLa quinta ed ultima fase della progettazione riguarda la valutazione dell'azione formativa. Consiste nel valutare i risultati ottenuti e l'efficacia del processo stesso, i cambiamenti che si sono avuti negli allievi, ecc. nonch\u00e9 il grado di gradimento e di soddisfazione da parte dei partecipanti. la fase di valutazione \u00e8 importante perch\u00e9 non solo valuta la ricaduta del processo formativo ma mira anche a fornire indicazioni e suggerimenti a coloro che curano la progettazione dell'intervento formativo affinch\u00e9 sia sempre pi\u00f9 adatto alle richieste e alle esigenze del partecipanti.\nStoria.\nAnni '60.\nLa progettazione della formazione nacque come teoria dell'istruzione programmata, volta alla costruzione di \u00abmacchine per insegnare\u00bb.\nL'ID nacque in seguito all'annuncio sovietico della messa in orbita del satellite Sputnik 1. Questo evento segn\u00f2 profondamente gli Stati Uniti d'America che decisero quindi di ripensare in modo radicale al loro sistema di educazione e formazione modificandone i modelli didattici.\nLa base scientifica venne fornita dal comportamentismo.\nLa progettazione di tipo comportamentismo si basa sull'assunto che il comportamento umano \u00e8 prevedibile e le decisioni di chi progetta la didattica sono essenzialmente guidate dalla natura del contenuto che il discente dovrebbe padroneggiare.\nL'istruzione programmata di tipo comportamentismo raggiunge il suo apice negli anni '60, per poi iniziare il suo declino e lasciare spazio al cognitivismo. \nLa principale causa del declino \u00e8 dovuta al fatto che il tipo di apprendimento promosso \u00e8 di tipo mnemonico e quindi poco significativo.\nAnni '70.\nA partire dagli anni Settanta, il modello mentale di questi approcci divenne il cognitivismo. La mente umana funziona come un computer, cio\u00e8 \u00e8 un elaboratore di informazioni pertanto l'apprendimento \u00e8 misurabile come memorizzazione delle informazioni provenienti dall'esterno.\nCi\u00f2 che \u00e8 importante, \u00e8 la modalit\u00e0 in cui le informazioni vengono immagazzinate nella memoria. Per essere riutilizzabili, esse devono essere sistemate nella memoria a lungo termine. L'essere umano \u00e8 dunque un elaboratore attivo di informazioni, simile ad un computer, l'apprendimento si definisce cos\u00ec come una modificazione all'interno delle strutture mente dell'individuo.\nDagli anni '80 ad oggi.\nCon l'avvento di Internet come nuovo mezzo di comunicazione di massa, il modello dell'instructional designer venne trasferito sul Web, favorendo cos\u00ec la nascita dei dispositivi dell'e-learning e dei metodi per la loro gestione. La \u00abmacchina per insegnare\u00bb \u00e8 oggi rappresentata dalla piattaforma web, una macchina virtuale costruita interamente con il linguaggio hTML ed \u00e8 presentata sullo schermo del computer con soluzioni grafiche. L'istructional designer ha smesso i panni dell'ingegnere e ha indossato quelli del progettista della formazione. La sua professione si \u00e8 integrata, per non dire fusa, con quella dell'esperto di e-learning.\nE-learning.\nL'e-learning \u00e8 il processo di apprendimento on line (cio\u00e8 attraverso internet) che serve per facilitare ai destinatari del processo formativo l'accesso alle risorse e permette la collaborazione in rete degli stessi, creando aule virtuali.\nLa teledidattica amplia il processo formativo in presenza(, e) serve alle persone fisicamente lontani per seguire un corso di formazione, una lezione universitaria, ecc.\nTutti i corsi di formazione in modalit\u00e0 e-learning hanno bisogno per la loro realizzazione di una connessione internet e dello sviluppo di attivit\u00e0 basate sulla piattaforma tecnologica Learning Management System, di un personal computer, della valutazione e del monitoraggio continuo degli apprendimenti degli allievi.\nLa progettazione dei contenuti prevede l'interattivit\u00e0, cio\u00e8 la possibilit\u00e0 di coinvolgere lo studente in tempo reale durante processo didattico, e la modularit\u00e0, cio\u00e8 l'organizzazione dei contenuti in singoli moduli specifici secondo gli obiettivi formativi che ci si \u00e8 posti.\nUn corso on line viene erogato attraverso una piattaforma tecnologica (Learning Management System). Tale tecnologia permette, al docente o tutor, di tracciare le attivit\u00e0 formative e di apprendimento di ogni allievo, come l'accesso ai contenuti, il tempo di fruizione, e le valutazioni. In questo modo viene a crearsi un'aula virtuale, nella quale avviene l'interazione tra gli studenti, tramite chat, lavagne condivise, videoconferenze, che favoriscono la comunicazione in tempo reale.\nNelle piattaforme e-learning i contenuti hanno bisogno di una particolare progettazione perch\u00e9 devono essere facilmente reperibili per un'immediata fruizione da parte degli allievi. Essi possono essere presentati in vari formati: hTML, animazioni 2D, video-lezioni, simulazioni, esercitazioni o questionari. Vengono realizzati sia attraverso opportuni software sia modificando materiale gi\u00e0 esistente, come gli Ebook.\nAffinch\u00e9 un corso di formazione a distanza possa raggiungere gli obiettivi che si \u00e8 prefissato bisogna organizzare sequenzialmente i vari contenuti in moduli specifici. Lo studente deve disporre di una guida introduttiva nonch\u00e9 di strumenti da utilizzare per contattare il tutor (in caso di problemi tecnici o di necessit\u00e0 di supporto immediato per la risoluzioni di eventuali problemi dovuti al malfunzionamento degli strumenti o alle difficolt\u00e0 di svolgere un compito).\nI contenuti sono divisi in moduli didattici specifici, chiamati Learning object (LO), in modo che ogni allievo dedichi ad esso un tempo prestabilito e determinato. I contenuti devono perseguire le motivazioni di ogni allievo, e perseguire i suoi bisogni formativi.\nI materiali didattici devono adattarsi ad ogni tipo di piattaforma tecnologica. Un corso in modalit\u00e0 e-learning \u00e8 efficace se vengono utilizzate in modo appropriato le tecnologie educative a disposizione.\nOggi un dispositivo per la formazione assistita dal computer \u00e8 formato da:\nNella progettazione della formazione a distanza \u00e8 fondamentale dividere i contenuti in unit\u00e0 di dimensioni abbastanza piccole, che possano essere facilmente apprese dagli allievi (utilizzando anche mappe concettuali) e che contengano l'approfondimento di un argomento specifico. Il corso dovrebbe dividersi in varie lezioni, una per ogni settimana ed ognuna di esse dovrebbe richiedere un certo numero di ore di studio da parte degli studenti.\nOgni lezione contenere al suo interno varie attivit\u00e0: partecipazione ai forum di discussione relativi ad ogni attivit\u00e0, argomento o lezione, esercitazione a distanza, svolgimento del test di autovalutazione. Inoltre, spesso \u00e8 previsto un incontro in presenza di introduzione alla lezione. Il materiale didattico richiede strumenti e risorse come: glossari, indici, schemi, figure, riassunti, sitografia, bibliografia. \u00c8 importante che le pagine multimediali siano chiare e semplici, cos\u00ec come il linguaggio.\nNella progettazione della formazione a distanza \u00e8 fondamentale dividere le ore delle lezioni in presenza da quelle effettuate a distanza. A questo riguardo \u00e8 possibile mettere in evidenza due tipi: a) quella pura, che non prevede attivit\u00e0 in presenza; b) quella mista, che richiede (a seconda delle necessit\u00e0) sia incontri in presenza che a distanza. Viene spesso preferita quella mista, che racchiude in s\u00e9 i vantaggi di entrambi i processi formativi.\nNella progettazione della formazione a distanza gli studenti sono naturalmente portati ad essere autonomi nello studio, anche se vi sono strumenti nella piattaforma che li supportano in caso di necessit\u00e0. Se ogni singolo studente riesce ad apprendere i contenuti senza chiedere aiuti esterni o ad utilizzare materiali diversi da quelli previsti dal corso di formazione, allora si pu\u00f2 dire che il progetto formativo ha raggiunto i suoi fini.\nSistemi di analisi.\nDue sono i particolari strumenti per la progettazione di percorsi formativi:\nLa loro particolarit\u00e0 e la caratteristica che li differenzia dagli altri modelli \u00e8 la propriet\u00e0 di essere interattivi e destinati a piattaforme di apprendimento on-line, software didattici, mezzi di comunicazione e di trasmissione digitali.\nLAMS.\nL'ideatore del sistema Learning activity management system (di seguito LAMS) \u00e8 il professor James Dalziel, direttore del Centro Macquarie E-learning, presso la Macquarie University (Australia) in cui ha sede la Fondazione LAMS, un'organizzazione non a scopo di lucro che gestisce la ricerca e lo sviluppo dei concetti di learning design. \nSi tratta di un nuovo strumento per la progettazione, la gestione e la distribuzione di attivit\u00e0 di apprendimento collaborativo on-line in cui, in apposite chat di discussione, vengono agevolate le interazioni tra studenti-insegnanti e studenti-coetanei. \u00c8 molto usato dagli insegnanti per la loro formazione.\nLe attivit\u00e0 didattiche che compongono ogni \"lezione\" (termine usato in LAMS per indicare ogni learning design) sono sviluppate in sequenza. Ogni lezione \u00e8 composta dal modulo centrale (\"core\") che gestisce l'aspetto strutturale e dal contenuto. Quest'ultimo \u00e8 composto da diversi moduli (\"tools\") che consentono la fruizione dei contenuti e da varie attivit\u00e0 previste nella lezione (es. esercizi di domanda-risposta, ).\nIl sistema consente inoltre al progettista di monitorare e sincronizzare le attivit\u00e0 degli studenti, intervenire su di esse ed, eventualmente, indirizzare il flusso delle attivit\u00e0.\nIl sistema LAMS, attualmente alla versione 2.3, si distingue dagli altri sistemi di gestione dell'apprendimento principalmente per la grafica di lavoro, grazie all'elevato livello di interattivit\u00e0 e collaborazione.\nL'approccio ADDIE.\nIl modello di creazione di percorsi pedagogici pi\u00f9 conosciuto \u00e8 certamente ADDIE (Analysis, Design, Development, Implementation, Evalutation). Tale modello nasce intorno al 1975 grazie al lavoro degli studiosi L. J. Briggs e R. K. Branson, impiegati nel Centro per le Tecnologie Didattiche presso la Florida State University.\nL'acronimo \u00e8 composto dalle parole chiave che scandiscono le cinque fasi su cui si sviluppa il modello. Ogni fase \u00e8 un risultato che alimenta il passo successivo nella sequenza."}
{"id": "801537", "revid": "125439879", "url": "https://it.wikipedia.org/wiki?curid=801537", "title": "Human Nature (Madonna)", "text": "Human Nature \u00e8 una canzone di Madonna. Il singolo, uscito il 6 giugno del 1995, \u00e8 il quarto e ultimo estratto dall'album \"Bedtime Stories\". \"Human Nature\" \u00e8 incluso anche in \"GHV2\". Si tratta di una traccia R&amp;B con uso di batteria e del campione riprodotti in loop. La canzone \u00e8 stata accolta positivamente dalla critica.\nDescrizione.\nNel 1994, durante la registrazione dell'album \"Bedtime stories\", Madonna fu invitata ad una serata del David Letterman Show. La puntata, come di consueto, and\u00f2 in diretta. Madonna cominci\u00f2 ad accusare David Letterman di essere lecchino con i suoi ospiti, si dichiar\u00f2 offesa per quello che era stato detto di lei riguardo al libro \"Sex\" e cominci\u00f2 a ripetere in quasi ogni frase le parole \"cazzo\", \"merda\" e \"fottere\". Alla fine dell'intervista Madonna si rifiuta di lasciare la poltrona dicendo \"ma perch\u00e9 ci dobbiamo attenere sempre alle regole?, non possiamo rompere questi cazzo di schemi?\". La polemica sui modi e sul linguaggio di Madonna si accese subito all'indomani dello show. Madonna scrive \"Human nature\" in risposta ai toni aspri e infuocati dell'intervista di Letterman, dice di non aver rimpianti per ci\u00f2 che ha fatto precedentemente e ripete pi\u00f9 volte di non volersi scusare, e che non sapeva non si potesse parlare di sesso, di lui (David Letterman) e di potersi esprimere. Anni dopo Madonna sment\u00ec le voci della lite con Letterman dicendo che l'intervista era stata tutta montata a tavolino, ma lo staff di Letterman sment\u00ec queste dichiarazioni. Il verso sussurrato nella canzone \"Express Yourself, Don't Repress Yourself\" (\"Esprimi te stesso, non reprimerti\") \u00e8 diventato una frase-manifesto di Madonna esibita anche sulle magliette. Il brano consiste l'ultima provocazione sessuale attuata dalla cantante.\nIl video.\nIl videoclip di \"Human Nature\" \u00e8 stato diretto da Jean-Baptiste Mondino ed \u00e8 uno dei pi\u00f9 iconici e rappresentativi della carriera della cantante: Madonna \u00e8 vestita con una tuta in pelle nera aderente di gusto BDSM mentre canta e balla davanti a vari sfondi bianchi in forte contrasto. Il video ha ottenuto la nomination come miglior direzione artistica e miglior fotografia. Nel video scandisce chiaramente la frase \u00abI have no regrets\u00bb (\"Non ho rimpianti\"). Nel corpo di ballo che accompagna la cantante c'\u00e8 anche un giovane Luca Tommassini.\nIl video della canzone \u00e8 stato pubblicato sul canale YouTube della cantante il 10 Novembre 2017 e oggi ha circa 4 milioni di visualizzazioni. \nLa cantante Rihanna per il video della sua canzone S&amp;M si \u00e8 ispirata a quello di Human Nature. \nEsecuzioni Live.\nMadonna ha eseguito per la prima volta la canzone nel Drowned World Tour del 2001, nello Sticky &amp; Sweet Tour (2008-2009) in una versione rock, che vede la partecipazione di Britney Spears nel backdrop video: la Spears \u00e8 ripresa intrappolata in un ascensore e alla fine della canzone intona la frase \"It's Britney, B*tch\" dalla sua canzone Gimme More. Nella tappa del 6 novembre a Los Angeles per l'esecuzione di questo brano Britney Spears \u00e8 salita sul palco per un'esibizione live. Il brano \u00e8 incluso anche nella setlist del MDNA Tour del 2012 dove viene eseguito nella versione originale dell'album. Infine \u00e8 stato incluso anche nella scaletta del Madame X Tour (2019-2020), in una versione simile all'originale, ma con la presenza di beat trap, trombe e tamburi suonati da Madonna stessa.\nAccoglienza e successo commerciale.\nIl singolo \"Human Nature\" ha debuttato in 46\u00aa posizione nella Billboard Hot 100 ed in 8\u00aa posizione nella classifica inglese. Inoltre ha raggiunto il secondo posto nella classifica di Hot Dance Club Play. \nIn Italia il singolo ha raggiunto una posizione tra i primi 10 in classifica e in Australia tra i primi 20. \nTracce.\nSingolo MC Regno Unito\nSingolo CD maxi Germania, Regno Unito\nSingolo CD maxi Canada, Australia\nSingolo 7\" MC CD Stati Uniti\nSingolo 12\" CD maxi Stati Uniti\nSingolo 12\" Germania"}
{"id": "801538", "revid": "519435", "url": "https://it.wikipedia.org/wiki?curid=801538", "title": "Myroxylon balsamum", "text": "Myroxylon balsamum \u00e8 un albero della famiglia delle Fabacee (o Leguminose), diffuso nelle zone tropicali e della Polinesia. Dalla pianta si ricava il balsamo del tol\u00f9, dalla cittadina colombiana di Tol\u00f9. Da tale balsamo fu estratto per la prima volta il toluene nel 1841.\nUsi.\nDalla pianta viene estratto un liquido giallognolo che viene utilizzato in medicina ed in aromaterapia.\nL'utilizzo degli estratti di questa pianta sono utilizzati in medicina per il sistema immunitario, le malattie respiratorie, urinarie, del sistema nervoso centrale e della cute, e nella cosmesi."}
{"id": "801539", "revid": "1428919", "url": "https://it.wikipedia.org/wiki?curid=801539", "title": "Regione dell'Oshana", "text": "La regione dell'Oshana \u00e8 una regione della Namibia con capoluogo Oshakati con di 161.916 abitanti al censimento 2001, dei quali il 31% vive in aree urbane mentre il rimanente 69% in aree rurali.\nSociet\u00e0.\nLingue e dialetti.\nIl 93% della popolazione parla l'Oshiwambo\nSuddivisione amministrativa.\nLa regione \u00e8 suddivisa in 10 distretti elettorali:"}
{"id": "801540", "revid": "400694", "url": "https://it.wikipedia.org/wiki?curid=801540", "title": "Posta (Windows)", "text": "Posta (gi\u00e0 Windows Mail) \u00e8 un client di posta elettronica e newsgroup creato da Microsoft ed incluso nel sistema operativo Windows Vista, Windows 8, Windows 8.1 e Windows 10. La sua funzione principale \u00e8 l'invio e la ricezione di e-mail. \u00c8 il successore di Outlook Express, incluso o disponibile per Windows 3.0 e versioni successive. \nWindows Vista.\nL'interfaccia di Windows Mail ha subito piccole modifiche dalla versione precedente, avvicinandosi all'interfaccia del nuovo sistema operativo e includendo alcune caratteristiche di Outlook 2003, tuttavia i pi\u00f9 grandi cambiamenti sono da ricercare nelle sue funzionalit\u00e0. \nDiversamente da Outlook Express, Windows Mail non \u00e8 considerato un componente di Internet Explorer e non sono disponibili versioni del programma per i sistemi operativi precedenti a Vista, n\u00e9 per i successivi.\nWindows Mail non \u00e8 incluso nella versione server di Windows Vista, conosciuta con il nome di Windows Server 2008.\nWindows 7.\nWindows Mail era assente in Windows 7. Durante questo periodo, Microsoft intendeva suddividere diversi componenti di Windows in app sviluppate in modo indipendente introdotte come parte della suite di software Windows Essentials. Pertanto, Windows Mail \u00e8 stato omesso a favore di Windows Live Mail, reso disponibile per Windows XP, Vista e 7. Questo criterio venne parzialmente ripristinato in Windows 8 e versioni successive: il sistema operativo include un'app di posta, che viene aggiornata indipendentemente dal sistema operativo, tramite Microsoft Store.\nWindows 8.x.\nMail \u00e8 stata aggiunta a Windows 8 come una delle tante app scritte per l'esecuzione a schermo intero o a met\u00e0 schermo, secondo la filosofia del linguaggio di progettazione Metro di Microsoft. Manca il supporto dei newsgroup. \u00c8 un'app di Windows Store ed \u00e8 aggiornata indipendentemente dal sistema operativo. \u00c8 inclusa nello stesso contenitore di app di Calendario e Rubrica. Questi tre non possono essere disinstallati o reinstallati separatamente. Mail in Windows 8 include configurazioni predefinite del server per Outlook.com, Gmail, AOL Mail e Yahoo!. \u00c8 possibile configurare altri account Exchange o IMAP, ma non supporta direttamente il POP3. Come molte app Microsoft introdotte per Windows 8, molte delle funzionalit\u00e0 sono nascoste nella barra laterale detta charm o in una barra degli strumenti inizialmente nascosta nella parte inferiore dello schermo che viene rivelata facendo clic con il tasto destro. Gli utenti che si sono abbonati a un account Microsoft possono sincronizzare tutte le configurazioni di Mail su diversi computer. Questo design dell'interfaccia utente \u00e8 stato ripristinato in Windows 10.\nWindows 10.\nA partire da Windows 10 \u00e8 conosciuta nella versione italiana con il nome di Posta. Essa ha configurazioni server predefinite per Outlook.com, Microsoft 365, Gmail, iCloud, Yahoo!, AOL Mail, cos\u00ec come altri account Exchange Server e IMAP possono ancora essere aggiunti e il supporto POP3 \u00e8 stato ripristinato. Posta e Calendario sono ancora app di Windows universali e si trovano nello stesso contenitore di app. Ma il loro terzo \"fratello\", Contatti, viene rimosso da questo \"contenitore\" ed \u00e8 un'app autonoma. \nGli utenti possono impostare in Posta il tema del sistema o scegliere un colore personalizzato, un'immagine di sfondo e una preferenza chiaro/scuro. Possiede il supporto multi-finestra e pu\u00f2 aprire i messaggi e-mail in una nuova finestra. Le e-mail sono elencate nella jumplist di Posta. Posta utilizza un pannello delle impostazioni, strumenti di ordinamento della posta elettronica nel secondo riquadro e una barra degli strumenti nel riquadro di visualizzazione. Come la versione di Vista, i controlli importanti di questa versione sono facilmente visibili. Gli account possono essere raggruppati e rietichettati e le cartelle personalizzate possono essere create, modificate o eliminate all'interno dell'app. \u00c8 possibile utilizzare gli alias di Outlook.com e @mentions. \nCome Microsoft Outlook, Posta consente agli utenti di impostare azioni rapide, come Elimina, Imposta flag e Archivia, per rispondere ai messaggi dalle notifiche di sistema e dai gesti di scorrimento. \nA partire da dicembre 2019, l'app visualizza annunci non rimovibili per l'app mobile di Microsoft Outlook.\nScorciatoie.\nCome con Microsoft Outlook e Outlook Express, Mail utilizza per richiamare la ricerca. Tutti gli altri prodotti Microsoft utilizzano . "}
{"id": "801549", "revid": "729019", "url": "https://it.wikipedia.org/wiki?curid=801549", "title": "Battaglia di Varsavia (1939)", "text": "La battaglia di Varsavia fu lo scontro, avvenuto tra l'8 ed il 28 settembre 1939, tra le forze tedesche e l'esercito polacco per il controllo della capitale Varsavia durante la seconda guerra mondiale. La citt\u00e0, gi\u00e0 precedentemente soggetta a bombardamenti da parte della Luftwaffe iniziati il 1\u00ba settembre, venne raggiunta il giorno 8 quando i primi carri armati tedeschi raggiunsero il quartiere di Wola e la parte sud occidentale della citt\u00e0.\nLa propaganda tedesca diffuse immediatamente, attraverso la radio, la notizia della sua conquista ma le difese inizialmente riuscirono a reggere ed i combattimenti proseguirono fino al 28 settembre, quando le guarnigioni polacche, comandate dal generale Walerian Czuma, capitolarono, ed, il giorno seguente, circa 140.000 soldati polacchi furono fatti prigionieri dai tedeschi. Il 1\u00ba ottobre la Wehrmacht entr\u00f2 a Varsavia, iniziando un'occupazione che ebbe termine solo il 17 gennaio 1945.\nL'inizio della guerra.\nL'intento di Hitler.\nL'attacco tedesco alla Polonia, il cosiddetto Caso Bianco, fu la continuazione, dopo l'annessione della Cecoslovacchia, della dinamica espansionistica del nazismo verso est, allo scopo di realizzare il cosiddetto \"lebensraum\", lo spazio vitale che Hitler aveva teorizzato nel Mein Kampf e che avrebbe previsto in seguito, nel quadro pi\u00f9 generale del \"Generalplan Ost\", anche l'invasione dell'Unione Sovietica. La richiesta del F\u00fchrer al governo polacco della citt\u00e0 di Danzica e la relativa extraterritorialit\u00e0 del \"corridoio\" di passaggio costituivano in realt\u00e0 solo dei pretesti poich\u00e9, gi\u00e0 dal 3 aprile 1939, immediatamente dopo il rifiuto polacco, comunicato il 26 marzo, egl\u00ec aveva preso la decisione di invadere il paese e non lo preoccupava tanto l'irrigidimento dell'atteggiamento del Regno Unito che, attraverso il primo ministro Neville Chamberlain, aveva garantito il suo sostegno in caso di ostilit\u00e0 aperte dalla Germania, considerandolo un espediente propagandistico, quanto la possibile reazione dell'Unione Sovietica.\nAllo scopo Hitler avvi\u00f2 trattative tra i due paesi, sfruttando l'avversione di Stalin per l\"occidente capitalista\", che si conclusero positivamente il 23 agosto 1939, con il patto Molotov-Ribbentrop, un patto di non aggressione che consent\u00ec alla Germania non solo di non temere un'offensiva da est ma di continuare ad usufruire delle forniture di petrolio, grano ed acciaio provenienti dall'Unione Sovietica; la conseguenza di tale patto fu l'accordo, stipulato tra la Francia ed il Regno Unito il 25 agosto, con il quale i due paesi si impegnarono reciprocamente a sostenersi in qualunque evento bellico che avesse coinvolto uno dei due.\nL'attacco alla Polonia.\nAlle ore 04.45 del 1\u00ba settembre la Wehrmacht varc\u00f2 il confine con la Polonia: i tedeschi, forti di 53 divisioni, di cui 6 corazzate, 4 motorizzate e 4 leggere, divise in due gruppi di armate, l\"Heeresgruppe Nord\", comandato dal generale Fedor von Bock, e l\"Heeresgruppe S\u00fcd\", comandato dal generale Gerd von Rundstedt, avanzarono velocemente, con alla testa le unit\u00e0 corazzate comandate dal generale Heinz Guderian, dal generale Paul Ludwig Ewald von Kleist e dal generale Erich Hoepner, travolgendo, con la nuova tattica della \"guerra lampo\", le forze polacche ammassate lungo la frontiera, mentre a Danzica la vecchia corazzata \"Schleswig-Holstein\" apr\u00ec il fuoco contro la fortezza polacca di Westerplatte, dove si trovava l'arsenale della marina polacca ed, in poche ore, reparti del genio si impadronirono della citt\u00e0.\nL'esercito polacco attese invano l'aiuto da parte degli Alleati ma, fatta esclusione per la dichiarazione di guerra, depositata dall'Inghilterra e dalla Francia il 3 settembre, non furono compiute significative azioni terrestri contro la Germania. La Luftwaffe acquis\u00ec rapidamente il controllo dell'aria e le armate polacche furono costrette a ripiegare, con l'eccezione delle truppe nel settore di \u0141\u00f3d\u017a che vennero circondate in sole 36 ore dalla punta avanzata della 10\u00aa armata, comandata dal generale Walter von Reichenau, la 4\u00aa divisione corazzata, comandata dal generale Georg-Hans Reinhardt, la quale, dopo avere sfondato la linea del fronte, si un\u00ec alla 1\u00aa divisione corazzata, comandata dal generale Rudolf Schmidt proseguendo verso la Vistola. Il comandante in capo dell'esercito polacco, il maresciallo di Polonia Edward Rydz-\u015amig\u0142y, vista la rapidit\u00e0 dell'avanzata tedesca, ordin\u00f2 la creazione di un \"Comando della Difesa di Varsavia\", \"Dow\u00f3dztwo Obrony Warszawy\", affidandone il comando al generale Walerian Czuma, fino a quel momento comandante delle forze a presidio della frontiera, ed il colonnello Tadeusz Tomaszewski ne divenne il capo di stato maggiore.\nIl 4 settembre la 3\u00aa armata, comandata dal generale Georg von K\u00fcchler, e la 4\u00aa armata, comandata dal generale G\u00fcnther von Kluge, precedute dai panzer dell'XIX corpo corazzato di Guderian, si incontrarono sulla Vistola, mentre a sud la manovra a tenaglia compiuta dall'8\u00aa armata, comandata dal generale Johannes Blaskowitz, e dalla 14\u00aa armata, comandata dal generale Wilhelm List, la quale, il 6 settembre, aveva occupato Cracovia, circondarono le forze polacche prima che queste potessero attraversare il fiume, ed i pochi reparti che riuscirono a sfuggire all'accerchiamento si diressero verso Varsavia. Lo stesso giorno, il governo polacco abbandon\u00f2 la capitale per trasferirsi provvisoriamente a Luck-Krzemieniec, mentre il comando dell'esercito venne spostato a Brzesko.\nL'avanzata verso la capitale.\nLa difesa aerea di Varsavia.\nContemporaneamente all'attacco di terra tutti gli obiettivi militari e strategici della Polonia furono colpiti dalla Luftwaffe: il primo giorno di guerra nel sud del paese i bombardieri in picchiata Junkers Ju 87 \"Stuka\" ed i \"Zerst\u00f6rer\" Messerschmitt Bf 110 inflissero danni gravissimi alla rete ferroviaria, rendendo impossibile lo spostamento di quasi un milione di soldati che stavano raggiungendo i punti di raccolta a seguito dell'ordine di mobilitazione, mentre al nord una fitta nebbia limit\u00f2 le operazioni aeree a bassa quota, vanificando il primo tentativo di massiccio bombardamento su Varsavia, che venne comunque ripetutamente colpita nei giorni successivi.\nLa difesa antiaerea della citt\u00e0 fu divisa in parti attive e passive: le prime erano composte principalmente da unit\u00e0 della \"Brygada Po\u015bcigowa\", comandate dal colonnello Stefan Pawlikowski, mentre l'artiglieria antiaerea ed i fucili erano sotto il controllo del colonnello Kazimierz Baran; la \"Brygada Po\u015bcigowa\" era composta da 54 caccia di tipo PZL P.7 e PZL P.11, mentre la contraerea disponeva di 86 pezzi e di un numero imprecisato di fucili e di mitragliatrici. Le seconde erano composte da gruppi di pompieri e da volontari, al comando dei colonnelli Tadeusz Bogdanowicz e Julian Kulski, sindaco di Varsavia.\nLa difesa antiaerea inizi\u00f2 concretamente il 5 settembre su ordine delle autorit\u00e0 militari ma, a causa del progredire dell'avanzata tedesca, 11 batterie furono ritirate da Varsavia per essere trasferite a Lublino, Brze\u015b\u0107 e Leopoli, nonostante venissero inviati sempre pi\u00f9 bombardieri per attaccare la citt\u00e0, ed il 10 settembre, quando l'attacco a Varsavia era gi\u00e0 iniziato, vi furono 17 raid aerei consecutivi, nel giorno che venne ricordato come \"domenica di sangue\". Inizialmente la difesa aerea ebbe successo: dal 6 settembre 1939 la Brygada Po\u015bcigowa riusc\u00ec ad abbattere 43 aerei nemici, cifra analoga a quella ottenuta dall'artiglieria, ed inoltre vi furono anche 9 vittorie non confermate e 20 aerei danneggiati da parte della caccia; essa sopport\u00f2 comunque pesanti perdite e, dal 7 settembre, perse 38 batterie ed il 70% della sua forza iniziale.\nL'accerchiamento delle armate polacche.\nL'8 settembre le avanguardie della 4\u00aa divisione corazzata raggiunsero i sobborghi di Varsavia ma il primo attacco, diretto verso i quartieri di Gr\u00f3jec, Radziejowice, Nadarzyn, Raszyn e Piaseczno, fu respinto dall'artiglieria pesante polacca e da un contrattacco sferrato con l'appoggio di carri armati leggeri di tipo 7TP, mentre, a sud est della citt\u00e0, l'8\u00aa armata stava inseguendo l'armata polacca di stanza a Pozna\u0144, ma questa riusc\u00ec a sganciarsi ed a riunirsi con l'armata della Pomerania, riuscendo a formare un fronte compatto che i tedeschi riuscirono a sfondare con l'intervento dell'XI corpo corazzato, comandato dal generale Wilhelm Ritter von Leeb, che si mosse verso Kutno e, superata la citt\u00e0, permise l'avanzata della 3\u00aa e della 4\u00aa armata provenienti da nord, formando una sacca dove furono catturati 52.000 prigionieri.\nLe due armate successivamente si congiunsero di fronte a Varsavia con l'8\u00aa e la 10\u00aa armata provenienti da sud, mentre a nord l'XIX corpo corazzato, unito alla 10\u00aa divisione corazzata, comandata dal generale Ferdinand Schaal, si diresse velocemente in direzione di Brest-Litovsk, che sarebbe stata occupata il 20 settembre, per bloccare qualsiasi possibilit\u00e0 di ritirata dalla capitale, completandone definitivamente l'accerchiamento; il 10 settembre il maresciallo Rydz-\u015amig\u0142y ordin\u00f2 che tutte le forze disponibili si dirigessero verso la Polonia sud orientale e di porsi al comando del generale Kazimierz Sosnkowski per organizzare un'ulteriore difesa in un fronte pi\u00f9 ristretto ma l'avanzata della 14\u00aa armata rese vano anche quest'ultimo tentativo.\nLa battaglia nella citt\u00e0.\nLa prima fase (8 - 16 settembre).\nL'8 settembre, alle ore 17.15, fu diffusa alla radio tedesca la notizia dell'ingresso a Varsavia di \"reparti corazzati\" ma la notizia era infondata: i reparti della 4\u00aa divisione corazzata si erano approssimati ai quartieri periferici della citt\u00e0 ma non erano riusciti a penetrarvi, in quanto la linea di difesa, preposta dal generale Walerian Czuma, rinforzata sia da reclute frettolosamente inviate nella zona di operazioni che dai soldati che erano riusciti a sfuggire agli accerchiamenti di Kutno e di \u0141\u00f3d\u017a, aveva respinto il primo attacco dei panzer di Reinhardt, causando le prime significative perdite che, al termine della battaglia, costeranno all'unit\u00e0 corazzata 80 carri armati sui 220 disponibili, costringendo la divisione a fermare l'avanzata e ad attendere l'arrivo della 12\u00aa divisione, comandata dal generale Ludwig von der Leyen, nella quale prestava servizio il generale Werner von Fritsch, il quale, il giorno 22, rimase ucciso durante i combattimenti.\nNei due giorni successivi, mentre ad est della capitale le colonne corazzate stavano ponendo le basi per la manovra di accerchiamento, le due unit\u00e0 tedesche, rinforzate anche dall'arrivo della 16\u00aa divisione, comandata dal generale, Gotthard Heinrici, iniziarono lentamente l'avanzata all'interno della citt\u00e0, dando l'assalto ai due quartieri di Wola e di Ochota; il generale Czuma nel frattempo, in ossequio all'ordine impartitogli dal maresciallo Rydz-\u015amig\u0142y di creare il cosiddetto \"Dow\u00f3dztwo Obrony Warszawy\", era riuscito a radunare al suo comando due divisioni di fanteria, rinforzate da 64 pezzi di artiglieria e da 33 carri armati, venendo affiancato nell'incarico dal generale Juliusz R\u00f3mmel, che misero in difficolt\u00e0 i reparti corazzati tedeschi, i quali si trovarono ad avanzare sotto il fuoco delle armi anticarro ed ostacolati dalle barricate erette dai soldati e dalla popolazione civile di Varsavia, la quale resisteva riponendo la speranza dell'arrivo degli Alleati.\nLa situazione, che si stava aggravando di ora in ora, indusse lo Stato maggiore polacco a tentare due controffensive per tentare di alleggerire la pressione sulla capitale: il primo tentativo fu compiuto dall'armata di Pozna\u0144, comandata dal generale Tadeusz Kutrzeba, che attacc\u00f2 il fianco dell'8\u00aa armata tedesca, coinvolgendola nella battaglia del fiume Bzura, ma, nonostante la marcia della Wehrmacht venisse rallentata, la sua superiore mobilit\u00e0 le consent\u00ec di chiudere in una sacca le truppe polacche dove, nei combattimenti che terminarono ufficialmente il 18 settembre, vennero intrappolate 19 divisioni, con la cattura di 170.000 prigionieri. Il secondo tentativo venne compiuto il 12 settembre, a seguito dello sfondamento delle linee esterne della citt\u00e0 sul fiume Narew da parte della 3\u00aa armata, quando le divisioni di cavalleria polacca, comandate dal generale W\u0142adys\u0142aw Anders, vennero mandate all'assalto dei panzer tedeschi venendo quasi completamente annientate e questo caus\u00f2 il ritiro dei superstiti e delle rimanenti truppe all'interno del perimetro della citt\u00e0 che si complet\u00f2 il 14 settembre, aumentando il numero dei soldati disponibili per la difesa a 120.000.\nIl giorno 15 l'anello formato dalle forze tedesche si chiuse intorno alla capitale dove, il giorno 16, le forze dell'8\u00aa armata tentarono un primo attacco in direzione dei quartieri di Praga e di Groch\u00f3w che fu respinto dalle truppe del colonnello Stanis\u0142aw Sosabowski ma, l'impossibilit\u00e0 di ricevere sia rinforzi dall'esterno che di ripiegare da parte delle forze polacche, pose le basi per l'assedio di Varsavia; lo stesso giorno venne offerta la possibilit\u00e0 di resa alla citt\u00e0 che venne tuttavia respinta ed Hitler, discostandosi da quanto chiedevano i suoi generali, ossia il blocco con l'attesa della presa per fame, dette ordine di conquistare Varsavia impiegando tutte le forze disponibili.\nL'attacco sovietico.\nIl 17 settembre, alle ore 03.00 del mattino, l'ambasciatore polacco a Mosca venne convocato dal Ministro degli esteri sovietico Vja\u010deslav Michajlovi\u010d Molotov che lo inform\u00f2 che il governo polacco aveva cessato di esistere, esprimendo preoccupazioni per la sorte degli abitanti della Bielorussia e dell'Ucraina che l'Unione Sovietica avrebbe inteso proteggere; nello stesso momento tuttavia le truppe dell'Armata Rossa stavano oltrepassando i confini orientali della Polonia. Queste truppe, forti di circa 500.000 fanti, 3.000 carri armati e 1.500 aerei erano la risposta agli appelli di appoggio provenienti dai tedeschi, avvenuti il 3 ed 10 settembre, secondo le clausole contenute nel patto Molotov-Ribbentrop, e l'invasione sovietica costrinse dapprima alle dimissioni ed immediatamente dopo alla fuga il Presidente della Polonia Ignacy Mo\u015bcicki ed il maresciallo Rydz-\u015amig\u0142y, i quali ripararono in Romania; il giorno successivo i sovietici raggiunsero Brest-Litovsk, occupata due giorni prima dalle avanguardie della 4\u00aa armata tedesca provenienti da nord, incontrandosi, il giorno 20, nell'antica citt\u00e0 polacca, con le truppe della Wehrmacht, sancendo di fatto una spartizione politica della Polonia.\nLa prospettiva dell'invasione della Polonia da parte della Germania aveva favorito le relazioni tra questa e l'Unione Sovietica, poich\u00e9 la possibile futura spartizione dell'Europa orientale era un obiettivo che, anche da parte sovietica, era positivamente considerato; Stalin tuttavia non trascur\u00f2 la possibilit\u00e0 che, presto o tardi, il conflitto tra le due nazioni sarebbe stato inevitabile e quindi, una volta sconfitta la Polonia, furono iniziati i lavori di approntamento della cosiddetta Linea Molotov, una linea di fortificazioni che, partendo dalla citt\u00e0 di Memel, sul mar Baltico, si snodava lungo la nuova frontiera tedesco sovietica, dalla Prussia Orientale fino alla Cecoslovacchia, a protezione dei nuovi confini sovietici.\nLa seconda fase (17 - 28 settembre).\nIl 17 settembre il generale Walther von Brauchitsch, capo dell'Oberkommando des Heeres, l'Alto Comando dell'Esercito tedesco, proclam\u00f2, nonostante le operazioni fossero ancora in corso, la fine della campagna di Polonia e, contestualmente, l'attacco sovietico alle spalle dello schieramento polacco, che velocemente si era disgregato davanti alle forze meccanizzate tedesche, costrinse ci\u00f2 che rimaneva dell'esercito della Polonia ad una impari lotta su due fronti, mentre Varsavia era gi\u00e0 stata completamente circondata. La stretta finale alla capitale inizi\u00f2 con una serie di bombardamenti che si sarebbero protratti, sia di notte che di giorno, per tutta la durata della battaglia e per realizzarli vennero utilizzate la 1\u00aa e la 4\u00aa \"Luftflotte\", comandate rispettivamente dal generale Albert Kesselring e dal generale Alexander L\u00f6hr, allo scopo di colpire obiettivi militari e civili che accrebbero notevolmente il numero delle vittime.\nNei giorni successivi le forze tedesche sferrarono l'attacco che avrebbe dovuto essere risolutivo: questo fu compiuto contemporaneamente da nove divisioni, cinque da ovest e quattro da est, preceduto, oltrech\u00e9 dai bombardamenti aerei, da un intenso fuoco di sbarramento, realizzato da circa 70 batterie di artiglieria da campo e da 80 di artiglieria pesante; il 20 settembre le forze provenienti dalla riva est della Vistola riuscirono a penetrare nel quartiere di Praga, venendone tuttavia respinte dalla resistenza dell\"Dow\u00f3dztwo Obrony Warszawy\" e da quella parte di popolazione civile che aveva deciso di imbracciare le armi, ma la situazione all'interno della citt\u00e0 era sempre pi\u00f9 disperata ed, il 21 settembre, tutte le rappresentanze diplomatiche neutrali furono evacuate dalla capitale mentre, il 22 settembre, Hitler, che si era recato in visita alle truppe che stazionavano nella periferia di Varsavia, ordin\u00f2 all'8\u00aa armata di attaccarla da ovest, in modo che i profughi in fuga si dirigessero nel territorio ormai occupato dai sovietici, allo scopo, una volta terminate le ostilit\u00e0, di non occuparsene.\nIl 24 settembre tutte le unit\u00e0 tedesche impegnate nell'attacco a Varsavia furono poste sotto il comando del generale Blaskowitz ed, il giorno successivo inizi\u00f2, preceduta da due giorni consecutivi di bombardamenti aerei, un'ulteriore offensiva che, nonostante la strenua difesa, permise ai tedeschi di cominciare a farsi strada all'interno dei quartieri di Mokot\u00f3w e di Praga, mentre la situazione della popolazione civile, a causa dei bombardamenti e dei combattimenti incessanti, peggiorava continuamente: la mancanza di cibo e di medicinali, unita alla mancanza di acqua, dovuta alla distruzione degli acquedotti, il cessato funzionamento della rete elettrica e telefonica e la presenza di 16.000 soldati e di un numero imprecisato di civili feriti, rese la situazione non pi\u00f9 sostenibile ed, il 26 settembre, il generale Juliusz R\u00f3mmel chiese un cessate il fuoco per negoziare la resa ma stavolta furono i tedeschi a rifiutarla, sostenendo che avrebbero accettato solo una proposta di resa incondizionata.\nViste le condizioni ormai disperate delle forze armate e della popolazione civile all'interno della citt\u00e0 i polacchi furono costretti ad accettare ed, a mezzogiorno del 27 settembre, il generale Kutrzeba avvi\u00f2 le trattative con il generale Blaskowitz per la resa di Varsavia; i combattimenti cessarono ed il giorno successivo venne firmata la definitiva capitolazione della capitale polacca con l'ingresso delle truppe tedesche nella citt\u00e0, terminando ufficialmente la campagna di Polonia, anche se le ultime sacche di resistenza si arresero il 29 settembre. Durante la battaglia l'esercito polacco perse 6.000 soldati e 16.000 rimasero feriti, ed i circa 140.000 soldati della guarnigione che furono fatti prigionieri iniziarono ad essere inoltrati il giorno 30 verso i campi di concentramento tedeschi, giorno in cui a Londra venne costituito il Governo in esilio della Polonia, presieduto da W\u0142adys\u0142aw Raczkiewicz."}
{"id": "801551", "revid": "1428919", "url": "https://it.wikipedia.org/wiki?curid=801551", "title": "Regione di Oshikoto", "text": "La regione di Oshikoto \u00e8 una regione della Namibia con capoluogo Tsumeb di 161.007 abitanti al censimento 2001, dei quali il 9% vive in aree urbane mentre il rimanente 91% in aree rurali.\nSociet\u00e0.\nLingue e dialetti.\nL'87% della popolazione parla l'Oshiwambo\nSuddivisione amministrativa.\nLa regione \u00e8 suddivisa in 10 distretti elettorali:"}
{"id": "801552", "revid": "46291", "url": "https://it.wikipedia.org/wiki?curid=801552", "title": "Maytenus", "text": "Maytenus \u00e8 un genere di arbusti e piante sempreverdi della famiglia delle Celastraceae, presente in modo diffuso in America meridionale.\nDescrizione.\nPresenta estese ramificazioni e foglie denticolate.\nTassonomia.\nIl genere \"Maytenus\" \u00e8 composto da una sessantina di specie tra cui:\nUsi.\nDal tronco si ottengono legnami di valore apprezzato per le caratteristiche di lavorazione. "}
{"id": "801554", "revid": "1428919", "url": "https://it.wikipedia.org/wiki?curid=801554", "title": "Regione di Otjozondjupa", "text": "La regione di Otjozondjupa \u00e8 una regione della Namibia con capoluogo Otjiwarongo di 135.384 abitanti al censimento 2001, dei quali il 41% vive in aree urbane mentre il rimanente 59% in aree rurali.\nSociet\u00e0.\nLingue e dialetti.\nIl 28% della popolazione parla l'Otjiherero, il 22% il Nama e il 20% l'Oshiwambo\nSuddivisione amministrativa.\nLa regione \u00e8 suddivisa in 7 distretti elettorali:"}
{"id": "801555", "revid": "14691", "url": "https://it.wikipedia.org/wiki?curid=801555", "title": "Back to basics", "text": ""}
{"id": "801556", "revid": "79968", "url": "https://it.wikipedia.org/wiki?curid=801556", "title": "Assedio di Varsavia (1939)", "text": ""}
{"id": "801557", "revid": "110157", "url": "https://it.wikipedia.org/wiki?curid=801557", "title": "Arrondissement di Veurne", "text": "L'arrondissement di Veurne (in olandese \"Arrondissement Veurne\", in francese \"Arrondissement de Furnes\") \u00e8 una suddivisione amministrativa belga, situata nella provincia delle Fiandre Occidentali e nella regione delle Fiandre.\nComposizione.\nL'arrondissement di Veurne raggruppa 5 comuni:\nSociet\u00e0.\nEvoluzione demografica.\n\"Abitanti censiti\""}
{"id": "801563", "revid": "767487", "url": "https://it.wikipedia.org/wiki?curid=801563", "title": "Black and White (film 2002)", "text": "Black and White \u00e8 un film del 2002 diretto da Craig Lahiff."}
{"id": "801584", "revid": "78273", "url": "https://it.wikipedia.org/wiki?curid=801584", "title": "Telegatti", "text": ""}
{"id": "801586", "revid": "466539", "url": "https://it.wikipedia.org/wiki?curid=801586", "title": "Clizia (Machiavelli)", "text": "La Clizia \u00e8 una commedia in prosa in cinque atti di Niccol\u00f2 Machiavelli. Basata su una libera interpretazione della \"Casina\" di Plauto, venne rappresentata a Firenze per la prima volta nel 1525 e pubblicata nel 1537.\nLe origini della commedia.\nLa commedia nasce su commissione di Jacopo di Filippo Falconetti, esiliato cinque anni prima da Firenze, per festeggiare lo scadere del bando. Il luogo di rappresentazione fu \"l'orto rappianato\" della sua casa in San Frediano, ove aveva abitato fino a quel momento. Alla realizzazione dello spettacolo collaborarono lo scenografo Bastiano di Sangallo (che aveva partecipato anche alla rappresentazione della \"Mandragola\" a Monteloro), il madrigalista Philippe Verdelot e la famosa cantante Barbara Raffacani Salutati. L'allora cinquantaseienne commediografo aveva gi\u00e0 incontrato la donna ad una cena (sempre dal Falconetti) e di lei si era indecorosamente innamorato.\nLa Clizia non \u00e8 quindi solamente un prodotto intellettuale, ma anche una proiezione autobiografica della sua relazione con la cantante; per questo Nicomaco (di cui si sottolinea la non casuale similitudine tra il nome del protagonista e quello del commediografo) e il tema dell'amore senile risultano di gran lunga diversi rispetto alla visione tradizionale. La commedia \u00e8 stilisticamente ambigua, perch\u00e9 ora adotta l'ironia e la beffa ed ora toni elegiaci e patetici.\nTrama.\nAntefatto.\nNel 1494, il soldato francese Beltramo di Guascogna \u00e8 ospitato in casa di Nicomaco, con cui instaura una stretta amicizia. Pochi giorni dopo parte per Napoli con Carlo VIII; la citt\u00e0 viene espugnata e Beltramo cattura Clizia, allora dell'et\u00e0 di cinque anni, che porta con s\u00e9 per i campi di battaglia. Ma arrivato a Fornovo, ove avrebbe avuto luogo una battaglia contro la lega antifrancese, Beltramo decide di affidare Clizia a Nicomaco. Beltramo muore, probabilmente, poco dopo, perch\u00e9 non si far\u00e0 mai pi\u00f9 sentire.\nNei dodici anni che precedono l'inizio della commedia, Cleandro si innamora di Clizia e, al compimento del suo diciassettesimo anno di et\u00e0, anche Nicomaco. Volendo egli possederla, decide di farla sposare al servo Pirro e di comprare la casa del vicino Damone, per avere un luogo sicuro ove frequentare la ragazza; ma Sofronia, scoperto il suo piano, vuole far sposare Clizia al fattore Eustachio, a cui Cleandro ha scritto il giorno prima per spronarlo a raggiungere Firenze.\nLa commedia.\nL'azione comincia il giorno dell'arrivo di Eustachio, che verr\u00e0 tenuto nascosto in una chiesa limitrofa. Nicomaco, infatti, gli aveva affidato un difficile incarico onde tenerlo lontano dalla citt\u00e0.\nNicomaco e Sofronia cercano rispettivamente di convincere l'altro ad abbandonare il proprio proposito, utilizzando come schermo i matrimoni di Pirro ed Eustachio: Sofronia argomenta che Pirro non pu\u00f2 essere un buon marito in quanto delinquente, Nicomaco che Eustachio non pu\u00f2 assicurarle un felice futuro ma solo una vita da contadina. Nessuno dei due riesce a spuntarla e Nicomaco propone di risolvere il litigio tramite un sorteggio, che arride favorevolmente a Pirro. Le nozze vogliono essere celebrate quella sera stessa.\nCleandro scopre casualmente il piano del padre di giacere con la ragazza nella casa del vicino Damone. Con questa conoscenza, Sofronia organizza una burla ai danni del marito: travestir\u00e0 Siro da donna e lo far\u00e0 giacere col vecchio al posto della ragazza, mentre la vera Clizia \u00e8 tenuta nascosta in casa. Nicomaco cade nella trappola e al posto di una notte d'amore riceve delle forti percosse. Scoperta la verit\u00e0, Nicomaco si rende conto della sua pazzia e ritorna \"l'uomo grave, risoluto e rispettivo\" di sempre; in cambio, Sofronia e gli altri dimenticheranno tutto quanto e non riveleranno a nessuno l'accaduto.\nLo scioglimento finale \u00e8 dato dall'arrivo di Ramondo, che si riveler\u00e0 padre di Clizia: la ragazza, non pi\u00f9 serva ma libera, si potr\u00e0 quindi sposare con il giovane Cleandro.\nAnalogie e differenze con la Mandragola.\nIl prologo della \"Clizia\", a differenza di quello della \"Mandragola\", \u00e8 in prosa e non in versi, non delinea cos\u00ec nitidamente lo spazio scenico o i personaggi e manca del tono polemico e aggressivo nei confronti del \u201ctristo tempo\u201d. Questo, invece, \u00e8 posato e distaccato, e il suo unico intento \u00e8 quello del classico dilettare e giovare tramite una favola esemplare. Ancora, se nella \"Mandragola\" \u00e8 posta maggiore attenzione sul tema dell'amore e della beffa, qui cardine e centro di tutta la commedia \u00e8 il conflitto amoroso di Nicomaco, che a differenza della tradizione oscilla tra la classica figura del vecchio fiacco ma prudente e quella dell'innamorato forte ed audace, qualit\u00e0 che invece mancano a Cleandro:\nC'\u00e8 un netto distacco tra il personaggio di Nicomaco e quello di Lucrezia: quest'ultima rispetta, infatti, le norme morali e cittadine ma viene poi portata a trasgredirle, ad assecondare il cambiamento della Fortuna utilizzando un concetto caro al Machiavelli, mentre in Nicomaco avviene l'esatto contrario.\nAnalogie e differenze con la \"Casina\".\nA differenza delle imitazioni dell'epoca, la \"Clizia\" non \u00e8 una nuova versione od un adattamento della \"Casina\", ma una libera interpretazione, almeno fino alla terza scena del terzo atto. Se in Plauto, infatti, il conflitto \u00e8 duplice \u2013 moglie contro marito, servo contro servo\u00a0\u2013 qui \u00e8 unico, ossia Nicomaco contro Cleandro, con le rispettive alleanze. Il personaggio di Sofronia, di contro, pur se semplice alleata del figlio, \u00e8 la reale oppositrice del protagonista: ella intende infatti non solo riportare alla normalit\u00e0 il marito, ma ristabilire le norme sociali e borghesi che il suo comportamento ha infranto e che rischia di compromettere l'onore di tutta la famiglia. Il metodo di cui si avvale\u00a0\u2013 in puro spirito machiavelliano\u00a0\u2013 \u00e8 paradossalmente negativo in rapporto a quanto vuole difendere, ma efficace, visto che riesce ad influire sul senso dell'onore di Nicomaco.\nI personaggi subiscono delle modifiche rispetto all'originale latino. Nicomaco conserva l'innaturale libidine del \"pappus\" plautino (tranne la tendenza alla sodomia), ma perde il carattere ingenuo e sciocco; egli \u00e8 infatti impaziente delle nozze, ma riesce sempre a padroneggiare e contenere le sue brame davanti agli occhi della famiglia. Sofronia, dalla donna aggressiva e insofferente quale \u00e8 Cleostrata, diventa pi\u00f9 calma e composta ma non meno vivace d'ingegno. Cleandro, che manca totalmente nella versione plautina pur rimanendo il destinatario dell'opera, \u00e8 invece ripreso integralmente dalla classica maschera latina: egli non fa altro che lamentarsi della sua condizione, mentre gli altri si affrettano ad accontentarlo.\nLo stile di Plauto, caratterizzato da un linguaggio metaforico, trivialit\u00e0 e divertenti lazzi, viene meno in favore di una comicit\u00e0 pi\u00f9 semplice ed allusiva, con l'unica eccezione di un riferimento osceno alla vicenda di Lucrezia nella \"Mandragola\". Basti vedere il conflitto tra servi per la donna, marginale dal punto di vista drammatico e molto meno comico e ampio del conflitto originale, presente sin dalla prima scena (mentre nella \"Clizia\" comincia nell'ultima scena del II atto). O ancora l'essenzialit\u00e0 e lo scarso gioco teatrale della descrizione della improvvisa pazzia di Clizia narrato dall'ancella, che in Plauto invece diventa pura parodia tragica.\nClizia: una commedia \"extra-storica\".\nIl prologo della commedia inserisce tutta la vicenda in un universo pi\u00f9 ampio che non nel classico intento di \u201cdilettare\u201d e \u201cgiovare\u201d. Gli eventi rappresentati non sono la semplice imitazione artistica di un modello plautino, ma il verificarsi in tempi e luoghi diversi di una stessa vicenda accaduta nel passato (in questo caso Atene).\nLe canzoni.\nDue delle canzoni dell'opera - \u201c\"Chi non fa prova amore\"\u201d e \u201c\"Si suave \u00e8 lo inganno\"\u201d \u2013 sono presenti anche nella \"Mandragola\" e ricoprono lo stesso ruolo drammatico. A tal proposito, Francesco Guicciardini grad\u00ec a tal punto \"La Mandragola\", che decise di allestirla per il carnevale del 1526. Comunicatolo all'autore, Machiavelli gli assicur\u00f2 di aver gi\u00e0 scritto delle canzoni per la nuova rappresentazione. Questa asserzione \u00e8 parzialmente vera, visto che due delle canzoni non erano state scritte ex novo per l'occasione, ma composte precedentemente per la \"Clizia\"."}
{"id": "801587", "revid": "287204", "url": "https://it.wikipedia.org/wiki?curid=801587", "title": "Someday My Prince Will Come (album)", "text": "Someday My Prince Will Come \u00e8 un album del 1961, registrato dal musicista jazz Miles Davis.\nIl disco.\nL'album fu registrato in tre sessioni, il 7, 20 e 21 marzo 1961. Gli accreditamenti di copertina chiamano la formazione \"The Miles Davis Sextet\", anche se solo sulla title track sono presenti sei suonatori, con John Coltrane, che si era gi\u00e0 distaccato dal quintetto di Davis, che raddoppia il sax di Hank Mobley e che figura anche come solista in \"Teo\". La maggior parte dell'album \u00e8 quindi eseguita da un quintetto, essenzialmente quello che Davis usava all'epoca per il lavoro dal vivo con Davis alla tromba; Hank Mobley al sax tenore; Wynton Kelly al piano; Paul Chambers al basso; e Jimmy Cobb alla batteria. Nella sessione del 21 marzo, venne chiamato anche Philly Joe Jones, un altro ex, che prese il posto di Cobb alla batteria in \"Blues no.2\" (che si trova solo sulle riedizioni).\nQuesto \u00e8 l'unico album di studio in cui il quintetto di Davis compare con Mobley e l'ultima registrazione di Davis con Coltrane e Jones (che avevano entrambi lavorato per lungo tempo con Davis). Mobley aveva da poco rimpiazzato Sonny Stitt (a sua volta chiamato per sostituire Coltrane) e rimase col gruppo di Davis per buona parte del 1961, per essere a sua volta sostituito da George Coleman.\nLa title track, un valzer lento tratto dalla colonna sonora dei film di Walt Disney \"Biancaneve\" e \"Cenerentola\", fu poi utilizzata per molti anni come sigla del programma radiofonico \"Hal Jackson's Sunday Morning Classics\" per l'emittente radio newyorchese WBLS. Questo brano, assurto al ruolo di standard, \u00e8 uno dei non frequentissimi valzer in ambito jazzistico: uno dei primi ad inciderlo fu Dave Brubeck nel corso delle sue ricerche sui tempi dispari. Da allora \u00e8 stato eseguito da dozzine di importanti solisti, ma la versione di Davis resta uno dei punti di riferimento. Coltrane, in gran forma, vi si produce in un ottimo assolo.\n\"Pfrancing\", un energetico blues medium-up, \u00e8 uno dei due brani che Davis dedic\u00f2 alla seconda moglie (l'altro \u00e8 \"Fran Dance\"), ed era gi\u00e0 stato inciso col titolo di \"No Blues\" (e figura con questo titolo in diversi album successivi).\n\"Teo\" \u00e8 dedicata a Teo Macero, un sassofonista che, assunto dalla Columbia nel 1957 come \"tape editor\" era diventato produttore nel 1959, assumendo come primo compito la postproduzione di \"Kind of Blue\" e che fu il produttore di Davis alla Columbia per lungo tempo e che produsse anche questo album. Reperito anche in registrazioni dal vivo (ad esempio nel coevo \"In Person\" registrato al Blackhawk di San Francisco), \"Teo\" faceva probabilmente parte del programma regolare della formazione.\n\"Old Folks\", uno standard, contiene quella che \u00e8 probabilmente la miglior prestazione solistica di Mobley per questo album.\n\"Blues No. 2\", la traccia extra registrata con Jones alla batteria, \u00e8 una rielaborazione basata sul pezzo \"All Blues\" dall'album \"Kind of Blue\" (forse scelta per questa sessione perch\u00e9 si tratta di un altro valzer).\nTracce.\nNOTA: l'album \u00e8 interamente strumentale; le tracce 1/8, 2 e 6 sono accreditate con tutti i loro autori anche se nessun testo \u00e8 stato cantato."}
{"id": "801588", "revid": "4593", "url": "https://it.wikipedia.org/wiki?curid=801588", "title": "La Clizia", "text": ""}
{"id": "801590", "revid": "83531", "url": "https://it.wikipedia.org/wiki?curid=801590", "title": "Walter Cinciripini", "text": "Biografia.\nDebutt\u00f2 in serie A il 7 ottobre 1990 (- 4-2), per decisione dell'allora designatore Paolo Casarin, lo stesso che lo promuover\u00e0 al rango di arbitro internazionale nel 1993 (assieme ad Alfredo Trentalange e Marcello Nicchi). \nTra le sue gare ne ricordiamo un paio in Coppa UEFA: nel settembre 1993 Casino Salzburg-Dunajska Streda 2-0 e, nell'agosto 1995, Slavia Praga-Sturm Graz 1-1. \nNel 1991 venne premiato come miglior direttore di gara debuttante nella massima serie (Premio Giorgio Bernardi). La sua carriera sui campi termin\u00f2 nel 1996, con un consuntivo finale di 62 presenze in serie A, l'ultima delle quali fu in occasione della partita -.\nFinita l'attivit\u00e0 agonistica, rimase comunque nel mondo del calcio assumendo il compito di dirigente in societ\u00e0 calcistiche, come la . Nel 2004, cominci\u00f2 a collaborare con la trasmissione di Rai 2 \"Quelli che il calcio\", condotto da Simona Ventura, dando inizio ad un'esperienza che perdura tuttora: in particolare, partecipa ai collegamenti da Brescia con il Maifredi Team, squadra formata da ex campioni e guidata dall'allenatore Luigi Maifredi, che cerca di riprodurre, con una specie di moviola dal vivo, le azioni dei goal segnati nelle gare di serie A, e Cinciripini, ovviamente, ricopre il ruolo di arbitro. \nNel 2009 venne nominato Team Manager della societ\u00e0 Pescina Valle del Giovenco, militante in Prima Divisione girone B. Nel 2011 per un breve periodo ricopre un ruolo dirigenziale nel Sulmona Calcio, militante in Eccellenza Abruzzo.\nIl 10 giugno 2019 gli viene affidato il ruolo di direttore generale della Sambenedettese"}
{"id": "801602", "revid": "287204", "url": "https://it.wikipedia.org/wiki?curid=801602", "title": "Pierre d\u2019Ailly", "text": ""}
{"id": "801606", "revid": "767487", "url": "https://it.wikipedia.org/wiki?curid=801606", "title": "Dew-Scented", "text": "I Dew-Scented sono stati un gruppo metal fondato a Braunschweig/Walsrode, Germania, nato nel 1992. Hanno pubblicato 12 album e sono stati sotto contratto con la Nuclear Blast. Il nome del gruppo era ispirato da Edgar Allan Poe.\nBiografia.\nNati nel 1992, i Dew-Scented l'anno successivo pubblicano il loro primo demo Symbolization che frutta loro un contratto con la casa discografica Steamhammer/SPV per la pubblicazione del primo album Immortelle nel 1996.\nCon i 2 album successivi, Innoscent e Inwards, usciti per la Grind Syndicate Media/NBR, i Dew-Scented varcano i confini della Germania per un tour europeo aprendo per gruppi come Overkill, Morbid Angel, Deicide, Six Feet Under, Amon Amarth, Dismember, Annihilator, Arch Enemy, Immortal, Death, Tankard e Vader e per una mini tourn\u00e9e in Giappone.\nNel 2002 esce Inwards, il primo album per la Nuclear Blast, che apre al gruppo molte porte a livello internazionale, viene commercializzato in tutto il mondo ed \u00e8 il primo insieme allo \"stregone del suono\" Andy Classen e gli Stage One Studio. Inwards \u00e8 stato eletto \"miglior album del mese\" in molte riviste del settore e fu supportato da un tour europeo di spalla ai Cannibal Corpse.\nImpact (2003) continua il trend positivo e rafforza la posizione del gruppo come uno dei leader del metal estremo europeo ed \u00e8 accompagnato dall'ennesimo tour europeo, questa volta con Nile e Misery Index seguito da partecipazioni ai pi\u00f9 famosi festival europei come Wacken, Tuska, Furyfest, Metalcamp, Earthshaker e Summer Breeze.\nNello stesso anno entrano stabilmente nel gruppo Alexander Pahl (in sostituzione di Patrick Heims), e Marvin Vriesde (che rimpiazza Florian M\u00fcller).\nIssue VI lascia inalterato il tipico sound del gruppo e viene pubblicata anche un'edizione speciale, con il video di Turn To Ash e 17 canzoni live. L'album viene seguito da un tour in Giappone (con High on Fire e Misery Signals), uno in Europa di supporto ai Nevermore e dal primo tour coast-to-coast negli Stati Uniti insieme a Vader e Decapitated.\nCon Florian M\u00fcller di nuovo al suo posto i Dew-Scented hanno registrato il loro nuovo album nei Backstage Studios in Inghilterra con il produttore Andy Sneap. Si chiamer\u00e0 Incinerate e uscir\u00e0 nella prima met\u00e0 del 2007 ancora per la Nuclear Blast.\nIn un post su Facebook risalente al 17 maggio 2018, il gruppo ha dichiarato lo scioglimento a causa degli impegni personali dei rispettivi membri, terminando la propria attivit\u00e0 con alcuni concerti finali in Germania."}
{"id": "801610", "revid": "767487", "url": "https://it.wikipedia.org/wiki?curid=801610", "title": "Carlo Felice Trossi", "text": "Biografia.\nIl conte Carlo Felice Trossi pu\u00f2 essere considerato un tipico esempio dei cosiddetti piloti-gentiluomini, che si dedicarono alle corse non professionalmente, bens\u00ec quale eccitante passatempo. Nondimeno, egli mostr\u00f2 un grande talento, certamente superiore a quello degli altri suoi altolocati colleghi. Figlio del conte Felice Trossi, industriale laniero e di Clementina Sella, figlia del fotografo ed esploratore Vittorio Sella, della celebre famiglia di impreditori, politici e banchieri biellesi, nel 1931, a ventitr\u00e9 anni, corse la prima volta con una vettura del costruttore Mercedes-Benz, in occasione di una corsa di montagna, la Biella-Oropa. L'anno successivo acquist\u00f2 un'Alfa Romeo. Alla guida di un'Alfa Romeo 2300, nel 1933 vince il 1\u00ba Circuito Automobilistico di Firenze. Con un'Alfa Romeo P3 della Scuderia Ferrari si impose nel Circuito di Biella 1934, segnando anche il giro veloce, precedendo Achille Varzi, con identica vettura, e Nino Farina; nello stesso anno vinse anche il Gran Premio di Vichy.\nDal momento che le squadre tedesche della Mercedes e dell'Auto Union non prevedevano di vendere auto da corsa a piloti fuori-squadra, Carlo Felice si concentr\u00f2 sulle corse di montagna e sulle corse della Classe Voiturette, nelle quali conquist\u00f2 innumerevoli vittorie.\nUn bel giorno, Trossi lasci\u00f2 dietro di s\u00e9 tutti i concorrenti, bench\u00e9 mostrasse un andamento estremamente irregolare, di corsa in corsa. Appassionato di motori, partecip\u00f2 anche a corse di motoscafi.\nNel 1944, quando la Piaggio trasfer\u00ec lo stabilimento da Pontedera a Biella, per sottrarsi ai bombardamenti della seconda guerra mondiale, collabor\u00f2 con lo staff tecnico alla realizzazione del prototipo Piaggio Paperino - MP5, le cui prove vennero fatte anche nel suo castello di famiglia a Gaglianico.\nSpos\u00f2 Elisa Marchini, figlia dell\u2019ammiraglio Domenico (Mingo) Marchini e di Anna Bocciardo, figlia di Sebastiano Bocciardo, noto imprenditore conciario genovese. Ebbe un\u2019unica figlia, Vittoria.\nI gran premi.\nDopo la guerra venne assoldato dalla squadra corse dell'Alfa Romeo, la migliore di quegli anni del dopoguerra. Con essa vinse il Gran Premio d'Italia, nel 1947 e il Gran Premio di Svizzera, nel 1948.\nMorte.\nAll'epoca di quest'ultimo successo, il conte Trossi era gi\u00e0 affetto da un cancro che lo uccise nel 1949, a soli 41 anni. Ove ci\u00f2 non fosse accaduto, fu considerazione largamente condivisa che avrebbe potuto giocare un ruolo di tutto rilievo nel campionato di Formula 1, che avrebbe avuto inizio nel 1950.\n\u00c8 stato un benefattore dell'ospedale di Biella, dove \u00e8 a lui dedicato un padiglione dell'ospedale degli Infermi e una via del paese di Gaglianico che conduce dal centro al castello di famiglia e poi al vicino paese di Ponderano, mentre anche il primo tratto della statale tra Biella e Vercelli in direzione di Benna-Massazza \u00e8 chiamata Strada Trossi."}
{"id": "801611", "revid": "729019", "url": "https://it.wikipedia.org/wiki?curid=801611", "title": "Stazione di Due Ponti", "text": "La stazione di Due Ponti \u00e8 una fermata ferroviaria posta sulla linea Roma\u2013Civitacastellana\u2013Viterbo. La stazione si trova fra la via Flaminia Nuova e la via Vitorchiano, nel tratto urbano di Roma entro il Grande Raccordo Anulare.\nStrutture e impianti.\nLa stazione consiste di due binari coperti da pensiline. La fermata non \u00e8 presenziata. Su questa fermata fanno servizio i convogli in servizio urbano e si tratta di una fermata a richiesta. L'edificio annesso \u00e8 usato come abitazione privata.\nLa stazione sorge a pochi metri in linea d'aria dalla sponda destra del Tevere, in un'area di alto valore paesaggistico-ambientale. Si trova in prossimit\u00e0 dell'antico mausoleo di Marco Nonio Macrino ed a pochi metri dal Monte delle Grotte, collina tufacea che presenta insediamenti protostorici.\nIl due marciapiedi sono collegati da un sottopassaggio pedonale.\n Nel 2013 ci sono stati importanti lavori di ristrutturazione della stazione. \u00c8 stato realizzato un nuovo sottopasso di collegamento tra le due direzioni del treno e il rialzamento delle nuove banchine che sono state coperte da pensiline metalliche, al livello del piano di ingresso ai treni, per facilitare l\u2019accesso dei disabili in carrozzina. "}
{"id": "801612", "revid": "15756", "url": "https://it.wikipedia.org/wiki?curid=801612", "title": "C'era una volta (romanzo)", "text": "C'era una volta \u00e8 un romanzo giallo di Agatha Christie, stampato in Italia dalla Arnoldo Mondadori Editore nella collana \"Il giallo Mondadori\" con il numero 57, la cui prima pubblicazione in inglese avvenne nel 1945. \u00c8 un libro unico nella produzione della scrittrice, in quanto non \u00e8 ambientato negli anni contemporanei della Christie, ma nel 2000 a.C. a Tebe.\nTrama.\nTebe, 2000 a.C. La giovane Renisenb torna alla sua casa di famiglia dopo otto anni di assenza, a seguito della morte del marito Khay. Suo padre Imhotep, sacerdote del Ka, fa conoscere a tutta la sua famiglia la sua nuova concubina Nofret, prima di partire per il nord. Rimasta sola, Nofret comincia a mettere zizzania tra i tre figli di Imhotep, ossia Sobek, Ipy e Yahmose. Satipy e Kait, le mogli, cercano di incutere timore in Nofret, ma la ragazza informa subito il sacerdote della cosa, e lui minaccia di cacciare via tutti i suoi figli e le loro famiglie se non si comporteranno bene con la sua amante. Improvvisamente cos\u00ec tutti hanno un motivo per uccidere la ragazza, e quando alla fine Nofret viene ritrovata da Satipy morta ai piedi di una collina, una morte accidentale sembra meno che probabile.\nLa pretesa che Nofret sia stata assassinata inizia a diventare una certezza quando anche Satipy muore, precipitata dalla stessa collina in dalla quale \u00e8 caduta Nofret, mentre vi passeggiava con Yahmose. Stando alle chiacchiere, Satipy avrebbe visto lo spirito vendicativo di Nofret sopra la spalla del marito, e tali voci prendono sempre pi\u00f9 piede quando Yahmose e Sobek bevono del vino avvelenato, ma mentre quest'ultimo muore, Yahmose riesce a sopravvivere, avendo bevuto meno vino del fratello. Un ragazzino, un pastorello al servizio di Yahmose, afferma di aver visto il fantasma di Nofret mettere il veleno nella brocca per vendicarsi, ma tempo dopo egli viene trovato morto avvelenato con una boccetta di estratto di papavero. Ipy comincia invece a spadroneggiare, e comunica a Henet che la far\u00e0 cacciare da suo padre Imhotep, ma il giorno dopo viene trovato morto anche lui, affogato nel lago.\nKameni, uno scriba ingaggiato da Imhotep, sembra essersi innamorato di Renisenb, e le chiede di sposarlo. Indecisa tra lui e Hori, anche lui scriba ma che conosce da sempre, lascia la decisione nelle mani del padre, che la fa fidanzare con Kameni. La ragazza si rende conto che il rapporto tra il suo promesso sposo e Nofret era molto stretto, e che la gelosia potrebbe averla portata a comportarsi in quel modo cos\u00ec odioso. E mentre Renisenb, Hori e la vecchia Esa cominciano a pensare alla possibilit\u00e0 di un assassino umano, quest'ultima cerca di tirare allo scoperto il colpevole imbastendo una trappola, ma anche lei viene uccisa tramite un unguento avvelenato che viene assorbito dalla sua pelle, e trovata cos\u00ec morta come deceduta nel sonno. La schiava Henet, che detiene adesso il potere, viene invece soffocata con dei rotoli di lino.\nIl giorno dopo, Renisenb raggiunge la stessa collina dalla quale \u00e8 caduta Nofret, e vi si ferma per meditare; d'un tratto, udendo dei passi dietro di lei, si volta e vede il fratello Yahmose, ma solo allora comprende che lui vuole ucciderla e compiere il suo ultimo gesto, spintonandola gi\u00f9 dalla collina. Capendo solo ora che \u00e8 lui l'assassino che ha decimato la loro stessa famiglia, Renisenb rimane paralizzata dal terrore, ma Hori la salva appena in tempo uccidendo Yahmose con una freccia.\nHori spiega quindi a una sconvolta Renisenb la verit\u00e0 sulla vicenda: Yahmose aveva sorseggiato quanto vino bastava per stare male per poi esagerare sintomi e dolori in modo da sottrarsi ai sospetti. La venuta di Nofret, che credeva che aveva portato il male nella famiglia di Renisenb, in realt\u00e0 lo aveva soltanto risvegliato, facendo emergere le vere nature dei famigliari e distruggendo ogni finzione: la dolcezza di Kait mascherava il suo brutale egoismo verso s\u00e9 stessa e i suoi figli, Sobek si \u00e8 rivelato uno sbruffone bagordo e nullafacente, Ipy si \u00e8 dimostrato un ragazzaccio egoista e viziato, la maschera della devozione di Henet si \u00e8 rivelata un veleno, Satipy si \u00e8 rivelata una smargiassa, prepotente e vigliacca, e lo stesso Imhotep \u00e8 degenerato in un tirannello pignolo e vanitoso. Invece Yahmose \u00e8 sempre stato timido, sottomesso, privo del coraggio necessario a ribellarsi; pur volendo bene al padre Imhotep, tanto da farsi in quattro per compiacerlo, quest'ultimo lo ha sempre disprezzato e reputato un buono a nulla, cosa che lo ha riempito sempre di pi\u00f9 di astio nei suoi confronti. Ma la goccia che ha fatto traboccare il vaso, proprio quando Imhotep sembrava finalmente rendersi conto della sua diligenza e quindi poter premiarlo, \u00e8 stato l'arrivo di Nofret, che ha punto tutti i presenti sul vivo, soprattutto Yahmose, e questi l'ha voluta uccidere accecato dalla rabbia. Avendo assistito a quell'omicidio, Satipy ha tentato invano di nasconderlo a Renisenb, per poi perdere del tutto il suo contegno, terrorizzata da un nuovo Yahmose che prima ne era il pecorone e ora la tiranneggiava, tanto terrorizzata che il marito, rendendosi conto che sarebbe stato un pericolo per lui, ha spinto anche lei gi\u00f9 per la collina; quindi Satipy, prima di cadere, non stava guardando con paura qualcosa dietro Yahmose, ma proprio quest'ultimo. Stando alle indagini della vecchia saggia Ese, Henet si lagnava invece che Hori si comportava come se lei non esistesse e ci fosse invece qualcuno che non c'era, per poi udire la menzione di Satipy. In seguito, quindi, la vecchia Ese ha riunito la famiglia e ha riferito il discorso di Henet in modo sconnesso; sfortunatamente, Yahmose riteneva gi\u00e0 che ella sospettasse di lui e che, tramite quel discorso e la conseguente reazione di Yahmose, avesse trovato la certezza che cercava. Sobek e Ipy, fratelli di Yahmose, erano l'uno pi\u00f9 bello, e l'altro pi\u00f9 intelligente di lui; morti entrambi, Yahmose sarebbe stato padrone di casa e unico sostegno del padre. La morte di Satipy ha acuito il piacere che provava a uccidere, inculcandogli l'ebbrezza del potere e corrompendolo del tutto. Yahmose voleva invece bene a Renisenb, ma non poteva reggere l'idea di dividere la propriet\u00e0 con il di lei futuro marito, fosse stato Hori o Kameni. Lo stesso Hori ricorda inoltre che, in passato, Sobek picchiava in testa il fratello Yahmose con un sasso, salvo poi sentirsi male il giorno dopo, e si parlava di cibi guasti; si deduce quindi che il sempre docile Yahmose nascondesse forse delle propriet\u00e0 violente, che un giorno si sarebbero risvegliate. A quel punto Renisenb capisce che deve decidere quale dei due scriba, che amano entrambi la giovane, vuole sposare: Kameni, un ragazzo vitale, o Hori, l'uomo che le ha salvato la vita e che conosce da sempre. La giovane fa la sua scelta: Hori."}
{"id": "801615", "revid": "125112435", "url": "https://it.wikipedia.org/wiki?curid=801615", "title": "Rain (Madonna)", "text": "Rain \u00e8 una canzone della cantautrice statunitense Madonna. Il singolo, uscito il 21 giugno 1993, \u00e8 il quinto estratto dall'album \"Erotica\". \"Rain\" \u00e8 stata inserita nella raccolta di ballate \"Something to Remember\" uscita nel 1995.\nLa canzone, che \u00e8 una delle pi\u00f9 celebri ballate della cantante, \u00e8 dedicata alla madre di Madonna e alla cantante Karen Carpenter, si posizion\u00f2 ai primi posti in classifica in Canada e in Giappone. Il singolo qui sopra indicato \u00e8 tuttora in commercio anche in Italia.\nSu questa canzone venne pubblicato nel 1993 un album EP, anch'esso chiamato \"Rain\", destinato per il mercato giapponese. Contiene un famoso brano remix, \"Up Down Suite\", tratto da \"Rain\".\nIl video.\nIl video di \"Rain\", diretto da Mark Romanek, a cui partecipa il musicista giapponese Ry\u016bichi Sakamoto, risulta uno dei pi\u00f9 costosi della carriera di Madonna. Girato in bianco e nero, poi colorato a mano da Romanek, il video fa apparire la cantante con uno stile molto diverso dai precedenti: Madonna, che porta i capelli corti e nero-blu, si trova in uno studio dove si registra un video in un'ambientazione dove prevale il colore blu ed effetti luminosi. Il clip ha vinto due MTV Video Music Awards: Miglior direzione artistica e Miglior cinematografia.\nInizialmente Madonna aveva chiesto a Federico Fellini di dirigere il video, ma il celebre regista rifiut\u00f2 l'offerta, a causa del suo precario stato di salute, scrivendo una lettera alla cantante per scusarsi.\nEsecuzioni dal vivo.\n\"Rain\" \u00e8 stata eseguita dal vivo nei concerti Girlie Show del 1993. Madonna e le sue due coriste sedevano su una panca al centro del palcoscenico, vestite di lunghi abiti neri, in un'atmosfera intimistica, l'attenzione concentrata sulle voci. Durante il \"bridge\" della canzone venivano interpretati alcuni versi di \"Just My Imagination (Running Away with Me)\" dei Temptations. Il finale della canzone prevedeva l'esibizione di due ballerini su un prolungamento strumentale del brano, uno vestito da pagliaccio e l'altra da ballerina classica con un ombrello."}
{"id": "801623", "revid": "124290817", "url": "https://it.wikipedia.org/wiki?curid=801623", "title": "G\u00f6ran Edman", "text": "Biografia.\nDotato di una timbrica molto pulita, deve la sua notoriet\u00e0 anche grazie alle sue numerosissime collaborazioni, in primis con Yngwie J. Malmsteen, John Norum, Jens Johansson, Nikolo Kocev.\nCuriosit\u00e0.\nI lead singer erano Joey Tempest (Europe), Robert Ernlund (Treat), Bjorn Lodin (Six Feet Under &amp; Baltimoore), Malin Ekholm (Aphrodite), Joakim Lundholm (220 Volt) e Tommy Nilsson (Easy Action).\nL'assolo di chitarra era di Kee Marcello (Easy Action &amp; Europe).\nLa canzone si intitolava \"Give A Helpin' Hand\"."}
{"id": "801625", "revid": "1529788", "url": "https://it.wikipedia.org/wiki?curid=801625", "title": "Segreteria di Stato per le finanze e il bilancio", "text": "La Segreteria di Stato per le finanze, il bilancio e la programmazione, l'informazione, i rapporti con l'azienda autonoma di stato filatelica e numismatica \u00e8 l'organo di attuazione della politica economica della Repubblica di San Marino.\nL'attuale Segretario di Stato per le finanze e il bilancio \u00e8 Eva Guidi."}
{"id": "801626", "revid": "6923", "url": "https://it.wikipedia.org/wiki?curid=801626", "title": "Ni\u00e8de Guidon", "text": "Grazie alle sue pressioni il governo brasiliano stabil\u00ec la creazione del Parco nazionale Serra da Capivara, area delle sue ricerche archeologiche. Nel 1991 \u00e8 stata designata coordinatrice del parco.\nHa al suo attivo la scoperta di circa 800 siti archeologici preistorici relativi ai primi insediamenti umani nel Sud America"}
{"id": "801627", "revid": "731410", "url": "https://it.wikipedia.org/wiki?curid=801627", "title": "Lembo", "text": "Il lembo, in medicina, \u00e8 un segmento di tessuto che contiene una rete di vasi sanguigni, e che pu\u00f2 essere trasferito da un sito donatore per ricostruire un'area sede di perdita di sostanza (\"defect\"), causata ad esempio da traumi o da rimozione di tumori, oppure elevato temporaneamente dalla sua sede allo scopo di esporre le strutture sottostanti, per poi essere riposizionato nella stessa sede a fine intervento. La base del lembo, che contiene il supporto vascolare, \u00e8 detta peduncolo."}
{"id": "801628", "revid": "287204", "url": "https://it.wikipedia.org/wiki?curid=801628", "title": "Segretario generale", "text": "Il titolo di segretario generale (a volte primo segretario, abbreviato \"segr.\") \u00e8 attribuito all'organo monocratico di alcune associazioni o altre organizzazioni, pubbliche o private, posto al vertice delle stesse.\nCaratteristiche.\nIndica anche una figura talvolta posta alle dirette dipendenze dell'organo di vertice (ad esempio, il presidente) e appartenente comunque al \"senior management\" dell'organizzazione. L'apparato organizzativo al quale il segretario generale \u00e8 preposto \u00e8 detto \"segretariato\" o \"segreteria\".\nL'uso di questo titolo piuttosto che altri, quale ad esempio quello di presidente, pu\u00f2 avere lo scopo di sottolineare il ruolo di esecutore delle decisioni degli organi collegiali dell'organizzazione, facendo cos\u00ec risaltare, per lo meno a livello nominalistico, la collegialit\u00e0 di gestione della medesima. Tale figura pu\u00f2 anche essere utilizzata per designare il leader dei partiti comunisti e socialisti, nonch\u00e9 dei sindacati che si richiamano a quest'area ideologica; in seguito il titolo (o altri analoghi, ad esempio \"segretario politico\") \u00e8 stato estesamente adottato anche da partiti e sindacati di diversa ideologia.\nNei paesi comunisti il \"segretario generale\" (o \"primo segretario\") \"del comitato centrale\" del partito comunista \u00e8, di fatto, la pi\u00f9 alta carica dello Stato, sebbene rimanga formalmente un organo del partito; del resto, solitamente, alla carica di partito ne unisce una statale, per lo pi\u00f9 quella di capo dello stato (o, pi\u00f9 precisamente, di presidente dell'organo collegiale che svolge le funzioni del capo dello stato), altre volte quella di capo del governo. Solitamente eletto dal comitato centrale, ne presiede l\"'ufficio politico\" e, laddove presente, il \"segretariato\".\nIn diplomazia.\nIl titolo di segretario generale \u00e8 frequentemente utilizzato per designare l'organo preposto all'apparato burocratico-amministrativo di organizzazioni internazionali governative. Tra le altre hanno un segretario generale l'ONU, la NATO, il Consiglio d'Europa e la Lega Araba.\nAi segretari generali delle organizzazioni internazionali governative sono solitamente riconosciute le stesse immunit\u00e0 e garanzie dei diplomatici.\nNella pubblica amministrazione.\nIn Italia il titolo di segretario generale \u00e8 attribuito a vari organi dello stato o di altri enti pubblici.\nPresso gli organi costituzionali.\nIl segretario generale \u00e8 il dirigente preposto all'apparato amministrativo (\"segretariato generale\") posto al servizio di alcuni organi costituzionali, quali il Presidente della Repubblica, la Camera dei deputati, il Senato della Repubblica, la Corte costituzionale e altri.\nNei ministeri.\nAlla Presidenza del Consiglio dei ministri il segretario generale assicura il supporto all'espletamento dei compiti del Presidente del Consiglio dei Ministri e sovrintende all'organizzazione ed alla gestione amministrativa del Segretariato generale.\nIl segretario generale nei ministeri \u00e8 il dirigente, posto alle dirette dipendenze del ministro, che, nei ministeri dove non esiste il dipartimento, assicura il coordinamento dell'azione amministrativa. Hanno un segretario generale il Ministero degli Affari Esteri, il Ministero dell'Ambiente e della Tutela del Territorio e del Mare e il Ministero dei Beni e delle Attivit\u00e0 Culturali.\nIl segretario generale provvede all'istruttoria per l'elaborazione degli indirizzi e dei programmi di competenza del ministro; coordina gli uffici e le attivit\u00e0 del ministero; vigila sulla loro efficienza e rendimento e ne riferisce periodicamente al ministro (art. 6 del D.Lgs. 300/1999). Nei ministeri dove la suddivisione di massimo livello \u00e8 il dipartimento, le attribuzioni del segretario generale sono ripartite tra i capi dei dipartimenti.\nGli incarichi di segretario generale sono conferiti, ai sensi dell'art. 19, comma 3, del d.lgs. 30 marzo 2001, n. 165, con decreto del Presidente della Repubblica, previa deliberazione del Consiglio dei ministri, su proposta del Ministro competente, a dirigenti della prima fascia dello Stato o - con contratto a tempo determinato, di durata non superiore a tre anni - a persone, anche estrane all'amministrazione statale, in possesso delle specifiche qualit\u00e0 professionali indicate nel comma 6 dello stesso articolo (esperienza almeno quinquennale in funzioni dirigenziali in enti ed aziende, anche private; particolare specializzazione professionale, culturale e scientifica desumibile dalla formazione universitaria e postuniversitaria, da pubblicazioni scientifiche e da concrete esperienze di lavoro maturate per almeno un quinquennio in posizioni funzionali previste per l'accesso alla dirigenza; provenienza dai settori della ricerca, della docenza universitaria, delle magistrature e dei ruoli degli avvocati e procuratori dello Stato). Tali incarichi hanno durata non inferiore a tre anni e non superiore a cinque (art. 19, comma 2, d.lgs. 165/2001) ma cessano se, nel frattempo, cambia il Governo, decorsi novanta giorni dal voto sulla fiducia allo stesso (art. 19, comma 8, d.lgs 165/2001).\nNel Ministero della difesa.\nPresso il Ministero della difesa vi \u00e8 un \"Segretario generale della difesa\", disciplinato degli art. 41 e 42 del d. lgs. 15 marzo 2010, n. 66 (Codice dell'ordinamento militare) in modo differenziato rispetto ai segretari generali degli altri ministeri.\n\u00c8 nominato con decreto del presidente della Repubblica, previa deliberazione del Consiglio dei ministri, su proposta del Ministro della difesa, sentito il Capo di stato maggiore della difesa, tra gli ufficiali con il grado di generale di corpo d'armata o equivalente in servizio permanente, i dirigenti di prima fascia dell'amministrazione pubblica o soggetti estranei alla stessa.\nIl segretario generale, che dipende direttamente dal ministro della Difesa per le attribuzioni amministrative e dal Capo di stato maggiore della difesa per le attribuzioni tecnico-operative:\nNelle camere di commercio.\nIl segretario generale \u00e8 il dirigente delle camere di commercio, nominato dal Ministro dello Sviluppo economico su designazione della giunta camerale o, nelle camere di commercio di Bolzano e di Trento, dalla giunta camerale stessa, che esercita le funzioni di vertice dell'amministrazione dell'ente e sovrintende al personale dello stesso, fungendo da segretario del consiglio e della giunta camerale e talvolta anche da conservatore del registro delle imprese (di solito, per\u00f2, la giunta camerale attribuisce quest'ultimo incarico ad un altro dirigente).\nNei comuni e nelle province.\nIn passato la qualifica di segretario generale era attribuita ai segretari comunali, nei comuni con popolazione superiore a 10.000 abitanti e nei comuni capoluogo di provincia, ed ai segretari provinciali. Attualmente conseguono l'idoneit\u00e0 a segretario generale i segretari che hanno superato il corso-concorso denominato \"Spe.S\", indetto dall Ministero dell'interno, al quale possono essere ammessi trascorsi due anni dalla prima assunzione in servizio.\nIn politica.\n di assunzione della carica di segretario generale da parte di un esponente politico si ebbe il 3 aprile 1922, quando Stalin divenne segretario generale del PCUS, di fatto impadronendosi della delicatissima funzione dell'attribuzione degli incarichi all'interno dell'apparato del partito: anche dopo la morte di Lenin, Stalin mantenne la carica, che da allora ha per molto tempo simboleggiato il vero potere interno alla gerarchia di un partito politico."}
{"id": "801638", "revid": "1017126", "url": "https://it.wikipedia.org/wiki?curid=801638", "title": "Maratona di Firenze", "text": "La maratona di Firenze \u00e8 una gara podistica che si corre nell'ultima domenica del mese di novembre su un percorso di 42,195\u00a0km. Partenza e arrivo variano di anno in anno, ma sono solitamente Piazzale Michelangelo e piazza San Giovanni.\nLa prima edizione della maratona di Firenze si svolse nel 1984 e vi parteciparono 850 atleti; nell'edizione del 2010 \u00e8 stata invece superato il totale di 10.000 partecipanti provenienti da 57 paesi, rendendola la seconda maratona pi\u00f9 popolare dopo quella di Roma.\nAlbo d'oro.\nIn grassetto sono riportate le migliori prestazioni ottenute nella maratona."}
{"id": "801639", "revid": "1543377", "url": "https://it.wikipedia.org/wiki?curid=801639", "title": "Provincia di K\u00fctahya", "text": "La provincia di K\u00fctahya (in turco K\u00fctahya ili) \u00e8 una provincia della Turchia.\nGeografia fisica.\nLa provincia di K\u00fctahya \u00e8 caratterizzata da ampie aree collinose di terra agricola che culminano in alte catene montuose ad ovest e a nord.\nSuddivisione amministrativa.\nLa provincia \u00e8 divisa in 13 distretti: \nFanno parte della provincia 75 comuni e 536 villaggi."}
{"id": "801640", "revid": "118217962", "url": "https://it.wikipedia.org/wiki?curid=801640", "title": "Monte Tamai", "text": "Il Monte Tamai \u00e8 una montagna delle Alpi carniche alta 1970\u00a0m s.l.m., posta in Carnia (provincia di Udine) all'interno delle Alpi Carniche, tra i territori dei comuni di Ovaro, Ravascletto e Sutrio. Sulla sua cima, dalla quale si pu\u00f2 scorgere la bassa Carnia, viene toccato il punto pi\u00f9 alto raggiunto dal comprensorio sciistico dello Zoncolan."}
{"id": "801641", "revid": "1598370", "url": "https://it.wikipedia.org/wiki?curid=801641", "title": "Campionato italiano di dama", "text": "Il Campionato italiano di dama italiana viene organizzato annualmente dalla Federazione Italiana Dama fin dal 1925. Anche se il Campionato Italiano per antonomasia \u00e8 quello della \"Categoria Assoluto\" riservato esclusivamente ai migliori maestri e grandi maestri italiani, in realt\u00e0 ogni anno vengono anche organizzati diversi Campionati italiani di categoria. L'ammissione ai campionati \u00e8 stabilita dalla Commissione Tecnica Federale che valuta le richieste di partecipazione accogliendo i damisti che al momento della presentazione della domanda hanno i migliori punteggi nella classifica Elo-Rubele per la propria categoria di appartenenza avendo disputato un minimo di tornei durante l'anno. La sede dei Campionati Italiani generalmente cambia ogni anno"}
{"id": "801644", "revid": "304077", "url": "https://it.wikipedia.org/wiki?curid=801644", "title": "ITU G.992.5", "text": "ITU G.992.5 o comunemente ADSL2+ \u00e8 uno standard ITU. Questo standard estende la capacit\u00e0 dell'ADSL base raddoppiando il flusso di bit in download. La velocit\u00e0 di trasmissione pu\u00f2 arrivare fino a 24 Mbit/s in download e 1,5 Mbit/s in upload e dipende dalla distanza tra il DSLAM e la sede dell'utente."}
{"id": "801645", "revid": "486946", "url": "https://it.wikipedia.org/wiki?curid=801645", "title": "Pawel Chichagov", "text": ""}
{"id": "801647", "revid": "486946", "url": "https://it.wikipedia.org/wiki?curid=801647", "title": "Pavel Tchichagov", "text": ""}
{"id": "801648", "revid": "287204", "url": "https://it.wikipedia.org/wiki?curid=801648", "title": "Goran Edman", "text": ""}
{"id": "801649", "revid": "486946", "url": "https://it.wikipedia.org/wiki?curid=801649", "title": "Pawel Tchichagov", "text": ""}
{"id": "801655", "revid": "767487", "url": "https://it.wikipedia.org/wiki?curid=801655", "title": "Ghidorah! Il mostro a tre teste", "text": " \u00e8 un film del 1964 diretto da Ishir\u014d Honda.\nIn questo film, quinto sequel di \"Godzilla\" del 1954, vengono introdotte due novit\u00e0 che diventeranno in seguito delle costanti della saga: la presenza di elementi extraterrestri e il drago spaziale tricefalo King Ghidorah, che diventer\u00e0 la nemesi pi\u00f9 famosa di Godzilla. Ma da questo film in poi ci sar\u00e0 una grande svolta: Godzilla diventa buono e si trasforma in un eroe.\n\"Ghidorah! Il mostro a tre teste\" \u00e8 il titolo dell'edizione italiana che \u00e8 stata resa disponibile dalla Cecchi Gori Home Video Pulp Video (distributore per l'Italia) il 9 settembre 2014. Il film \u00e8 in giapponese con sottotitoli italiani.\nTrama.\nUna principessa himalayana viene posseduta dallo spirito di una abitante di Venere, scappata dal suo pianeta prima che venisse devastato dal mostruoso King Ghidorah, potente drago spaziale che viaggia nello spazio che attraversa con un meteorite.\nLa principessa, che qualcuno intende assassinare, cerca di avvertire i potenti della Terra, ma non viene ascoltata.\nSolo nelle fatine-sacerdotesse di Mothra riesce a trovare un aiuto.\nIn quello stesso momento tuttavia fanno la loro comparsa anche Godzilla e Rodan, che cominciano ad attaccare il Giappone.\nMa quando giunger\u00e0 King Ghidorah, i due mostri, insieme a Mothra (in stato larvale), gli daranno battaglia, e riusciranno a sconfiggerlo.\nLa principessa pu\u00f2 cos\u00ec tornare nella sua patria, mentre Godzilla e Rodan osservano Mothra tornare alla sua isola."}
{"id": "801656", "revid": "124253030", "url": "https://it.wikipedia.org/wiki?curid=801656", "title": "OpenLaszlo", "text": "OpenLaszlo \u00e8 una piattaforma open source per lo sviluppo di applicazioni web con un'interfaccia utente utilizzabile (spesso ci si riferisce a queste interfacce con il termine inglese rich Internet applications) sul World Wide Web. OpenLaszlo \u00e8 rilasciata sotto la licenza Open Source Initiative-certified Common Public License.\nLa piattaforma OpenLaszlo \u00e8 basato sul linguaggio LZX e su un OpenLaszlo Server.\nDeployment.\nLe applicazioni Laszlo possono essere sviluppate come tradizionali servlets Java, il cui output viene dinamicamente restituito al browser. In questo caso \u00e8 necessario che il WebServer abbia in esecuzione l'OpenLaszlo server.\nIn alternativa, le applicazioni Laszlo possono essere compilate da LZX in un file SWF e caricate staticamente in una pagina web esistente. Questa tecnica \u00e8 nota come \"SOLO deployment\". Le applicazioni sviluppate in questo modo mancano di alcune funzionalit\u00e0 rispetto alla versione basata su servlet, come ad esempio la possibilit\u00e0 di interazione con Web service tramite il protocollo SOAP e la possibilit\u00e0 di effettuare invocazioni a procedure remote (RPC) XML.\nLicenza.\nOpenLaszlo \u00e8 stato originariamente sviluppato e rilasciato sotto la Common Public License da Laszlo Systems.\nUser Stories.\nLaszlo-powered Rich Internet Applications (RIAs) sono state sviluppate da Earthlink , Yahoo!, Behr , Pandora, La Quinta Hotels, the Internet Archive e DeanForAmerica.com.\nLaszlo Systems, i creatori di OpenLaszlo, stanno sviluppando i loro software basandosi sul Laszlo Presentation Server. La pi\u00f9 recente \u00e8 un mail client che offre un'interfaccia molto simile ai tradizionali mail client come Microsoft Outlook o Mozilla Thunderbird, ma che \u00e8 utilizzabile tramite un web browser.\nLa storia.\nOpenLaszlo originariamente fu rilasciato con il nome di \"Laszlo Presentation Server\" (LPS). Lo sviluppo cominci\u00f2 nell'autunno del 2001. Le prime versioni furono rilasciate a partner scelti durante il 2002; molti di queste versioni furono utilizzate per sviluppare l'applicazione Behr paint. La prima general release di LPS fu rilasciata agli inizi del 2002.\nNell'Ottobre del 2004, Laszlo Systems rilascia i sorgenti del Laszlo Presentation Server sotto licenza GPL, dando il via all'OpenLaszlo project. Nel 2005, in coincidenza con il rilascio della versione 3.0, il nome del Laszlo Presentation Server fu cambiato in OpenLaszlo.\nTimeline:"}
{"id": "801658", "revid": "767487", "url": "https://it.wikipedia.org/wiki?curid=801658", "title": "Kitchen Stories - Racconti di cucina", "text": "Racconti di cucina (in norvegese Salmer fra Kj\u00f8kkenet, in svedese Psalmer fr\u00e5n k\u00f6ket) \u00e8 un film del 2003 diretto da Bent Hamer, presentato nella Quinzaine des R\u00e9alisateurs al 56\u00ba Festival di Cannes.\nTrama.\nStudiosi svedesi del campo dell'efficienza e dello studio del movimento intraprendono una ricerca sugli uomini norvegesi non sposati e di mezza et\u00e0, cercando di ottimizzare la progettazione e l'utilizzo delle cucine.\nFolke Nilsson viene assegnato a Isak Bjornsson, a studiarne le abitudini di uomo solo e solitario: il protocollo della ricerca lo obbliga a sedere in un angolo della stanza, su un seggiolone simile a quello utilizzato dagli arbitri di tennis e a non interferire con i movimenti del \"ricercato\". Isak \u00e8 per\u00f2 un uomo burbero che preferisce tentare di preservare la propria solitudine intatta, e smette quindi di usare la cucina, spiando il \"ricercatore\" attraverso un foro praticato nel soffitto della stanza stessa. \nAd ogni modo, i due uomini un po' alla volta si avvicinano e creano un rapporto d'amicizia molto forte anche se mai confessato, simile a quello che si comincia a creare nel secondo dopoguerra tra le loro nazioni di origine, la Norvegia e la Svezia appunto.\nProduzione.\nIl regista Bent Hamer prende ispirazione da alcune ricerche originali dei primi anni cinquanta sull'efficienza delle casalinghe svedesi, sviluppando poi una parallela e fittizia ricerca sugli uomini. Molti riferimenti si possono ravvisare anche nel metodo di ricerca di una delle aziende svedesi pi\u00f9 conosciute nel campo dell'arredamento, la Ikea.\nCuriosit\u00e0.\nAll'inizio del film il protagonista, in arrivo dalla Svezia verso la Norvegia, attraversa la frontiera tra le due nazioni e si ritrova in un cambio di carreggiata. In effetti le due nazioni, fino al 1967, utilizzavano due sensi di marcia diversi; solo da quell'anno la Svezia si \u00e8 adeguata alla circolazione a destra, sembra anche per aiutare l'economia nazionale automobilistica: i costi di costruzione delle autovetture Saab e Volvo per i due tipi di circolazione diversi erano troppo onerosi.\nDa notare anche che i confini tra le due nazioni non sono mai stati particolarmente controllati e l'introduzione di ostacoli sulla strada era fatto principalmente proprio per avvertire i guidatori del cambio di tipo di guida onde evitare incidenti stradali."}
{"id": "801661", "revid": "1305772", "url": "https://it.wikipedia.org/wiki?curid=801661", "title": "Cella (Ovaro)", "text": "Cella (\"Cele\" in friulano standard, \"Cela\" in friulano carnico) \u00e8 una frazione del comune di Ovaro (UD). Si trova a 494 m s.l.m. in Val Degano, alla destra orografica del torrente.\nGeografia fisica.\nCella si trova su un terrazzamento naturale a fondo valle alle pendici del monte Col Gentile (2076 m). A est dell'abitato scorre il torrente Degano.\nI confini tradizionali del territorio di Cella sono a sud all'altezza del ruscello \"Ri\u00f9 di Paul\u00e2r\" e a nord all'altezza del prato detto \"Zeps\".\nStoria.\nLa prima citazione dell'abitato di Cella risale al tardo medioevo, tuttavia la zona era frequentata anche anteriormente, come dimostra il rinvenimento di una tomba di periodo longobardo in prossimit\u00e0 della chiesa di San Rocco.\nNel corso del medioevo e dell'et\u00e0 moderna fu comune autonomo insieme al vicino paese di Agrons. Il comune fu soppresso agli inizi del XIX secolo ed il suo territorio fu aggregato al comune di Mione, a sua volta, poi inserito nel comune di Ovaro.\nNella seconda met\u00e0 del XVIII secolo a Cella inizi\u00f2 una produzione di terrecotte che prosegu\u00ec fino al secondo dopoguerra. Una selezione di terrecotte settecentesche \u00e8 visibile nel Museo Carnico delle Arti Popolari di Tolmezzo (UD).\nMonumenti e luoghi d'interesse.\nL'unico edificio di interesse artistico \u00e8 la chiesa di San Rocco. Si tratta di una chiesa gotica ad aula unica di piccole dimensioni, con presbiterio poligonale. In cima alla facciata si trova un campanile a vela. All'interno vi \u00e8 un altare di legno del XVII secolo.\nOriginariamente la chiesa era dedicata a santo Stefano. Tale dedicazione, assieme al reperimento nelle vicinanze di una tomba longobarda, fa propendere per l'ipotesi della fondazione altomedioevale, nonostante la prima citazione risalga solo al 1310. Il culto di san Rocco si afferm\u00f2 negli ultimi decenni del XV secolo, in seguito ad un'epidemia di peste. In seguito il culto di san Rocco prevalse su quello di santo Stefano, fino a soppiantarlo anche nella dedicazione della chiesa.\nPresso la chiesa era attiva una confraternita intitolata a san Rocco, estinta nel XIX secolo.\nL'edificio della ex Latteria Sociale Agrons-Cella (risalente al 1911), dopo la chiusura del caseificio sociale (1982), \u00e8 passato in propriet\u00e0 della parrocchia della pieve di Gorto ed \u00e8 stato adibito a centro sociale sotto il nome di \"Cjasa da Pl\u00eaf\"."}
{"id": "801662", "revid": "1442080", "url": "https://it.wikipedia.org/wiki?curid=801662", "title": "Fabio e Fiamma", "text": "Fabio e Fiamma \u00e8 stato un programma radiofonico di Radio 2 condotto da Fiamma Satta e Fabio Visca in onda dal 2 ottobre 1995.\nSembrerebbe la classica rubrica de \"La posta del cuore\", ma, soprattutto nei primi anni (con il sottotitolo \"La trave nell'occhio\"), il programma era arricchito da sketch, poesie, bizzarre sitcom e perfino da sfide \"all'ultima voce\" tra Fabio e i pi\u00f9 famosi doppiatori italiani, come Roberto Pedicini, Luca Ward e Roberto Chevalier. In onda alle prime ore del mattino, dal 2005 viene spostato alle 11:30.\nDal 2006 \u00e8 stato possibile scaricare le puntate in podcast.\nL'ultima puntata \u00e8 stata quella del 1\u00ba gennaio 2010."}
{"id": "801663", "revid": "767487", "url": "https://it.wikipedia.org/wiki?curid=801663", "title": "Nikolo Kocev", "text": "Nei suoi dischi ha spesso collaborato con la sezione strumentale degli Europe (Mic Michaeli, John Leven e Ian Haugland) e con celebri cantanti della scena hardrock, come: Glenn Hughes, Joe Lynn Turner, Jorn Lande, Goran Edman e \"Tony Harnell\".\nKocev nei suoi dischi suona chitarre, tastiere, piano, violino e percussioni; deve molto del suo stile all\"'hardrock\" degli anni settanta/ottanta, nel suo modo di comporre si pu\u00f2 notare infatti una forte influenza di band quali: Deep Purple, Rainbow, Led Zeppelin, Black Sabbath.\nDiscografia.\nBaltimoore \nBrazen Abbot\nSolista (come Nikolo Kotzev)"}
{"id": "801664", "revid": "47112", "url": "https://it.wikipedia.org/wiki?curid=801664", "title": "Sabiona", "text": ""}
{"id": "801666", "revid": "1305772", "url": "https://it.wikipedia.org/wiki?curid=801666", "title": "Chialina", "text": "Chialina (\"Cjaline\" in friulano standard, \"Cjalina\" in friulano carnico) \u00e8 una frazione del comune di Ovaro (UD). Si trova a 532 m in Val Degano, alla sinistra orografica del torrente, alle falde del Monte Zoncolan (1.750 m). In paese si trovano la chiesa di San Nicol\u00f2 (costruita nel 1944) e l'oratorio privato di Santa Teresa (del secolo XVIII)."}
{"id": "801667", "revid": "1884099", "url": "https://it.wikipedia.org/wiki?curid=801667", "title": "Maggi (famiglia)", "text": "I Maggi sono un'importante famiglia nobiliare di Brescia. Si diffusero poi a Milano, Cremona e Piacenza. \nMaggi di Brescia.\nSebbene le loro origini siano ancora avvolte nella leggenda, gi\u00e0 all'inizi del XII secolo essi sono ricordati nei cognomi della citt\u00e0 di Brescia nelle forme di \"Madii\", \"Mazi\", \"de Madiis\", \"de Mazis\", \"de Madio\".\nDiscendenti diretti della antica casata nobiliare Maggi sono tuttora presenti nella provincia di Brescia.\nRisulta un cognome piuttosto diffuso in citt\u00e0 nel XII secolo. Gi\u00e0 nel XIII i Maggi erano la famiglia pi\u00f9 rappresentativa e facoltosa della provincia. Dal punto di vista politico erano schierati all'interno della \"domus Guelforum Magnatum\", che si contrapponeva al partito ghibellino guidato da Griffo de Griffis, detto \"Griffolino\".\nNel 1243 troviamo un Manuele Maggi a guida della repubblica di Genova, nel 1247 lo stesso \u00e8 eletto podest\u00e0 di Piacenza, mentre nel 1251 passava alla citt\u00e0 di Parma. Della famiglia facevano parte anche due vescovi di Brescia: Berardo Maggi (?-1308) e Federico Maggi .\nArma dei Maggi di Brescia.\n\"D'azzurro, a tre fasce d'argento\" alias \"fasciato di azzurro e di argento\".\nMaggi di Cotone.\nTra il Duecento e il Quattrocento troviamo anche la dinastia dei Maggi di Cotone, legata ai Senesi in opposizione alla dominazione degli Aldobrandeschi nella Toscana meridionale, in un'area a cavallo tra la valle dell'Ombrone e le colline dell'Albegna e del Fiora. Oltre al Castello di Cotone, possedevano il Castello di Montep\u00f2, il Castello di Colle Massari, il Castello di Vicarello e il Castello della Sabatina, imponenti strutture fortificate sparse nei territori comunali di Scansano, Cinigiano e Campagnatico\nMaggi di Parabiago.\nIntorno al 1490 compare a Milano un ramo della famiglia con capostipite Matteo, che ebbe due figli Giovanni Antonio e Giovanni Ambrogio, entrambi ricchi mercanti, i quali avevano un palazzo signorile in citt\u00e0, presso la \"Parrocchia di San Vittore a Teatro\"; nel 1606 Giuseppe Maggi acquist\u00f2 fuori citt\u00e0, a Parabiago una villa signorile con podere annesso da un certo Lodovico Longone; suo figlio Luigi (m. 23 maggio 1680) ne ampli\u00f2 i possedimenti in campagna. All'inizio dell'Ottocento, con Francesco Maria, possedevano in Parabiago una propriet\u00e0 di circa 500 pertiche di terreno.\nAltri esponenti del ramo da citare furono:\nSul finire del XIX secolo, l'ultimo del ramo, Domenico che fu Sindaco di Parabiago, dovette vendere gli immobili a causa delle scarse finanze familiari, a favore della famiglia Prandoni.\nMaggi/Magio di Cremona.\nDal paese di Gradella al Vho di Piadena ai Palazzi ora Grasselli ed Affaitati in Cremona, i Maggi, antichi discendenti della \"Gens Magia\", hanno lasciato testimonianze in questa citt\u00e0.\nSecondo l'abate Isidoro Bianchi (regio professore del Liceo e censore, estensore del testo \"Antichi Monumenti della Gens Magia\", 1793) i Magio arrivarono a Cremona gi\u00e0 in epoca romana con Gneo Pompeo Magio, prefetto de' Fabri, console amico di Cesare e Pompeo.\nBibliografia.\nLe informazioni del paragrafo Maggi di Parabiago, sono tratte da:"}
{"id": "801668", "revid": "1305772", "url": "https://it.wikipedia.org/wiki?curid=801668", "title": "Cludinico", "text": "Cludinico (\"Cludini\" in friulano) \u00e8 una frazione del comune di Ovaro (UD). Si trova a 720 m in Val Degano, alla sinistra orografica del torrente. In paese si trova la chiesa di San Bartolomeo, citata per la prima volta nel 1341.\nStoria.\nDalla met\u00e0 del XIX secolo a Cludinico si \u00e8 avuta la presenza di attivit\u00e0 estrattive, con l'apertura di una \"miniera di carbone\". Abbandonata dopo pochi anni, essa fu riaperta tra il 1873 ed il 1876, per poi essere nuovamente chiusa agli inizi del '900.\nDurante il ventennio fascista il sito venne riattivato, impiegando fino a 1600 persone provenienti da tutta Italia, e raggiungendo uno sviluppo complessivo di 120-150 kilometri.\nLa miniera, sebbene non ancora esaurita, \u00e8 stata definitivamente chiusa negli anni '50 a causa dei costi eccessivi, ma dal 2009 \u00e8 stata recuperata a fini culturali, didattici e turistici.\nMiniera di Cludinico.\nIl carbone, dislocato a ferro di cavallo dalle Alpi Orientali fino all'Istria, trova in Friuli-Venezia Giulia i maggiori giacimenti nel sottosuolo di Cludinico (750 m s.l.m.), frazione del comune di Ovaro.\nL'attivit\u00e0 estrattiva, iniziata gi\u00e0 ai primi del 1800, si svilupp\u00f2 con alterne fortune sino al 1956; all'apice della sua attivit\u00e0 furono impiegate oltre 1500 unit\u00e0 provenienti da tutta Italia, che si servirono di ben 150\u00a0km di gallerie, 25 delle quali provviste di carrelli e vagoni.\nLa frazione di Cludinico si trasform\u00f2 per molti anni in un villaggio minerario, completo di dormitori, mensa e impianti vari.\nIn totale vennero prodotte 365.000 tonnellate di carbone su una superficie di 410.000 m2, con spessori di carbone variabili da 10\u00a0cm a 4 m.\nIl Museo-Punto Informativo (facente parte del sistema museale della Carnia), che raccoglie i visitatori all'ingresso della frazione di Cludinico, espone reperti per lo pi\u00f9 donati direttamente da ex minatori o dai loro discendenti.\nIl Museo funge anche da base di partenza per le visite guidate alla Miniera \"Creta d'Oro\", i cui due ingressi sono raggiungibili percorrendo la stessa vecchia strada calpestata dai minatori che dagli alloggi di Cludinico si recavano al lavoro.\nLe visite guidate consentono di accedere all'interno della Miniera lungo i tratti di galleria gi\u00e0 interamente ripristinati: un mondo del tutto inusuale fatto di carbone, di tracce lasciate dai minatori, ma anche da straordinarie manifestazioni della natura."}
{"id": "801669", "revid": "486946", "url": "https://it.wikipedia.org/wiki?curid=801669", "title": "Pavel Vasilievich Chichagov", "text": ""}
{"id": "801670", "revid": "118131666", "url": "https://it.wikipedia.org/wiki?curid=801670", "title": "Entrampo", "text": "Entrampo (\"Dentramp\" in friulano) \u00e8 una frazione del comune di Ovaro (UD).\nSi trova a 541\u00a0m in Val Degano, alla destra orografica del torrente, alla confluenza tra il torrente Pesarina ed il torrente Degano.\nIn paese si trova la chiesa di San Pellegrino."}
{"id": "801671", "revid": "92723", "url": "https://it.wikipedia.org/wiki?curid=801671", "title": "Nikolo Kotzev's Nostradamus", "text": "Nikolo Kotzev's Nostradamus \u00e8 un'opera rock in tre atti scritta da Nikolo Kocev sulla vita di Nostradamus. \nL'album, scritto e prodotto dallo stesso Kocev, viene pubblicato come doppio disco nel 2001 tramite SPV Records e vede molti ospiti gi\u00e0 presenti nelle sue passate collaborazioni con i Brazen Abbot, con l'aggiunta dell'orchestra sinfonica di Sofia.\nLa sezione strumentale \u00e8 affidata come sempre ai musicisti degli Europe, mentre alle voci si alternano icone dell'hardrock mondiale come Joe Lynn Turner, Glenn Hughes, Jorn Lande e molti altri."}
{"id": "801674", "revid": "1305772", "url": "https://it.wikipedia.org/wiki?curid=801674", "title": "Lenzone", "text": "Lenzone (\"Lenzon\" in friulano) \u00e8 una frazione del comune di Ovaro (UD).\nSi trova a 614 m in Val Degano, alla sinistra orografica del torrente, alle falde del Monte Zoncolan (1.750 m).\nPoco fuori dal centro abitato si trova la chiesetta della \"Madonna del carmine\"."}
{"id": "801677", "revid": "1305772", "url": "https://it.wikipedia.org/wiki?curid=801677", "title": "Luincis", "text": "Luincis (\"Luvincis\" in friulano standard, \"Luvin\u00e7as\" in friulano carnico) \u00e8 una frazione del comune di Ovaro (UD).\nSi trova a 518 m in Val Degano, alla destra orografica del torrente.\nIn paese si trova la chiesa di Santa Croce e Sant'Elena."}
{"id": "801678", "revid": "111907937", "url": "https://it.wikipedia.org/wiki?curid=801678", "title": "Canis lupus nubilus", "text": "Il lupo grigio delle Grandi Pianure (\"Canis lupus nubilus\"), detto anche lupo bufalo o lupo nebuloso, \u00e8 una sottospecie di lupo grigio, il cui areale una volta si estendeva in tutte le Grandi Pianure, dal Manitoba meridionale e il Saskatchewan, a sud fino al Texas settentrionale. \u00c8 una sottospecie di taglia media, di colore variabile, solitamente chiaro, sebbene esistono esemplari scuri. I maschi adulti tipicamente pesano 45 chili, sebbene sono stati segnalati esemplari pesanti 68 chili. Insieme al lupo nordoccidentale, con cui condivide un confine lungo e complesso, il lupo delle Grandi Pianure \u00e8 il lupo grigio nordamericano pi\u00f9 comune, con almeno 11 sinonimi.\nFu prima descritto nel 1823 da Thomas Say nelle sue scritture sulla spedizione di Stephen Long nelle Grandi Pianure. Sebbene sia riconosciuto come una sottospecie valida dai tassonomisti, il lupo delle Grandi Pianure \u00e8 il lupo grigio nordamericano pi\u00f9 difficile da valutare, siccome ha una lunga storia di contatto e miscuglio con altre popolazioni di lupi e coyote. \u00c8 probabile che questa sottospecie entr\u00f2 il nordamerica attraverso il ponte di Bering dopo il lupo messicano, spingendo quest'ultimo fino all'estremo meridione del suo areale mentre si diffondeva. Con l'inizio dell'ultima era glaciale, il lupo delle Grandi Pianure fu gradualmente rimpiazzato nel nord del suo areale dal lupo nordoccidentale, un processo che continua ancora oggi.\nVecchi testi, inclusi quelli di Lewis e Clark, indicano che la sottospecie fosse abbondante in tutte le Grandi Pianure, superando di numero persino i coyote. Il pioniere Alexander Henry fece numerosi riferimenti ai lupi nei suoi diari scritti durante i suoi viaggi in Dakota del Nord, notando che si nutrivano soprattutto delle carcasse di bisonte, e che fossero incauti verso gli umani, a volte avvicinandosi alle persone ed entrando le tende. Scrisse inoltre su come le trib\u00f9 native ogni tanto rapivano i cuccioli dalle loro tane e catturavano gli esemplari adulti in grandi fosse. Maximilian zu Wied-Neuwied scrisse che i nativi usavano le pellicce di lupo come valuta, con una peliccia valendo due canne di tabacco. Dalla met\u00e0 dell'Ottocento, una combinazione di costruzioni di ferrovie, colonizzazione umana, lo stabilimento di pascoli per il bestiame e lo sterminio dei bisonti costrinsero il lupo delle Grandi Pianure a limitarsi alle zone pi\u00f9 remote del suo areale, in cui il terreno era troppo infertile per l'agricoltura. A questa sottospecie apparteneva il pi\u00f9 famoso dei cosiddetti \"lupi fuorilegge\" (lupi predatori di bestiame), Lobo di Currumpaw."}
{"id": "801679", "revid": "228587", "url": "https://it.wikipedia.org/wiki?curid=801679", "title": "Luint", "text": "Luint (\"Luvint\" in friulano) \u00e8 una frazione del comune di Ovaro (UD). Si trova a 621\u00a0m in Val Degano, alla destra orografica del torrente. \u00c8 situato su un terrazzamento naturale alle pendici del monte Col Gentile (2076\u00a0m).\nStoria.\nLa prima citazione di Luint \u00e8 di epoca tardo medioevale. La zona, tuttavia, era abitata anche in epoche precedenti, come dimostra la presenza dei resti di una fortificazione (forse un castelliere) in prossimit\u00e0 dell'abitato.\nA partire dal medioevo costitu\u00ec un comune autonomo, mentre nel XIX secolo venne aggregato prima al comune di Mione e quindi, insieme a questo, a quello di Ovaro. Fino al secondo dopoguerra fece parte della parrocchia della pieve di Gorto, da cui fu staccato per entrare a far parte della neocostituita parrocchia di Mione.\nMonumenti e luoghi d'interesse.\nIn paese si trova la chiesa di Santa Caterina, di origine medioevale e rimaneggiata nel XVIII secolo. Nella chiesa aveva sede la confraternita di san Valentino.\nDi un certo interesse sono anche la casa Lupieri (esempio di dimora signorile carnica del XVIII secolo) e la fontana di pietra."}
{"id": "801681", "revid": "113731640", "url": "https://it.wikipedia.org/wiki?curid=801681", "title": "Vasilij Jakovlevi\u010d \u010ci\u010dagov", "text": "Fu il padre dell'ammiraglio Pavel Vasilievi\u010d \u010ci\u010dagov, conosciuto per avere combattuto contro Napoleone.\nBiografia.\nVasilij \u010ci\u010dagov nacque in Russia, ma si trasfer\u00ec presto in Gran Bretagna, dove ricevette un'educazione essenzialmente militare. Tornato in patria durante l'adolescenza, fece il suo ingresso nella marina russa all'et\u00e0 di 16 anni. Nel 1764, lo scienziato Michail Lomonosov organizz\u00f2 un'importante spedizione nei pressi della Siberia, allo scopo di individuare un possibile passaggio che univa l'Atlantico al Pacifico. \u010ci\u010dagov, che in quel periodo era il comandante del porto di Arcangelo, assunse la guida della spedizione ed a lui furono affidate le tre navi che vi parteciparono: la \"\u010ci\u010dagov\", chiamata cos\u00ec in suo onore, la \"Panov\" e la \"Babaev\". La missione di esplorazione dur\u00f2 un paio d'anni, al termine dei quali decise di abbandonare l'impresa, dal momento che non si riusc\u00ec a trovare questo passaggio.\nDurante la prima Guerra russo-turca, a \u010ci\u010dagov fu affidato l'incarico di difendere lo Stretto di Ker\u010d, decisivo passaggio per accedere al Mare di Azov. Successivamente, amministr\u00f2 i porti di Kron\u0161tadt ed Arcangelo, mentre nel 1788, dopo lo scoppio della Guerra russo-svedese, fu nominato comandante in capo della flotta russa dislocata nel Baltico. Tra il 1789 ed il 1790, vinse molte battaglie, tra cui quella di Reval del 13 maggio '89, permettendo cos\u00ec alla Russia di catturare un grande numero di ufficiali e soldati nemici e di portare a termine, in breve tempo, il conflitto.\nRitiratosi poco dopo dall'esercito e dall'attivit\u00e0 navale, mor\u00ec nel 1809 ad 83 anni."}
{"id": "801684", "revid": "486946", "url": "https://it.wikipedia.org/wiki?curid=801684", "title": "Korinna Ducklair", "text": ""}
{"id": "801686", "revid": "486946", "url": "https://it.wikipedia.org/wiki?curid=801686", "title": "`Umar ibn al-Khatt\u0101b", "text": ""}
{"id": "801687", "revid": "486946", "url": "https://it.wikipedia.org/wiki?curid=801687", "title": "Tempest Gale", "text": ""}
{"id": "801689", "revid": "399", "url": "https://it.wikipedia.org/wiki?curid=801689", "title": "Cella di Ovaro", "text": ""}
{"id": "801704", "revid": "62004", "url": "https://it.wikipedia.org/wiki?curid=801704", "title": "Tour de France 1935", "text": "Il Tour de France 1935, ventinovesima edizione della Grande Boucle, si svolse in ventuno tappe tra il 4 e il 28 luglio 1935, per un percorso totale di 4 338\u00a0km. \nFu vinto per la prima e unica volta dal passista-scalatore belga Romain Maes. \nRomain Maes, settimo belga vincente al Tour, si aggiudic\u00f2 la corsa nell'unica volta in cui riusc\u00ec ad arrivare a Parigi; nelle altre tre partecipazioni (1934-1936-1939), infatti, si ritir\u00f2 sempre.\nSi tratt\u00f2 della decima edizione in cui a trionfare fu un corridore del Belgio, sei anni dopo l'affermazione di Maurice Dewaele.\nRomain Maes termin\u00f2 le proprie fatiche sulle strade transalpine con il tempo di 141h32'00\".\nIl vincitore di questa edizione della Grande Boucle, tra l'altro, mantenne la maglia gialla dal termine della prima tappa al termine dell'ultima frazione.\nAltra peculiarit\u00e0 del vincitore di questo Tour de France: Romain Maes vinse per distacco sia la prima che l'ultima tappa. \nAl secondo posto della classifica generale si piazz\u00f2 il passista-scalatore italiano Ambrogio Morelli (al primo e unico podio della carriera al Tour). \nLo scalatore belga F\u00e9licien Vervaecke (per la prima volta sul podio della corsa a tappe francese) termin\u00f2 nella terza posizione della graduatoria generale.\nResoconto degli eventi.\nAl Tour de France 1935 parteciparono 93 corridori, dei quali 46 giunsero a Parigi.\nRomain Maes conquist\u00f2 la maglia gialla nella prima tappa e la indoss\u00f2 fino all'arrivo; fu il terzo corridore della storia a indossare il simbolo del primato per tutte le tappe previste: prima di lui avevano centrato questa impresa soltanto l'italiano Ottavio Bottecchia nel 1924 e il lussemburghese Nicolas Frantz nel 1928. Lo stesso Romain Maes e il francese Ren\u00e9 Le Grev\u00e8s furono i corridori che vinsero pi\u00f9 frazioni (quattro ciascuno) al Tour 1935.\nGustave Danneels, Antonin Magne e Jules Merviel, in fuga durante la dodicesima tappa, furono investiti da un camion riportando gravi ferite, ma riuscirono a salvarsi. La corsa fu funestata dalla morte dello spagnolo Francisco Cepeda lungo la discesa del colle del Galibier.\nIn questa edizione i corridori individuali potevano essere arruolati dalle formazioni nazionali in caso di abbandono o infortunio di uno dei titolari."}
{"id": "801711", "revid": "33277", "url": "https://it.wikipedia.org/wiki?curid=801711", "title": "Guglielmo di Gellone", "text": ""}
{"id": "801718", "revid": "907190", "url": "https://it.wikipedia.org/wiki?curid=801718", "title": "Quincea\u00f1era", "text": "La festa dei quindici anni () \u00e8 un rito di passaggio di origine latinoamericano.\nSi tratta della celebrazione dei quindici anni di et\u00e0 di una ragazza, ricorrenza che assume in America Latina una connotazione ben pi\u00f9 solenne dei precedenti compleanni.\nEssa sottolinea il passaggio biologico alla maturit\u00e0 sessuale della celebrata (essendo generalmente sopraggiunta la pubert\u00e0 entro il compimento del quindicesimo anno) o, culturalmente, quello dall'infanzia all'adolescenza.\nIn alcune culture, come quella dominicana, per esempio, la ricorrenza sottolinea l'ingresso in societ\u00e0 della giovane donna, tanto da essere definita \"ballo delle debuttanti\" ().\nArgentina e Uruguay.\nIn Argentina e Uruguay la festa comincia con l'arrivo della quincea\u00f1era, normalmente accompagnata a braccetto dal padre. Comincia quindi la cerimonia del ballo, nel quale la ragazza balla con tutti i suoi amici e parenti maschi.\nNormalmente il ballo si divide in sessioni, fra i quali vengono serviti piatti. \nL'organizzazione pi\u00f9 frequente \u00e8:\nLa cerimonia delle 15 candele.\nSi tratta della consegna, da parte della festeggiata, di quindici candele alle persone che considera pi\u00f9 importanti nello sviluppo di questi quindici anni (che esprimono un desiderio) ed \u00e8 solitamente accompagnata da un discorso, generalmente dedicato ad ognuna delle persone a cui d\u00e0 questo \"premio\".\nCuba.\nA Cuba la festa pu\u00f2 includere una danza coreografica di gruppo, nella quale 16 coppie ballano attorno alla quincea\u00f1era, la quale \u00e8 condotta da uno dei ballerini principali, un ragazzo di sua scelta o il suo fidanzato. La coreografia a volte include altri quattro o sei ballerini chiamati \"Escortes\" o accompagnatori, i quali hanno il permesso di ballare attorno a lei. Si tratta solitamente di ballerini inesperti la cui funzione \u00e8 far risaltare la coppia centrale. Ai ballerini maschi \u00e8 anche consentito di vestirsi con smoking di colori diversi.\nLe celebrazioni del quindicesimo compleanno furono molto popolari a Cuba fino alla fine degli anni '70. Questo costume venne introdotto a Cuba in parte attraverso la Spagna, per\u00f2 la sua maggiore influenza era francese. Le famiglie ricche, che si potevano permettere di affittare sale da pranzo in club privati o hotel a 4 o 5 stelle, furono gli autentici precursori delle feste dei 15 anni, che chiamavano \"Quinces\" (in spagnolo \"quindici\"). Queste celebrazioni avvenivano abitualmente nella casa della ragazza o in quella, se pi\u00f9 spaziosa, di qualche parente.\nBench\u00e9 questa \u00e8 una tradizione che continua ad essere praticata oggigiorno in America Latina e nelle comunit\u00e0 ispaniche del Nord America, a volte si preferisce concentrarsi pi\u00f9 che altro sui desideri della giovane (per esempio, viaggiare per il mondo). In alcune citt\u00e0 ancora sopravvive il Ballo dei Debuttanti.\nLa quindicenne deve portare un lussuoso vestito e la madre le deve donare una corona in onore dei suoi quindici anni, il padre invece deve dare le sue prime scarpe con il tacco cambiando le ballerine per il tacco.\nMessico.\nNella tradizione messicana, se la ragazza \u00e8 cattolica, la festivit\u00e0 comincia con una Messa di ringraziamento, alla quale essa partecipa con un vestito formale (normalmente rosa), all'incirca simile a un vestito da sposa, accompagnata dai suoi genitori, padrini, sette dame d'onore e sette \"ciambellani\". Dopo la messa le sorelle, le cugine e le amiche le danno i regali della festa e la ragazza lascia il suo bouquet all'altare della Madonna.\nAlla messa segue una festa nella casa della festeggiata o in un banchetto di una sala da pranzo o in un luogo riservato per l'occasione. Nella festa lei balla una danza speciale con i suoi genitori e i parenti maschi. E anche le damigelle d'onore e i ciambellani ballano un valzer. In questo momento il fidanzato o promesso sposo della ragazza balla ci\u00f2 che resta della danza con lei.\nUn esempio di Quincea\u00f1era \u00e8 dato dal telefilm ' MissXV'\nPorto Rico.\nIn Porto Rico si celebra una festa in grande: le famiglie benestanti la organizzano in hotel fastosi o club di societ\u00e0, mentre quelle povere nelle proprie abitazioni o in club popolari. Anche le fratellanze sono utilizzate per la celebrazioni di questo significante evento.\nL'abito da quincea\u00f1era della giovane \u00e8 bianco con merletti, ricami, pieghe, fili dorati o bordure, senza dimenticare la piccola corona di fiori che dopo viene cambiata da una tiara. Le si celebra la festa dove lei sfila con il suo partner (pu\u00f2 essere un ragazzo di sua scelta o il suo fidanzato o un suo parente giovane) e includendo anche le 14 coppie (in generale devono essere tanto amici e/o parenti), le quali rappresentano le differenti tappe di vita della giovinetta cominciando con l'infanzia, rappresentata sempre da una coppia di bambini sfilanti; si fanno un'invocazione e un profilo della quindicenne e si passa quindi al cambio dalle scarpette alle scarpe dal tacco alto, fatto dal padre, il quale simboleggia il passaggio da ragazza a donna. La festeggiata balla con suo padre canzoni come \"Mi Ni\u00f1a Bonita\" e \"De Ni\u00f1a a Mujer\", quest'ultima di Julio Iglesias. Gli invitati interrompono il ballo e poi si brinda, si mangia, si beve e si balla. Fra i generi che si ballano nella festa si incontrano reggaeton, salsa, merengue e altri. Durante i procedimenti dell'inizio della festa (la sfilata, il profilo, il cambio di scarpe ecc.) il sottofondo musicale \u00e8 una musica soave e strumentale.\nLa ragazza fa un album di ricordi e colloca una foto di s\u00e9 stessa nel salone di casa; inoltre al giorno d'oggi con l'avanzare della tecnologia, vengono fatte presentazioni in foto della festa, della ragazza e del profilo o in sistema computerizzato Powerpoint. Il profilo tende a essere presentato nella festa come parte del procedimento della stessa e con un sottofondo musicale.\nIl ballo pi\u00f9 utilizzato per le feste dei 15 anni a Porto Rico \u00e8 la canzone \"Tiempo de Vals\" di Chayanne.\nSi fanno anche carovane di auto dalla residenza della giovane alla chiesa (dove si celebra una messa in suo onore se \u00e8 cattolica o un culto o una cerimonia religiosa se appartiene ad un'altra religione) e dalla chiesa al luogo di ricevimento della festa dove ovviamente la festeggiata va sempre nella prima auto con il partner (nella maggioranza dei casi si utilizza un'auto decappottabile o in alcuni casi delle limousine in cui man mano sfilano le varie coppie; ultimamente \u00e8 di moda utilizzare la limousine modello Hummer per questa occasione speciale)."}
{"id": "801723", "revid": "599013", "url": "https://it.wikipedia.org/wiki?curid=801723", "title": "Trb", "text": ""}
{"id": "801725", "revid": "1632387", "url": "https://it.wikipedia.org/wiki?curid=801725", "title": "Lunatica", "text": "I Lunatica sono una symphonic metal/gothic metal band svizzera; il gruppo si \u00e8 formato nel 1998 a Suhr, comune del Canton Argovia.\nBiografia.\nIl primo brano realizzato per l'album di debutto, \"Atlantis\" (scritto da Alex Seiberl e Sandro D'Incau), rappresenta il vero momento centrale per la formazione e lo sviluppo del gruppo elvetico che, nel 2001, riusc\u00ec finalmente, dopo annosa ricerca, a trovare l'interprete giusta per dar voce ai Lunatica, Andrea D\u00e4twyler.\n\"Atlantis\" ottenne delle buone recensioni e permise al gruppo di ottenere diversi ingaggi per tour e festival. Dopo aver suonato al \"Metaldayz\" (il pi\u00f9 famoso festival metal della Svizzera), i Lunatica furono eletti miglior gruppo emergente della scena elvetica.\nPer il loro secondo lavoro, \"Fables &amp; Dreams\", la band si affid\u00f2 al produttore Sascha Paeth, conosciuto per aver lavorato con Rhapsody of Fire, Kamelot, Angra, After Forever, Edguy ed Heaven's Gate. Sascha riusc\u00ec ad ottenere il sound che la band si aspettava dal disco, realizzando una buona produzione, sia dal punto di vista qualitativo che tecnico.\nIl disco usc\u00ec nel 2004 ed entr\u00f2 direttamente alla posizione n. 13 dell\"'internet chart\" svizzera. Il singolo \"Fable of Dreams\" riscosse un buon successo di critica e pubblico, grazie, anche, ai molti passaggi radiofonici che riusc\u00ec a guadagnarsi.\nNel dicembre del 2005 i Lunatica tornarono in studio per registrare il loro terzo lavoro \"The Edge of Infinity\" che usc\u00ec il 23 settembre 2006."}
{"id": "801726", "revid": "599013", "url": "https://it.wikipedia.org/wiki?curid=801726", "title": "Trc", "text": ""}
{"id": "801727", "revid": "453768", "url": "https://it.wikipedia.org/wiki?curid=801727", "title": "Museo di storia naturale (Londra)", "text": "Il Museo di storia naturale (Natural History Museum) \u00e8 uno dei tre grandi musei situati a Kensington nella Cromwell Road, a Londra (gli altri sono il Museo della Scienza e il Victoria and Albert Museum).\nOspita circa 70 milioni di reperti organizzati in cinque collezioni principali: botanica, entomologia, mineralogia, paleontologia e zoologia.\nL'ingresso \u00e8 gratuito anche se per accedere ad alcune stanze \u00e8 necessario pagare.\nUn tempo faceva parte del British Museum anche se ora \u00e8 solamente una parte distaccata di esso.\nStoria.\nLe prime collezioni ospitate nel museo furono vendute dal medico irlandese sir Hans Sloane (1660\u20131753) al governo britannico, ad un prezzo di realizzo che era di molto inferiore alle quotazioni di mercato dell'epoca e venne finanziato tramite una lotteria. La collezione di Sloane, che comprendeva piante essiccate e scheletri di animali e umani, fu esposta per la prima volta nel 1756 a Montagu House, nei pressi di Bloomsbury, futura sede del British Museum.\nGran parte della collezione Sloane scomparve nei primi decenni del diciannovesimo secolo. George Shaw (custode del museo dal 1806 al 1813) vendette molti esemplari al Royal College of Surgeons e fece periodicamente cremazioni di materiale nel parco del museo. I suoi successori hanno anche chiesto ai fiduciari l'autorizzazione a distruggere esemplari decomposti. Il rapporto annuale del 1833 afferma che non rimaneva nessuno dei insetti elencati nel catalogo di Sloane. Il Museo di Storia Naturale ebbe un danno di immagine che indusse il Tesoro a revocargli l'autorizzazione a custodire gli esemplari raccolti a spese del governo.\nJ. E. Grey, custode della sezione zoologica dal 1840 al 1874, lamentava in quegli anni l'incidenza delle malattie mentali fra il personale: George Shaw ad esempio pavent\u00f2 di mettere mano su qualsiasi esemplare che non fosse catalogato nella dodicesima edizione del \"Systema Naturae\" di Linneo; un altro dipendente aveva invece rimosso tutte le etichette e i numeri di registrazione dai reperti entomologici, classificati da un collega. L'enorme collezione di conchiglie curata da Hugh Cuming fu acquisita dal museo e la stessa moglie di Gray trasport\u00f2 i vassoi aperti lungo il cortile nel corso di una tempesta, che spazz\u00f2 via tutti i dati di catalogazione, danneggiando in modo irreparabile i reperti.\nNel 1835, davanti ad una commissione parlamentare d'inchiesta, sir Henry Ellis afferm\u00f2 che il bibliotecario principale, Antonio Panizzi, e i suoi colleghi pi\u00f9 esperti stavano portando avanti da anni una politica che non valorizzava in alcun modo il patrimonio scientifico e di storia naturale dell'istituzione. Per tali motivi, il paleontologo inglese Richard Owen fu nominato nel 1856 quale sovrintendente preposto a tali aree tematiche della collezione museale. Bill Bryson comment\u00f2 i cambiamenti introdotti con le seguenti parole: \"rendendo il Museo di Storia Naturale un'istituzione per tutti, Owen ha trasformato le nostre aspettative riguardo allo scopo e al'utilit\u00e0 dei musei\".\nSede del museo.\nConvinto che fossero necessari spazi pi\u00f9 ampi per ospitare le sezioni di storia naturale, Owen acquist\u00f2 degli appezzamenti di terreno a South Kensington e nel 1864 band\u00ec un concorso internazionale, vinto dal progetto di Francis Fowke (1823-1865), capitano dell'esercito. ingegnere civile e architetto. Alfred Waterhouse aggiunse due facciate in stile neoromanico, ispirate alle sue frequenti visite nel Continente. I progetti originali prevedevano la costruzione di due ali laterali dell'edificio principale, ma furono accantonati per motivi di bilancio; al loro posto, furono in seguito edificate le Gallerie della Terra e dal Centro Darwin.\nI lavori iniziarono nel 1873 e furono completati nel 1880. Il nuovo museo fu inaugurato nel 1881, anche se il trasferimento dal vecchio museo non fu completato fino al 1883.\nSia gli interni, sia gli esterni dell'edificio di Waterhouse fanno ampio uso di piastrelle in terracotta, prodotte dalla societ\u00e0 con sede a Tamworth di Gibbs e Canning Limited, in grado di resistere all'inquinamento atmosferico della Londra vittoriana. Le piastrelle e i mattoni presentano molte sculture con motivi a rilievo di flora e fauna, relativi a specie viventi ed estinte custodite rispettivamente nelle ali ovest e est dell'edificio. Questa esplicita separazione delle due categorie, richiesta da Owen, fu vista all'epoca come un rigetto della teoria darwiniana della selezione naturale.\nL'asse centrale del museo \u00e8 allineato con la torre dell'Imperial College di Londra (ex Istituto Imperiale), la Royal Albert Hall e l'Albert Memorial pi\u00f9 a nord. Questi fanno tutti parte del complesso noto colloquialmente come \"Albertopolis\".\nNome.\nDopo l'apertura, il Museo di storia naturale rimase dal punto di vista legale una sede distaccata del British Museum, il cui nome ufficiale era \"British Museum (Natural History)\", abbreviato nella letteratura scientifica come \"BM (NH)\". Nel 1866 fu presentata una petizione al Cancelliere dello Scacchiere, firmata dai capi delle societ\u00e0 reali, linnee e zoologiche, nonch\u00e9 da naturalisti come Darwin, Wallace e Huxley, per chiedere la concessione dell'autonomia al Museo di Storia Naturale dal British Museum. La petizione apr\u00ec un acceso dibattito durato pi\u00f9 di un secolo. Con l'approvazione del \"British Museum Act\" del 1963, il \"British Museum (Natural History)\" divenne un'istituzione indipendente con un proprio consiglio di fondazione, ma con il vecchio nome, per il quale alla Camera dei Lord era stata proposta la modifica. Solamente nel 1989 il museo ebbe facolt\u00e0 di cambiare la propria denominazione in \"Natural History Museum\", cessando di dover utilizzare il nome di \"British Museum (Natural history)\" nella pubblicit\u00e0 e nelle pubblicazioni per i visitatori. Infine, il \"Museums and Galleries Act\" del 1992 mut\u00f2 ufficialmente il nome in \"Natural History Museum\".\nMuseo geologico.\nNel 1986, il \"Natural History Museum\" assorb\u00ec l'adiacente Museo Geologico del British Geological Survey, uno dei pi\u00f9 antichi musei scientifici monotematici al mondo fondato nel 1835 col nome di \"Geological Museum\", che aveva problemi di spazio nell'area. Il Museo Geologico divenne notoriet\u00e0 all'NHM per le mostre, ospitando il modello di vulcano attivo, una macchina per terremoti ideata James Gardner e la prima esposizione al mondo potenziata dal computer, intitolata \"Treasures of the Earth\". \nNel 1996, le gallerie del museo sono state completamente ricostruite e rilanciate come \"The Earth Galleries\", mentre le esposizioni ospitate dal'edificio di Waterhouse furono ribattezzate \"The Life Galleries\". Le mostre di mineralogia del Museo di storia naturale rimasero sostanzialmente invariate, testimonianza delle tecniche espositive impiegate al Waterhouse nel XIX secolo.\nL'atrio centrale progettato da Neal Potter ha superato la riluttanza dei visitatori a visitare le gallerie superiori, \"attraendoli\" con un modello della Terra formato da piastre disposte a caso su una scala mobile. Il nuovo design ha rivestito le pareti in ardesia riciclata e ha sabbiato le principali stelle e pianeti sul muro. Le mostre geologiche \"a stella\" del museo sono esposte all'interno delle mura. Sei figure iconiche introducevano a un percorso espositivo che mostra come le generazioni precedenti hanno visto la Terra, ma alla fine del 2015 furono sostituiti dall'esposizione di un modello di scheletro \"Stegosaurus\".\nDarwin Centre.\nIl Centro Darwin ospita una collezione di esemplari, spazi di lavoro del personale scientifico del museo e l'opportunit\u00e0 di esperienze educative per i visitatori. Costruito in due fasi distinte, con due nuovi edifici adiacenti all'edificio principale del Waterhouse, rappresenta l'ampliamento pi\u00f9 significativo nella storia del museo.\nLa prima area fu aperta al pubblico nel 2002 con organismi conservati nell'alcool, detta \"Spirit Collection\", che offre ai turisti la possibilit\u00e0 di prendere visione di oggetti non esposti a pagamento e di visitarli dietro le quinte. \nLa seconda area fu inaugurata a settembre del 2008 e aperta al pubblico un anno dopo. Progettata dallo studio di architettura danese C. F. M\u00f8ller Architects a forma di un gigantesco bozzolo di otto piani, ospita le collezioni di entomologia e quelle botaniche.\nUna nota attrattiva del centro \u00e8 il calamaro gigante lungo 8,62 metri, chiamato affettuosamente \"Archie\".\nEdificio.\nL'edificio risale al 1870 e fu costruito, appositamente per accogliere le collezioni di storia naturale nazionali, su richiesta di Richard Owen sovrintendente dei dipartimenti di storia naturale del British Museum. Il trasferimento dal British Museum all'attuale sede, incominciato nel 1881, richiese pi\u00f9 di un anno di tempo; l'ultima collezione trasferita fu quella di zoologia che richiese 94 giorni. \nIl museo conta, dislocate su 4 piani, pi\u00f9 di 33 sale espositive anche di grandi dimensioni; queste sale sono divise in 4 zone: zona rossa; zona verde; zona blu; e zona arancione. "}
{"id": "801731", "revid": "33751", "url": "https://it.wikipedia.org/wiki?curid=801731", "title": "Pierre Frederic Sarrus", "text": ""}
{"id": "801740", "revid": "239248", "url": "https://it.wikipedia.org/wiki?curid=801740", "title": "Ondine (Giraudoux)", "text": "Ondine \u00e8 un dramma in tre atti scritto da Jean Giraudoux, nel 1939.\nL'autore, nel scrivere l'opera, si ispir\u00f2 al racconto dello scrittore tedesco Friedrich de la Motte Fouqu\u00e9, \"Undine\", del 1811. Una storia simile viene raccontata anche nell'opera \"Rusalka\" del compositore boemo Anton\u00edn Dvo\u0159\u00e1k.\nLa prima rappresentazione teatrale dell'opera risale all'aprile del 1939 a Parigi, con Louis Jouvet e Madeleine Ozeray.\nIn seguito, la pi\u00e8ce venne rappresentata a Broadway nella versione del 1954 diretta da Alfred Lunt e interpretata dall'attore statunitense Mel Ferrer e dall'attrice britannica Audrey Hepburn.\nLa prima inglese risale invece al 1961, messa in scena dalla Royal Shakespeare Company e diretta da Peter Hall. In questa rappresentazione figurano nel cast l'attrice francese Leslie Caron, nel ruolo della protagonista, Ondine, e l'attore britannico Ian Holm.\nSia il dramma, che le rappresentazioni succitate ebbero un grande successo di critica.\nIl mito di Ondine (non basato sull'opera di Giraudoux) fu trasformato anche in balletto, coreografia di Frederick Ashton su musica di Hans Werner Henze.\nTrama.\nOndine \u00e8 uno spirito dell'acqua che, affascinata dal mondo mortale, vive presso due pescatori come fosse la loro figlia. Un giorno un cavaliere, Hans, chiede ospitalit\u00e0 alla coppia e incontra Ondine. Dopo poco lei dichiara il suo amore ad Hans che, nonostante fosse promesso sposo di Bertha, la ricambia. Hans viene informato della vera natura di Ondine, essere fatato capace di manovrare gli elementi e di leggere nei pensieri delle persone, ma decide comunque di sposarla. Venuto a conoscenza delle loro intenzioni, il Re delle creature del lago mette in guardia Ondine sulla difficolt\u00e0 di un legame tra due essere cos\u00ec diversi e la lega ad un patto: se Hans la tradir\u00e0, morir\u00e0 ed Ondine si dimenticher\u00e0 di lui. Ondine, sicura del loro amore, accetta.\nNel secondo atto Ondine, dopo tre mesi di luna di miele, viene presentata a corte dove il Ciambellano cerca di educarla agli usi e ai costumi degli esseri umani. Ma lo spirito \u00e8 troppo ingenuo e sincero per abituarsi agli usi di corte. La sua freschezza la rende per\u00f2 amabile agli occhi del Ciambellano e di Bertram, uomo di corte, cosa che infastidisce molto Hans. Nel frattempo Ondine conosce Bertha, che era stata la promessa sposa di Hans. Bertha \u00e8 gelosa ed orgogliosa e cerca in tutti modi di riconquistare Hans. Spaventata dal fatto che Hans possa tradirla e quindi morire, Ondine confida alla regina Yseult la natura del patto che la lega al Re del lago e le confida la sua intenzione di invitare Bertha a vivere con lei e Hans, sperando ingenuamente che, avendola vicina, Bertha non abiti pi\u00f9 i pensieri del Cavaliere. La regina, consapevole della natura dell'uomo, la sconsiglia, ma rimane colpita dalla generosit\u00e0 di Ondine. Bertha, orgogliosa, non accetta la proposta di Ondine e, per vendicarsi, parla della vera natura di Ondine, prendendosi gioco della sua \"diversit\u00e0\". Il Re del lago, travestito da illusionista, svela, durante uno spettacolo a corte, la verit\u00e0 sulla provenienza di Bertha, che non \u00e8 nobile, bens\u00ec figlia di quegli stessi pescatori che avevano ospitato Ondine. Offesa, Bertha rinnega i suoi genitori, ma proprio a causa di questo suo comportamento e delle sue bugie, viene allontanata dalla corte. Ondine, allora, la invita nuovamente a vivere con lei e Hans presso il loro castello. Questa volta, Bertha accetta.\nIl terzo atto si apre mostrandoci un profondo cambiamento. Si stanno preparando le nozze di Hans e Bertha, mentre Ondine \u00e8 scomparsa da sei mesi. Si mormora che sia fuggita con Bertram e il cavaliere \u00e8 amareggiato dal comportamento dello spirito. Improvvisamente giunge la notizia che Ondine \u00e8 stata arrestata e che si sta preparando il suo processo. Hans, davanti ai giudici, dichiara di essersi dimenticato di quell'essere \"non umano\", ma non riesce a nascondere la sua gelosia. Il Re del lago, nuovamente travestito da popolano, interroga Ondine e Bertram in maniera cos\u00ec efficace da far uscire la verit\u00e0. Ondine aveva messo in scena la sua fuga d'amore con Bertram, perch\u00e9, avendo paventato un riavvicinamento tra Bertha e Hans, quest'ultimo non dovesse morire per il suo tradimento. In questo modo, fingendo di averlo tradito essa stessa per prima, lo spirito sperava di aver salvato la vita al suo amato. Quando l'inganno viene scoperto, Hans si rende conto di quanto forte e alto fosse l'amore provato dallo spirito e si pente. Ondine prega il Re del lago affinch\u00e9 Hans non venga ucciso, ma il Re dichiara di non poter fare nulla per aiutarla.\nArriva la morte per Hans e Ondine, richiamata al suo Regno e dimenticatasi dell'uomo, come il patto fatato prevedeva, guarda il corpo senza vita del giovane cavaliere. Andando via, la giovane esclama: \u00abChe peccato! Avrei potuto amarlo!\u00bb."}
{"id": "801744", "revid": "599013", "url": "https://it.wikipedia.org/wiki?curid=801744", "title": "Trd", "text": ""}
{"id": "801746", "revid": "93556", "url": "https://it.wikipedia.org/wiki?curid=801746", "title": "Rhodri Morgan", "text": "Biografia.\nNato a Cardiff il 29 settembre 1939, ha frequentato il St John's College di Oxford e successivamente l'universit\u00e0 di Harvard. Tra il 1974 e il 1980 ha lavorato per il consiglio della contea di South Glamorgan prima di far capo all'ufficio della comunit\u00e0 europea in Galles.\nNel 1987 viene eletto membro del parlamento del Partito Laburista. Tra il 1988 e il 1992 \u00e8 stato portavoce dei problemi delle risorse energetiche dell'opposizione, e tra il 1992 e il 1997 si \u00e8 occupato degli affari interni gallesi. \u00c8 diventato Primo Ministro il 16 ottobre 2000.\n\u00c8 stato nominato per far parte del Consiglio privato del Regno Unito nel luglio del 2000.\nIl 17 maggio 2017 muore all'et\u00e0 di 77 anni."}
{"id": "801748", "revid": "599013", "url": "https://it.wikipedia.org/wiki?curid=801748", "title": "Trf", "text": ""}
{"id": "801749", "revid": "736476", "url": "https://it.wikipedia.org/wiki?curid=801749", "title": "Ondine", "text": ""}
{"id": "801752", "revid": "110157", "url": "https://it.wikipedia.org/wiki?curid=801752", "title": "Chiesa di San Giuseppe a Chiaia", "text": "La chiesa di San Giuseppe a Chiaia \u00e8 una tra le pi\u00f9 interessanti chiese barocche di Napoli. La chiesa sorge sulla Riviera di Chiaia, nell'omonimo quartiere.\nLa chiesa, in origine, era una cappella voluta dal gesuita \"Flaminio Magnati\". Nacque dapprima, come casa di riposo per i malati della congrega; in seguito, divenne noviziato.\nL'edificio venne ingrandito tra il 1666 ed il 1673 da Tommaso Carrere. Nel secolo successivo, con la cacciata dei Gesuiti, la struttura venne allestita a scuola nautica. Ferdinando I, nel 1817 circa, vi istitu\u00ec l'ospizio dei ciechi chiamandolo Casa di San Giuseppe e Lucia.\nLa costruzione della chiesa come la vediamo oggi \u00e8 stata possibile grazie alle donazioni private della seconda met\u00e0 del Seicento, che hanno permesso l'ampliamento della precedente cappella.\nL'interno \u00e8 molto interessante da un punto di vista architettonico. Le opere pittoriche contenute sono di: Luca Giordano (la \"Visione di Sant'Ignazio\", il \"San Francesco Borgia\" e il \"San Francesco Saverio\"), Nicola Malinconico (\"Sant'Anna, San Gioacchino e la Vergine Bambina\"), Domenico Di Marino (\"San Luigi Gonzaga riceve il bambino dalla Vergine\"), Giacomo Farelli (\"Morte di San Giuseppe\" e \"Fuga in Egitto\"), Francesco Di Maria (\"San Giuseppe che tiene in braccio il Bambin Ges\u00f9\" al centro dietro l'altare maggiore e \"Sant'Anna con la vergine bambina\" in sacrestia), Antonio Sarnelli (\"Annunciazione\" e \"Sogno di San Giuseppe\"), Carlo Mercurio (\"Assunzione\", \"Nascita di Maria\" e \"Presentazione di Maria al Tempio\") e Biagio Molinaro (1825-1868; il quale realizz\u00f2 una tela con il \"Trasporto del corpo di Santa Restituta da Napoli a Ischia\" e affresc\u00f2 la volta della Cappella Holland, situata a destra rispetto all'ingresso). Di Tommaso Solari \u00e8 il monumento funebre dedicato a Lord Henry Edward Fox Holland (1802-1859) nella sopramenzionata cappellina."}
{"id": "801753", "revid": "158286", "url": "https://it.wikipedia.org/wiki?curid=801753", "title": "Azienda Trasporti Pubblici Sassari", "text": ""}
{"id": "801754", "revid": "599013", "url": "https://it.wikipedia.org/wiki?curid=801754", "title": "Trg", "text": ""}
{"id": "801758", "revid": "433605", "url": "https://it.wikipedia.org/wiki?curid=801758", "title": "Porta Trigemina", "text": "La Porta Trigemina era una porta cittadina che si apriva nel tratto di mura serviane alla base dell'Aventino.\nEtimologia.\nDiverse sono le spiegazioni che vengono fornite del nome \"Trigemina\". Parrebbe da escludere quella derivata da porta a tre arcate in quanto, secondo il S\u00e4flund, , quel tipo di porta non potrebbe risalire a periodi pre-sillani. Si \u00e8 anche avanzata un'ipotesi secondo la quale poteva forse trattarsi di 3 porte, una dietro l'altra. Pi\u00f9 plausibile, in quanto legata a considerazioni di carattere mitologico, la possibilit\u00e0 che sul portale fosse scolpita l'effigie delle tre teste del ladrone Caco, che abitava proprio in quella zona e che, oltre a terrorizzare il vicinato, aveva rubato la mandria di Ercole. Nel vicino Foro Boario, infatti, esisteva l'ara che secondo il mito Ercole stesso, ucciso Caco, avrebbe innalzato a Giove per ringraziarlo di avergli fatto ritrovare i suoi buoi; sempre nelle immediate vicinanze sembra esistesse anche un tempio dedicato, appunto, ad \"Ercole vincitore\".\nOltre che \"Trigemina\", la porta era anche chiamata \"Minucia\", ed anche in questo caso si hanno due plausibili spiegazioni del nome. Secondo quella mitologica deriverebbe dalla vicinanza del tempio dedicato al dio Minucio (una diversa personificazione di Ercole), scopritore di ladri e briganti che infestavano la zona anticamente ricoperta da fitte boscaglie; questo Minucio era la contrapposizione della dea Laverna, la protettrice di quegli stessi ladri e briganti, che aveva il suo tempio poco distante, nei pressi della vicina Porta Lavernalis. L'altra spiegazione si riferisce alla presenza, vicino alla porta, del monumento innalzato al prefetto dell'annona Lucio Minucio Augurino, in carica nel 439-438 a.C.\nLocalizzazione.\nQualche ipotesi la indica verso l'attuale Via della Greca. Alcuni studiosi la collocano sul tracciato dell'antica \"Scalae Cassi\" che dalle sponde del Tevere saliva sull'Aventino fino all'attuale chiesa di Santa Sabina.\nSecondo una diversa ipotesi, pi\u00f9 accreditata, era invece collocata in una posizione leggermente diversa, in corrispondenza dell'attuale via di S. Sabina, ed era attraversata dal \"clivus Publicius\", che portava al tempio di Diana sull'Aventino.\nI pi\u00f9 recenti rilevamenti archeologici, effettuati da G. Pisani Sartorio e H. Lyngby, hanno per\u00f2 parzialmente modificato questa dislocazione, spostando la porta pi\u00f9 a valle, verso l'inizio del \"clivus Publicius\", che per\u00f2 viene identificato non pi\u00f9 con l'attuale Clivo dei Publicii, ma con il vicino Clivo di Rocca Savella. Tale collocazione sembra inoltre pi\u00f9 coerente con lo sviluppo degli avvenimenti storici legati all'epilogo delle sollevazioni che hanno avuto come protagonista Gaio Sempronio Gracco (v. oltre), in quanto il Clivo di Rocca Savella \u00e8 certamente pi\u00f9 vicino al \"pons Sublicius\" di quanto non lo sia l'attuale Clivo dei Publicii.\nLa posizione della Porta Trigemina rivestiva una considerevole importanza strategica dal punto di vista sociale, economico e commerciale. Posta al centro di uno dei quartieri pi\u00f9 popolosi e attivi dell'epoca repubblicana, nei pressi del Foro Boario, tra il porto, le saline e i cantieri navali, a breve distanza dai depositi merci e magazzini di olio, grano e vino e dagli empori e gli uffici del dazio, si apriva alla base di quel colle Aventino che, quartiere residenziale della Roma plebea, da sempre \u00e8 stato teatro di rivendicazioni e lotte politiche tra le classi sociali. Proprio di fronte alla porta si trovava il pi\u00f9 importante porto della citt\u00e0, rimasto tale fino alla costruzione di quello di Ostia da parte dell'imperatore Claudio: scalo passeggeri, scalo merci e porto militare.\nDionigi di Alicarnasso attesta l'esistenza presso i romani del culto di Evandro, cui era dedicato un altare sotto l'Aventino, presso la \"Porta Trigemina\".&lt;br&gt;\nDa questa porta aveva origine la Via Ostiense.\nStoria.\nStoricamente la Porta Trigemina \u00e8 stata teatro delle lotte sociali che hanno visto la fine di Gaio Sempronio Gracco e l'opposizione armata della plebe contro l'esercito consolare che, spezzata la resistenza sull'Aventino, costrinse i rivoltosi allo scontro sul \"clivus Sublicius\", intorno alla porta e sul vicino \"pons Sublicius\". Con il massacro dei tremila partigiani plebei di Gaio Sempronio Gracco finiva anche la speranza di una riforma agraria e di una nuova struttura sociale.\nLa porta \u00e8 stata ricostruita con il nome di Arco di Lentulo e Crispino. L'arco, che sorgeva nei pressi di Santa Maria in Cosmedin, fu distrutto nel XV secolo."}
{"id": "801761", "revid": "64860", "url": "https://it.wikipedia.org/wiki?curid=801761", "title": "Acid Bath", "text": "Gli Acid Bath sono stati una band sludge][metal originaria della Louisiana, USA, formata nel 1991 e sciolta nel 1997.\nBiografia.\nAppena formati, gli Acid Bath pubblicarono vari demo (\"Golgotha\" nel 1991, \"Acid Bath Live\" nel 1992 e \"Hymns of the Needle Freak\" nel 1993) ottenendo cos\u00ec i primi sostegni del pubblico.\nNel 1994 gli Acid Bath pubblicarono il loro primo e pi\u00f9 rinomato album, intitolato \"When the Kite String Pops\". Ad esso segu\u00ec, nel 1996, il disco \"Paegan Terrorism Tactics\" che assicur\u00f2 al gruppo, grazie al buon numero di vendite e sonorit\u00e0 pi\u00f9 melodiche, un tour con i Brutal Truth, i Pungent Stench e i DRI.\nDopo queste due pubblicazioni la band si sciolse nel 1997 in seguito alla morte del bassista del gruppo, Audie Pitre, e della sua famiglia in un incidente stradale. In seguito Dax Riggs e Mike Sanchez formarono gli Agents of Oblivion\nStile.\nNonostante la loro breve carriera, gli Acid Bath hanno guadagnato col passare degli anni una discreta fama, ottenuta grazie ad un unico stile. La loro unione di influenze doom, gothic rock e death metal fatte confluire in violente sonorit\u00e0 sludge sono rese ancora pi\u00f9 uniche dal canto baritonale di Dax Riggs, autore dei testi del gruppo, incentrati su visioni psichedeliche e storie orrorifiche, intrisi da un'inquietante e oscura vena poetica."}
{"id": "801765", "revid": "599013", "url": "https://it.wikipedia.org/wiki?curid=801765", "title": "Trj", "text": ""}
{"id": "801767", "revid": "599013", "url": "https://it.wikipedia.org/wiki?curid=801767", "title": "Trk", "text": ""}
{"id": "801770", "revid": "228587", "url": "https://it.wikipedia.org/wiki?curid=801770", "title": "Milano San Felice", "text": " \nMilano San Felice (\"Milan San Felis\" in dialetto milanese, AFI: ) \u00e8 un complesso residenziale di circa 8.000 abitanti ai confini del comune di Milano. Prevalentemente quartiere nel comune di Segrate, si estende anche nei comuni di Peschiera Borromeo e Pioltello. Insieme a Milano 2 risulta essere uno tra i quartieri pi\u00f9 ricchi in Italia.\nStoria e Geografia.\nMilano San Felice \u00e8 la prima citt\u00e0 satellite verde di Milano, ed \u00e8 situata a 3\u00a0km ad est di Milano.\nIl moderno quartiere nasce da un'idea dell'Ingegner Giorgio Pedroni in collaborazione con gli architetti Luigi Caccia Dominioni e Vico Magistretti ed \u00e8 stato finanziato e realizzato dall'Impresa costruzioni Bonomi e Comolli di Anna Bolchini Bonomi tra il 1965 e il 1969.\nIl territorio su cui sorge \u00e8 di 600\u00a0000 metri quadrati, di cui 423\u00a0000 di giardini, 11\u00a0000 di edifici pubblici, 35\u00a0000 di giochi all'aperto, 50\u00a0000 di strade e parcheggi, 75\u00a0000 di edifici per abitazione (case, torri, ville). Notevole \u00e8 la presenza di aree verdi (oltre 30.000 alberi).\nPrima della sua costruzione in territorio di Segrate si trovava la cascina San Felice che derivava il suo nome - come \u00e8 stato attestato negli atti di una visita alla pieve di Carlo Borromeo nel 1566 - dalla presenza lungo la via consolare detta \"strada magistra mediolanensis\" di un pilastrello \"sancti Felicis\", cio\u00e8 di un oratorio dedicato a san Felice appunto.\nLa Chiesa dei Santi Carlo e Anna, fondata nel giugno del 1976, festeggia ogni anno la Festa di San Felice.\nNel giugno del 2007, in seguito al deposito presso il Comune di Segrate di un progetto per la costruzione di un centro commerciale su di un territorio adiacente al quartiere, si \u00e8 costituito un \"Comitato per il NO\" per sensibilizzare l'opinione pubblica e convincere il sindaco di Segrate Adriano Alessandrini a discutere del progetto coi cittadini tramite un referendum, come aveva promesso in campagna elettorale.\nInfrastrutture e trasporti.\nLa presenza dei molti giardini (chiamati dai sanfelicini \u201cgolfi\u201d) consente di vivere all'aria aperta.\nPunto di incontro dei sanfelicini \u00e8 il centro commerciale, provvisto di un supermercato Carrefour (gi\u00e0 Billa ed ex Standa aperta nel 1971), ufficio postale, banche, farmacia, chiesa, biblioteca, cinema, bar, pub, locali, ristoranti e pizzerie, un laboratorio di restauro di mobili, ottico e negozi di vario genere. San Felice, grazie al piazzale del Centro Commerciale, rimane uno dei quartieri di Segrate pi\u00f9 forniti di negozi e luoghi di ritrovo.\nDal 2004 \u00e8 stato aperto il Centro Civico del quartiere. Situato nell'edificio della Scuola Media \"Rosanna Galbusera\", \u00e8 costituito da un'aula studio, un locale per il gruppo scout, un'aula seniores, un'aula musica, una sala per riunioni e conferenze ed \u00e8 sede della biblioteca \"La scighera\", ricca di circa 11.000 volumi (esiste dal 1972) e integrata nel Sistema Bibliotecario Milano Est. Nelle immediate vicinanze sono presenti invece la sede di Ibm e Arnoldo Mondadori Editore.\nVi \u00e8 anche il Centro Sportivo David Lloyd (ex Club Malaspina), dotato tra l'altro di una piscina olimpionica, di numerosi campi da tennis, bar e ristoranti, che ospita annualmente un trofeo internazionale di nuoto e di tennis (si ricorda a tal proposito il celebre torneo Franco Zampori, che rappresenta una tappa del Grand Prix Over 2011).\nIl quartiere ha ospitato, fino a pochi anni fa, le sedi di due grandi aziende: 3M e Microsoft (entrambe recentemente trasferitesi).\nDal punto di vista del trasporto pubblico, \u00e8 collegato da linee automobilistiche con Milano (linea 73), Pioltello, Peschiera Borromeo, Cernusco sul Naviglio, Segrate (e la sua stazione ferroviaria servita dalle linee S5 e S6)."}
{"id": "801771", "revid": "599013", "url": "https://it.wikipedia.org/wiki?curid=801771", "title": "Trn", "text": ""}
{"id": "801774", "revid": "729019", "url": "https://it.wikipedia.org/wiki?curid=801774", "title": "Stazione di Grottarossa", "text": "La stazione di Grottarossa \u00e8 una fermata ferroviaria posta sulla linea Roma\u2013Civitacastellana\u2013Viterbo. La stazione si trova nel tratto urbano di Roma, nella zona di Grottarossa. Accanto alla stazione sorge uno dei depuratori del Tevere e una rimessa di autobus dell'ATAC. Si tratta di una fermata a richiesta.\nStoria.\nL'originaria stazione di Grottarossa venne attivata il 28 ottobre 1932 come parte della tratta da Roma a Civita Castellana."}
{"id": "801775", "revid": "599013", "url": "https://it.wikipedia.org/wiki?curid=801775", "title": "Tro", "text": ""}
{"id": "801778", "revid": "599013", "url": "https://it.wikipedia.org/wiki?curid=801778", "title": "Trq", "text": ""}
{"id": "801779", "revid": "599013", "url": "https://it.wikipedia.org/wiki?curid=801779", "title": "Trr", "text": ""}
{"id": "801782", "revid": "599013", "url": "https://it.wikipedia.org/wiki?curid=801782", "title": "Trs", "text": ""}
{"id": "801786", "revid": "72396", "url": "https://it.wikipedia.org/wiki?curid=801786", "title": "Chasmaporthetes", "text": "Il casmaportete (gen. Chasmaporthetes), altrimenti nota come euriboa (Euryboas) o \u201ciena - ghepardo\u201d, \u00e8 una iena estinta, vissuta tra il Pliocene e il Pleistocene (4 \u2013 1,5 milioni di anni fa). I suoi resti sono stati ritrovati in Europa, Asia e Nordamerica.\nDescrizione.\nRispetto agli altri ienidi, il casmaportete presentava particolari adattamenti dello scheletro che la rendevano notevolmente simile ai felidi cacciatori: le zampe, infatti, erano molto allungate, e mancava del tutto l'aspetto pendente tipico delle iene. Il cranio, corto e camuso come quello delle iene, era per\u00f2 dotato di una dentatura pi\u00f9 simile a quella del ghepardo, con il quarto premolare inferiore a forma asimmetrica.\nDistribuzione.\nIl casmaportete \u00e8 noto attraverso numerosi resti fossili rinvenuti in molti giacimenti europei e asiatici, a dimostrazione che questo animale era molto diffuso. Alcuni resti sono stati ritrovati anche in Italia. La \u201ciena \u2013 ghepardo\u201d, inoltre, \u00e8 l'unica iena ad aver oltrepassato lo stretto di Bering, dal momento che alcuni resti di questo animale sono stati ritrovati in Nordamerica. Tra le specie pi\u00f9 note, da ricordare l'europea C. (= Euryboas) lunensis e l'americana C. ossifragus. In Sardegna visse una forma endemica di taglia leggermente inferiore, denominata Chasmaporthetes melei. Tale specie visse tra il Pliocene e il Pleistocene inferiore e i suoi resti sono stati ritrovati nelle brecce ossifere del monte Tuttavista (Orosei - NU).\nStile di vita.\nAl contrario delle iene attuali, l'euriboa non era un animale necrofago: ci\u00f2 sarebbe dimostrato dalla dentatura e, soprattutto, dal notevole sviluppo delle zampe, che testimonierebbero l'esistenza di una iena cacciatrice. \u00c8 probabile che questo animale cacciasse in branchi o individualmente prede veloci come i numerosi ungulati che vivevano nel Pliocene."}
{"id": "801787", "revid": "2187", "url": "https://it.wikipedia.org/wiki?curid=801787", "title": "Santi martiri canado-americani", "text": ""}
{"id": "801788", "revid": "599013", "url": "https://it.wikipedia.org/wiki?curid=801788", "title": "Tru", "text": ""}
{"id": "801791", "revid": "599013", "url": "https://it.wikipedia.org/wiki?curid=801791", "title": "Trv", "text": ""}
{"id": "801799", "revid": "26891", "url": "https://it.wikipedia.org/wiki?curid=801799", "title": "Missile controcarro", "text": ""}
{"id": "801801", "revid": "2232988", "url": "https://it.wikipedia.org/wiki?curid=801801", "title": "Chiesa di San Nicola alla Carit\u00e0", "text": "La chiesa di San Nicola alla Carit\u00e0 \u00e8 una chiesa monumentale di Napoli ubicata su via Toledo, in posizione pressoch\u00e9 centrale tra piazza Carit\u00e0 e piazza Dante.\nLa chiesa \u00e8 nota prevalentemente per il fatto che custodisce al suo interno opere eseguite dai maggiori pittori del Settecento napoletano.\nStoria.\nLa chiesa fu fondata nel 1647 a seguito di una donazione di circa 6000 ducati ai padri Pii operai da parte di un nobile dell'epoca come ricompensa per la loro opera assistenziale. Dapprima fu costruita una piccola cappella dedicata a san Nicola di Bari, in seguito, nello stesso 1647, viste le esigenze, fu avviato un lavoro che prevedesse una chiesa di maggiori dimensioni.\nIl progetto architettonico del nuovo edificio appartiene a Onofrio Antonio Gisolfi, anche se a causa dell'interruzione del cantiere per via della peste che colp\u00ec la citt\u00e0 nel 1656, che provoc\u00f2 tra l'altro la morte dello Gisolfi, i lavori ripresero successivamente nel 1668 sotto la guida di Cosimo Fanzago che li condusse fino alla conclusione dell'opera avvenuta nel 1682, grazie anche ai contributi del cardinale Diego Innico Caracciolo di Martina. In quest'occasione furono trasportati in chiesa le reliquie di san Nicola di Bari (la falangina di un indice) custodite fino ad allora a Scala, intitolando cos\u00ec la chiesa allo stesso santo. Alla fine del secolo risalgono le opere pittoriche di Francesco Solimena compiute sulle pareti frontali del transetto, nei lunettoni laterali al finestrone posto sulla parte superiore della controfacciata e sulla volta della navata.\nNel Settecento la facciata venne rifatta da Salvatore Gandolfo seguendo un progetto di modernizzazione avviato dal Solimena e mai completato. Alla prima met\u00e0 dello stesso secolo risalgono inoltre altri lavori decorativi dell'interno: di Paolo De Matteis sono le pitture dell'abside, gli affreschi della sua volta e i peducci della cupola, tutte del primo decennio; di Francesco De Mura invece sono gli affreschi della cupola, datati 1734. Nel 1716 intanto la chiesa trov\u00f2 la sua consacrazione per mano del cardinale Francesco Pignatelli.\nDurante i dieci anni di presenza francese nei primi dell'Ottocento, l'espulsione dell'ordine port\u00f2 la chiesa ad ospitare il \"Corpo del Genio\" mentre nel 1843 la struttura fu interessata da interventi di restauri da Guglielmo Turi. Nel 1943 i Pii operai per evitare l'estinzione si unirono per volere della Santa Sede alla Congregazione dei Catechisti Rurali; altri importanti lavori strutturali e conservativi si sono poi avuti nel corso della met\u00e0 del Novecento.\nNella chiesa furono sepolti il pittore napoletano Bernardo Cavallino, il venerabile padre Antonio Torres che, nell'ordine dei Pii operai, oper\u00f2 a Napoli distinguendosi per la generosit\u00e0 ed il servizio dato ai malati colpiti dalla peste del 1656, e il venerabile beato Carlo Carafa, che fu portato qui dalla chiesa di San Giorgio Maggiore nel 1969 in quanto padre fondatore della congregazione dei Pii operai.\nDescrizione.\nEsterno.\nLa facciata \u00e8 scandita da due ordini, quello inferiore appartiene al progetto di Francesco Solimena, quello superiore invece a Salvatore Gandolfo.\nI portali d'ingresso sono tre e sono anticipati da tre brevi scalinate in piperno: sopra quello centrale sono collocati due angeli marmorei iniziati da Francesco Pagano nel 1725 e completati solo nel 1775 da Paolo Persico che sorreggono uno scudo bronzeo con il \"busto di San Nicola\".\nOltre la facciata era un tempo collocata una ringhiera disegnata dal Solimena che fu poi tolta nel 1957 durante i lavori di ristrutturazione.\nInterno.\nL'interno \u00e8 a croce latina con tre navate e cappelle laterali.\nLa navata centrale \u00e8 caratterizzata nella volta da una serie di affreschi scanditi in tre campate datati 1696 di Francesco Solimena raffiguranti la \"Vita di san Nicola\" negli scomparti centrali e \"virt\u00f9\" e \"apostoli\" negli spicchi laterali vicino alle finestre. Le scene della vita del santo sono, dall'ingresso al transetto: la \"Nascita di san Nicola\", la \"Liberazione del santo\" e il \"Ratto del fanciullo Basilio\". Sulla controfacciata \u00e8 il grande dipinto del \"San Nicola che allontana i demoni dall'albero\", datato 1712 e compiuto da Paolo De Matteis, sopra il quale sono collocati nei lunettoni tra il finestrone centrale \"La predica di san Paolo\" e \"La predica San Giovanni Battista\", entrambi eseguiti dal Solimena nel 1697.\nLa navata sinistra si compone nella prima cappella, intitolata a san Giuseppe, di tre opere di Paolo De Majo: una pala d'altare raffigurante le \"Nozze della Vergine con san Giuseppe\", una tela che rappresenta \"San Carlo Borromeo\" e un'altra \"Sant'Andrea d'Avellino\". La seconda cappella (di San Nicola) essendo stata edificata nel 1646, risulta essere la pi\u00f9 antica di tutta la chiesa: sono ivi esposte una pala d'altare seicentesca ritraente \"San Nicola di Bari, vescovo di Mira\", un ciclo di affreschi di Nicola Maria Rossi raffigurante l\"Eterno Padre\", tre tele sui \"Miracoli di San Nicola\" di Francesco De Mura e ancora del Rossi, e infine cicli di affreschi sulla cupoletta che precede la cappella, sempre del De Mura e datati 1729. La terza cappella di sinistra \u00e8 dedicata all'Angelo custode, che \u00e8 raffigurato anche nella pala d'altare di Giovanni Battista Lama, e ospita inoltre due tele di Pietro Bardellino su \"San Francesco di Paola\" e \"Sant'Apollonia\". Mentre sulla campata tra la terza cappella e il transetto sono collocate: un \"San Nicola con Cristo e la Vergine\" di ignoto artista tardo-manierista e un \"San Sebastiano curato da Sant'Irene\" attribuito a Francesco Peresi (che fu uno dei pi\u00f9 validi allievi di Paolo De Matteis).\nLa navata destra vede nella prima cappella, della Santissima Trinit\u00e0, una pala d'altare raffigurante la \"Trinit\u00e0\" eseguita da Nicola Maria Rossi, mentre sulle pareti laterali sono due tele di Giacinto Diano riprendenti la \"Partenza\" e l\"Arrivo di Tobia\"; sono inoltre ospitate in questa cappella il busto seicentesco di \"Carlo Carafa\" e la maschera mortuaria in cera risalente al giorno della sua morte. La seconda cappella, detta del Crocefisso, ospita un crocefisso ligneo di fine Seicento opera di Nicola Fumo e, sulle pareti laterali, due tele di Leonardo Pozzolano (allievo di Francesco Solimena) raffiguranti \"Santa Maria Maddalena\" e \"San Giovanni Evangelista\". La terza cappella, in origine dedicata a san Michele, fu dedicata a partire dal 1773 a san Liborio, a cui \u00e8 dedicata la pala d'altare di Francesco De Mura; dello stesso autore sono infine le altre due tele alle pareti laterali su \"San Michele Arcangelo\" e l\"Arcangelo Raffaele\". Infine si segnalano sulla campata posta tra la terza cappella e il transetto due tele di un ignoto seguace di Luca Giordano.\nLa cupola conserva tracce di affreschi di Francesco De Mura che riprendono la scena del \"Paradiso\" nella parte centrale e otto \"Dottori della Chiesa\" nelle zone brevi del tamburo tra le finestre superiori; i quattro pennacchi ritraggono invece scene di \"Evangelisti\" del De Matteis. Un ciclo di affreschi di Alessio D'Elia caratterizza la volta del transetto, composto questo da due cappelloni sulle pareti frontali. Sul lato sinistro la tela d'altare \u00e8 opera del Solimena, databile 1684 e raffigurante la \"Vergine tra i santi Pietro e Paolo\", ai quali santi \u00e8 dedicato il cappellone stesso; il dipinto della \"Visitazione di Maria santissima a santa Elisabetta\" sulla porta della sagrestia, che corrisponde all'unica cappella presbiteriale a sinistra dell'abside, invece \u00e8 del De Mura. Il transetto destro vede nel cappellone dedicato ai Santi in gloria sul fronte del braccio la tela ancora del Solimena del \"San Francesco e sant'Antonio\" posta sull'altare, la scultura dell\"Ecce Homo\" di Nicola Fumo entro una nicchia laterale e la tela dell\"Adorazione dei pastori\" del De Mura posta ad angolo con la parete presbiteriale; la sala che si apre su questo lato del transetto costituisce invece un ambiente parrocchiale privato.\nLa zona absidale si compone di un altare maggiore in marmi policromi e commessi del 1743 eseguito da Antonio Troccola su disegno di Mario Gioffredo e, alle sue spalle, trova alloggio la grande tela della \"Morte di san Nicola,\" datata 1707 e opera del De Matteis. Il pavimento originario della met\u00e0 del Settecento fu infine sostituito durante i lavori di ristrutturazione del 1957 che hanno interessato tutto il complesso."}
{"id": "801802", "revid": "767487", "url": "https://it.wikipedia.org/wiki?curid=801802", "title": "Arkhon Infaustus", "text": "Gli Arkhon Infaustus sono una band francese black metal.\nStoria.\nLa band fu fondata nel 1997 e fino ad oggi ha pubblicato cinque album, \"Dead Cunt Maniac\" (2000), \"Hell Injection\" (2001), \"Filth Catalyst\" (2003), \"Perdition Insanabilis\" (2004) e \"Orthodoxin\" (2007)."}
{"id": "801803", "revid": "110157", "url": "https://it.wikipedia.org/wiki?curid=801803", "title": "Arrondissement di Nivelles", "text": "L'arrondissement di Nivelles (in francese \"Arrondissement de Nivelles\", in olandese \"Arrondissement Nijvel\") \u00e8 una suddivisione amministrativa belga, situata nella provincia del Brabante Vallone e nella regione della Vallonia.\n\u00c8 l'unico arrondissement di tutto il Brabante Vallone; i suoi confini coincidono con quelli della provincia.\nComposizione.\nL'arrondissement di Nivelles raggruppa 27 comuni:\nSociet\u00e0.\nEvoluzione demografica.\n\"Abitanti censiti\""}
{"id": "801805", "revid": "1543377", "url": "https://it.wikipedia.org/wiki?curid=801805", "title": "Danze sinfoniche (Rachmaninov)", "text": " \nLe \"Danze Sinfoniche\", Op. 45 sono una suite per orchestra composta da Sergej Vasil'evi\u010d Rachmaninov nel 1940. Furono l'ultimo lavoro del compositore.\nStoria della composizione.\nRachmaninov compose le \"Danze sinfoniche\" negli Stati Uniti, dove si era trasferito sin dal 1918, nella sua residenza a Centerport (New York), affacciata sul Long Island Sound, nella seconda met\u00e0 del 1940, quattro anni dopo la sua terza sinfonia. Inizialmente il compositore aveva pensato al nome di \"Danze fantastiche\", con i tre movimenti intitolati \"Mezzogiorno\", \"Crepuscolo\" e \"Mezzanotte\", ma poi prefer\u00ec inserire al loro posto le indicazioni di tempo. Alla fine del manoscritto della partitura Rachmaninov scrisse: \"I Thank Thee, Lord.\" (Ti ringrazio, Signore.). La partitura fu dedicata dall'autore all\u2019orchestra di Filadelfia ed al suo direttore Eugene Ormandy, che eseguirono le \"Danze sinfoniche\" per la prima volta il 3 gennaio 1941.\nStruttura della composizione.\nGli studiosi suddividono l\u2019attivit\u00e0 creativa di Rachmaninov in due periodi, la cui linea di demarcazione \u00e8 rappresentata dal definitivo abbandono della sua patria Russia, per trasferirsi dapprima in Europa e successivamente negli Stati Uniti d\u2019America. Le \"Danze sinfoniche\" fanno parte del secondo periodo e, al pari della terza sinfonia, possono essere considerate come il risultato del tentativo da parte del compositore russo di percorrere nuovi sentieri musicali; anche in esse, infatti, si avvertono \u00abun vigore ritmico, una pungente fragranza di armonie ed un uso pi\u00f9 economico e differenziato dell\u2019orchestra, con particolare attenzione agli strumenti a percussione e alle qualit\u00e0 individuali degli strumenti solisti\u00bb. Degno di nota, ad esempio, \u00e8 l'uso del sassofono contralto come strumento solista, probabilmente suggerito a Rachmaninov dal compositore ed arrangiatore americano Robert Russell Bennett. Tuttavia, nelle \"Danze\" sono ben percepibili anche la nostalgia del compositore per la Russia che aveva conosciuto, ed il fascino che i canti ecclesiastici ortodossi avevano sempre esercitato su di lui. Come nella terza sinfonia, anche nelle \"Danze sinfoniche\" \u00e8 notevole l\u2019impegno del compositore a scrivere un brano in grado di esaltare le qualit\u00e0 virtuosistiche delle varie sezioni orchestrali. Nei tre movimenti che le compongono sono incluse molte citazioni da precedenti lavori di Rachmaninov, come evidenziato in seguito.\nNon allegro, in do minore.\nIl tema di apertura di tre note, introdotto piano, ma presto rinforzato con pesanti accordi in staccato, d\u00e0 al primo movimento buona parte della sua vitalit\u00e0 ritmica, ed \u00e8 una reminiscenza del tema della zarina di \u0160emacha nell'opera di Nikolaj Rimskij-Korsakov \"Il gallo d'oro\", che fu l'unica musica di un altro compositore che Rachmaninov port\u00f2 con s\u00e9 nel lasciare la Russia nel 1917. Nella parte finale \u00e8 invece presente una citazione del primo tema della sinfonia n. 1, all'epoca considerata perduta: qui la triste melodia originale, derivata da temi tipici della musica religiosa russa, viene trasfigurata in un motivo dal tono di dolce rassegnazione, quasi che il trascorrere del tempo avesse smorzato il ricordo dell\u2019insuccesso della prima esecuzione di quel lavoro che tanto aveva amareggiato Rachmaninov.\nAndante con moto. Tempo di Valse, in sol minore.\nIl secondo movimento, malgrado l\u2019indicazione della misura 6/8, \u00e8 un valzer, inteso per\u00f2 non come una spensierata danza viennese, ma piuttosto come una musica pi\u00f9 malinconica e pensosa.\nLento assai \u2013 Allegro vivace \u2013 Lento assai. Come prima \u2013 Allegro vivace, in re maggiore.\nNel movimento finale Rachmaninov trae l\u2019ispirazione tematica da due sue fonti predilette: la melodia del \"Dies Irae\" e la salmodia russa ortodossa, in particolare \"\u0411\u043b\u0430\u0433\u043e\u0441\u043b\u043e\u0432\u0435\u043d\u044a \u0435\u0441\u0438, \u0413\u043e\u0441\u043f\u043e\u0434\u0438.\" (\"Sia benedetto il Signore\"), che il compositore aveva utilizzato anche nella sua \"Veglia Notturna\" del 1915.\nArrangiamenti.\nRachmaninov scrisse un arrangiamento per due pianoforti delle \"Danze sinfoniche\" (Op. 45b) assieme alla partitura orchestrale, la cui prima esecuzione ebbe luogo nell'agosto del 1942 ad una festa privata a Beverly Hills, da parte del compositore stesso e di Vladimir Horowitz.Inoltre, il compositore aveva in mente di ricavare anche un balletto dalla sua ultima opera, e lo propose al coreografo russo Michel Fokine, che ne fu entusiasta; il progetto tuttavia sfum\u00f2 a causa della morte di Fokine nell'agosto del 1942."}
{"id": "801810", "revid": "184755", "url": "https://it.wikipedia.org/wiki?curid=801810", "title": "Mitzvah", "text": "Mitzvah (ebraico: \u05de\u05e6\u05d5\u05d5\u05d4, pronuncia standard: //, pronuncia tradizionale ashkenazita: //; plurale \"mitzv\u00f3t\"; dalla radice tsadi-vav-he che riguarda l'ambito del \"comandare\") \u00e8 un termine usato nella religione ebraica, che significa \"comandamento\". \"Mitzvah\" pu\u00f2 riferirsi a:\nIl termine pu\u00f2 esprimere anche il compimento di uno dei comandamenti sopra citati oppure qualsiasi azione caritatevole, ad esempio la sepoltura del corpo di una persona sconosciuta. Secondo gli insegnamenti dell'Ebraismo tutte le leggi morali sono comandamenti divini (o derivanti da essi).\nAll'interno delle diverse correnti dell'ebraismo i rabbini discutono sulla metodologia con cui si adempie ai precetti e sulle estensioni degli stessi.\nSecondo il significato profondo, pur se la ragione per ciascuna \"mitzvah\" pu\u00f2 essere determinata, gli uomini sono in grado di provare a raggiungerne lo scopo in maniera indiretta, senza seguire alla lettera, in un tempo stabilito, il precetto stesso.\nEtimologia e Bibbia ebraica.\nIl sostantivo femminile \"mitzvah\" () compare pi\u00f9 di 180 volte nel testo masoretico della Bibbia ebraica. Il primo utilizzo avviene in Genesi dove Dio dice che Abramo ha \"obbedito alla mia voce e ha osservato ci\u00f2 che io gli avevo prescritto: i miei comandamenti ( - \"mitzvotai\"), le mie istituzioni e le mie leggi.\" Nel Septuaginta la parola viene usualmente tradotta con \"entole\" (greco: \u1f10\u03bd\u03c4\u03bf\u03bb\u1f74). Nelle iscrizioni funebri del periodo del Secondo Tempio, l'epiteto \"phil-entolos\", \"amante dei comandamenti\", era a volte inciso sulle tombe ebraiche. Anche altre parole vengono usate in ebraico per significare comandamenti e statuti, per esempio i Dieci Comandamenti () sono le \"Dieci Parole\".\nUn metodo della Ghimatriah rivela che nella parola \"\"Mitzvah\" viene celato il Tetragramma Biblico, corrispondendo infatti a \"Mem\" la lettera dell'alfabeto ebraico \"Yod\" e \"Hei\" alla \"Zadiq\"\".\nEnumerazione rabbinica.\nSebbene il Tanakh non dichiari che esistono 613 comandamenti, Rabbi Simlai, citato nel Talmud, asserisce che Mos\u00e8 ricevette 613 comandamenti, che rappresentano i seguenti:\nTre dei comandamenti negativi cadono nella categoria di Abnegazione nella legge ebraica, col significato: \"si deve morire piuttosto che trasgredire la proibizione.\"\nIl numero 613 pu\u00f2 anche essere ottenuto con la ghematria (metodo tradizionale di sostituzione dei numeri). La ghematria d\u00e0 alla parola \"Torah\" il valore di 611, che corrisponde al numero dei comandamenti dati tramite Mos\u00e8, coi rimanenti due identificati come i primi due dei Dieci Comandamenti, che tradizionalmente furono gli unici uditi dalla Bocca di Dio Stesso. (agli ebrei i 613 comandamenti sono ricordati dagli \"Tzitzit\", noti come 'frange' o 'stringhe'.)\nSecondo Rabbi Ishmael solo i principali comandamenti dei 613 furono dati sul Monte Sinai, il resto essendogli stato dato nella Tenda dell'Incontro. Rabbi Akiva, d'altronde, era dell'opinione che fossero stati dati tutti sul Monte Sinai, ripetuti nella Tenda dell'Incontro e annunciati una terza volta da Mos\u00e8 prima di morire. Secondo il Midrash, tutti i comandamenti divini furono dati sul Monte Sinai e nessun profeta poteva aggiungerne altri nuovi.\nNella letteratura rabbinica vi sono una quantit\u00e0 di opere, principalmente scritte dai Rishonim, che furono composte per determinare quali comandamenti facessero parte di questa enumerazione:\nMitzvot rabbiniche.\nLe mitzvot bibliche sono citate nel Talmud col termine ebraico \"mitzvot d'oraita\", tradotto come \"comandamenti della Legge (Torah)\". In contrapposizione a ci\u00f2, esistono i comandamenti rabbinici, denominati \"mitzvot d'rabbanan\". I \"Mitzvot d'rabbanan\" sono un tipo di takkanah (\"legislazione positiva\"). Tra i \"mitzvot d'rabbanan\" pi\u00f9 importanti si annoverano:\nQuesti sette comandamenti rabbinici sono considerati come comandamenti biblici in quanto, prima di eseguirli individualmente, viene recitata una benedizione, cio\u00e8:\nGenerano la frase \"Keter Torah\" (\"La Corona della Torah\") poich\u00e9 il valore numerico di \"Keter\" \u00e8 620 (613+7).\nIl comando divino \u00e8 considerato implicito nella legge generale di osservare tutte le istruzioni delle autorit\u00e0 religiose (; Shab. 23a). Inoltre molti dettagli specifici delle Mitzvot bibliche sono derivati solo per via dell'applicazione rabbinica della Torah Orale (Mishnah/Ghemarah); per esempio, la lettura dello Shem\u00e0 (), la legatura dei tefillin e l'affissione della mezuzah () e la recitazione di \"Birkat Hamazon\" (ringraziamento dopo i pasti - ).\nSei mitzvot costanti.\nDelle 613 Mitzvot citate nella Torah, ce ne sono sei che il commentario biblico \"Sefer ha-Chinuch\" chiama \"mitzvot costanti\": \"\"Abbiamo sei mitzvot che sono perpetue e costanti, applicabili tutto il tempo, tutti i giorni della nostra vita\".\"\nLe Mitzvot e la Legge ebraica.\nSecondo il pensiero rabbinico, la Volont\u00e0 di Dio \u00e8 la fonte e autorit\u00e0 di ogni dovere religioso e morale. In tal modo, le Mitzvot costituiscono quindi le \"regole di condotta\" istituite divinamente. Nell'ambito del rabbinismo, i comandamenti sono di solito suddivisi in due gruppi principali, i comandamenti positivi (obblighi) \u2013 \"mitzvot `asseh\" [\u05de\u05e6\u05d5\u05ea \u05e2\u05e9\u05d4] e i comandamenti negativi (proibizioni) \u2013 \"mitzvot lo ta'aseh\" [\u05de\u05e6\u05d5\u05ea \u05dc\u05d0 \u05ea\u05e2\u05e9\u05d4].\nIl sistema che descrive l'applicazione pratica dei comandamenti \u00e8 noto col nome di \"Halakhah\", liberamente tradotto con \"Legge ebraica\". La Halakhah \u00e8 lo sviluppo delle Mitzvot come presentate dalla \"Legge scritta\", tramite discussioni e dibattiti nella Legge Orale (\"Torah Orale\"), trascritta nella letteratura rabbinica dell'epoca classica, specialmente nella Mishnah e Talmud.\nLa Halakhah determina e influenza una vasta gamma di comportamenti degli ebrei tradizionalisti.\nMolte di queste leggi riguardano solo classi speciali di persone \u2014 tra cui i re o i Kohanim (sacerdoti), i Leviti, o i Nazirei \u2014 o sono condizionate da circostanze locali o temporanee della nazione ebraica, come per esempio le leggi agrarie, sacrificali e levitiche.\nL'opinione maggioritaria dei rabbini classici \u00e8 che i comandamenti saranno ancora applicabili e in vigore durante l'Era messianica. Tuttavia, una significativa minoranza di rabbini ha dichiarato che la maggior parte dei comandamenti saranno annullati dall'Era messianica. Esempi di tali interpretazioni rabbiniche affermano che:\nNon c'\u00e8 una risposta autorevole accettata all'interno dell'Ebraismo dove si dica quali Mitzvot verrebbero annullate nell'era messianica. Questo \u00e8 un argomento di dibattito accademico e, non essendo reputata come questione di immediata praticit\u00e0, di solito \u00e8 trascurata a favore di responsa a domande di Halakhah pratica. \u00c8 importante notare che nell'era messianica stessa esistono fasi diverse. Inoltre vi \u00e8 una controversia tra Maimonide e Nachmanide se lo stato messianico finale sar\u00e0 composto di corpi con anima o di sole anime. Le diverse opinioni circa l'annullamento delle proibizioni bibliche devono essere comprese in questo contesto.\nRicerche accademiche.\nNello studio biblico moderno (Ipotesi documentale), si considera che siano sei i codici giuridici che compongono il corpus del testo della Torah:\nNella critica biblica, non sempre accettata in tutto il mondo ebraico, questi codici vengono studiati separatamente, soprattutto per quanto riguarda le caratteristiche uniche, o prime ad apparire, di ognuno. Molte delle mitzvot enumerate da uno o l'altro di questi codici sono presenti anche negli altri, a volte formulate in modo diverso, o anche con clausole aggiuntive. Inoltre, i temi, come ad esempio l'idolatria, il comportamento sessuale, la purezza rituale e le offerte di sacrifici, sono condivisi da tutti i sei codici e, quindi, in studi teologici motivati pi\u00f9 religiosamente, \u00e8 spesso il caso che le mitzvot siano invece organizzate per tema, piuttosto che per la posizione in cui si trovano all'interno della Bibbia."}
{"id": "801812", "revid": "110157", "url": "https://it.wikipedia.org/wiki?curid=801812", "title": "Chiesa di Santa Maria Ancillarum", "text": "La chiesa di Santa Maria Ancillarum \u00e8 un edificio di culto di Napoli; \u00e8 dirimpettaia alla ben pi\u00f9 vasta e famosa Donnaregina Nuova. L'origine della sua denominazione e la data di fondazione non sono note.\nSi suppone che l'intitolazione della chiesa deriverebbe da \"Ancillarum\" e farebbe riferimento alle ancelle della regina Maria d'Ungheria che, venute in zona a seguito della regina ritiratasi in Santa Maria Donnaregina, avrebbero ottenuto questa chiesa dall'arcivescovo.\nLa struttura, eretta nel XIII secolo, si svolge secondo gli stilemi del gotico. L'interno \u00e8 ornato da pregevoli affreschi sulla volta a crociera, mentre, sull'altare maggiore, era collocato un polittico di autore ignoto del tardo Quattrocento, raffigurante la \"Vergine\" e i \"Santi Giacomo e Cristoforo\" e che oggi \u00e8 conservato nei depositi della Basilica dell'Incoronata Madre del Buon Consiglio.\nIl pregevole tesoro che ospita la chiesa \u00e8 un dipinto raffigurante la \"Nativit\u00e0 di Maria\" di Giacinta Sacchetti (1734).\nLa chiesa \u00e8 aperta di rado."}
{"id": "801815", "revid": "729019", "url": "https://it.wikipedia.org/wiki?curid=801815", "title": "Stazione di Centro Rai", "text": "La stazione di Centro Rai \u00e8 una fermata ferroviaria posta sulla linea Roma\u2013Civitacastellana\u2013Viterbo. La stazione si trova nel tratto urbano di Roma, nella zona di Saxa Rubra, nelle prossimit\u00e0 dello snodo tra via Flaminia e il Grande Raccordo Anulare (GRA). \u00c8 l'ultima stazione, uscendo da Roma, che si trovi entro il GRA. Si tratta di una fermata a richiesta.\nAccanto alla stazione sorge il Centro di Produzione RAI Saxa Rubra, costruito nel 1990.\nStoria.\nLa stazione venne attivata nel 1990, in occasione dei mondiali di calcio. L'edificio della stazione \u00e8 stato criticato per motivi estetici, perch\u00e9 considerato troppo invasivo nei confronti dell'ambiente circostante.\nA partire dal 21 marzo 2011 la fermata \u00e8 stata interessata da lavori di ristrutturazione della stazione, lavori che hanno comportato la chiusura della stessa e la sua temporanea sostituzione con la vecchia fermata \"Saxa Rubra\", che da circa venti anni giaceva in disuso; la fermata \u00e8 stata infine riaperta all'esercizio il 3 agosto 2012."}
{"id": "801817", "revid": "287204", "url": "https://it.wikipedia.org/wiki?curid=801817", "title": "Gustavo Adolfo Becquer", "text": ""}
{"id": "801822", "revid": "22356", "url": "https://it.wikipedia.org/wiki?curid=801822", "title": "Pseudaelurus", "text": "Lo pseudaeluro (gen. Pseudaelurus) \u00e8 un felide primitivo, vissuto nel Miocene in Europa e in Nordamerica.\nL'antenato di gatti e pantere.\nQuesto carnivoro, della taglia di un piccolo puma, pu\u00f2 essere considerato un antenato dei felidi attuali. Alcune caratteristiche erano ancora primitive: il corpo, ad esempio, era piuttosto lungo e basso rispetto alle forme attuali, e le zampe erano ancora abbastanza corte. Gli artigli non erano del tutto protrattili e non era ancora avvenuta la sostanziale riduzione della dentatura a causa dell'accorciamento del cranio, tipica dei felidi attuali. \nLe proporzioni corporee generali, comunque, erano quelle di un felide di tipo moderno, ed \u00e8 possibile che come gli odierni leopardi anche \"Pseudaelurus\" tendesse agguati o inseguisse le prede (soprattutto ungulati primitivi) nelle praterie che andavano sempre pi\u00f9 diffondendosi in Laurasia. Sembra comunque che \"Pseudaelurus\" non rappresentasse alcuna sottofamiglia odierna, e che fosse addirittura ancestrale alla separazione tra tigri dai denti a sciabola e felidi odierni. Di \"Pseudaelurus\" si conoscono molte specie, vissute nell'arco del Miocene (ad es. \"P. larteti\")."}
{"id": "801823", "revid": "767487", "url": "https://it.wikipedia.org/wiki?curid=801823", "title": "Bloodgood", "text": "I Bloodgood sono una band Christian metal di Seattle, Washington fondata nel 1985 e scioltasi nel 1994, per poi riunirsi nel 2006. Il gruppo ha fino ad oggi pubblicato nove dischi."}
{"id": "801834", "revid": "68899", "url": "https://it.wikipedia.org/wiki?curid=801834", "title": "Federcalcio inglese", "text": ""}
{"id": "801835", "revid": "775372", "url": "https://it.wikipedia.org/wiki?curid=801835", "title": "Personaggi di Nathan Never", "text": "Questo \u00e8 un elenco dei personaggi del fumetto fantascientifico \"Nathan Never\" edito della Sergio Bonelli Editore."}
{"id": "801837", "revid": "339392", "url": "https://it.wikipedia.org/wiki?curid=801837", "title": "Majdenek", "text": ""}
{"id": "801839", "revid": "339392", "url": "https://it.wikipedia.org/wiki?curid=801839", "title": "Armoriale dei comuni italiani - Provincia di Aosta", "text": ""}
{"id": "801841", "revid": "1886784", "url": "https://it.wikipedia.org/wiki?curid=801841", "title": "Machairodus", "text": "Il macairodo (gen. Machairodus) \u00e8 un mammifero carnivoro estinto, appartenente ai felidi. Visse tra il Miocene superiore e il Pleistocene e i suoi resti sono stati ritrovati in Europa, in Asia, in Africa e in Nordamerica. Questo genere d\u00e0 il nome alla sottofamiglia dei macairodontini (Machairodontinae), le famose tigri dai denti a sciabola.\nUn predatore dalle lunghe zanne.\nLe dimensioni del macairodo erano variabili a seconda delle specie, ed erano comprese tra quelle di un grosso leopardo a quelle di un leone. La caratteristica pi\u00f9 saliente di questo animale era data dall'estremo allungamento dei canini superiori, che andavano a formare delle vere e proprie zanne. Il cranio di \"Machairodus\", se rapportato a quello delle attuali pantere, era molto pi\u00f9 stretto, e le orbite erano pi\u00f9 piccole in proporzione. I canini superiori, oltre che essere allungatissimi, erano sottili e appiattiti lateralmente ma allargati in senso anteroposteriore, e ci\u00f2 li rendeva simili alla lama di un coltello. Sia il margine anteriore che quello posteriore dei canini era seghettato, soprattutto negli esemplari giovani; la seghettatura andava a perdersi mano a mano che l'animale cresceva, e dopo pochi anni era pressoch\u00e9 scomparsa. \nScoperta e classificazione.\nIl genere \"Machairodus\" venne descritto per la prima volta nel 1833 dal naturalista tedesco Johann Jakob Kaup. Resti fossili di \"Machairodus\" erano noti almeno dal 1824, ma Georges Cuvier ritenne che quei resti appartenessero a un orso che venne denominato \"Ursus cultridens\", basato per\u00f2 su numerosi fossili di denti provenienti da diversi paesi, specie e periodi geologici. Tuttavia Kaup riconobbe che i denti appartenevano in realt\u00e0 a felidi e li riclassific\u00f2 in un nuovo genere, \"Machairodus\" appunto. Il nome presto venne accettato dalla comunit\u00e0 scientifica e prima della fine del Diciannovesimo Secolo molte specie di felidi o feliformi (come i nimravidi) vennero ascritte al genere \"Machairodus\"; ci\u00f2 condusse a considerare \"Machairodus\" come una sorta di \"cestino dei rifiuti\". Solo la scoperta di scheletri pi\u00f9 completi e nuovi studi effettuati sui resti fossili gi\u00e0 noti permise di riattribuire, nel corso degli anni, le numerose specie a vari generi di feliformi e felidi, quali \"Sansanosmilus\", \"Megantereon\", \"Paramachaerodus\", \"Amphimachairodus\", \"Nimravides\" e \"Homotherium\". \nPer gran parte del Ventesimo Secolo, tuttavia, il genere \"Machairodus\" venne suddiviso in due gradi evolutivi nettamente distinti: le specie pi\u00f9 primitive, come Machairodus aphanistus (pi\u00f9 piccole e meno specializzate), e le specie pi\u00f9 derivate, come \"Machairodus giganteus\", di grandi dimensioni e dotate di caratteristiche specializzate (l'allungamento delle zampe anteriori e l'accorciamento della regione lombare come nei moderni panterini). Successive ricerche hanno indicato che queste ultime forme potrebbero rappresentare un genere a s\u00e9 stante, \"Amphimachairodus\", pi\u00f9 vicino a \"Homotherium\". \nLa specie tipo \u00e8 considerata \"Machairodus aphanistus\", nota per numerosi fossili incompleti ritrovati in numerosi giacimenti del Miocene superiore europeo; un'altra specie pi\u00f9 piccola e arcaica, \"M. alberdiae\", \u00e8 stata ritrovata solo nel giacimento di Fuentidue\u00f1a in Spagna, nel quale sono stati ritrovati anche fossili della specie tipo. Altre specie sono note in Asia e in Africa. In Nordamerica \u00e8 conosciuta \"M. catacopis\", a volte attribuita al genere \"Nimravides\".\nPaleoecologia.\n\"Machairodus\" era lungo circa due metri (esclusa la coda) e probabilmente era un predatore d'agguato. Le zampe erano troppo corte per sostenere una lunga caccia, ma erano molto potenti; si suppone che questo animale fosse un buon saltatore e che balzasse sulle prede per poi squarciare la loro gola con i lunghi canini. I denti erano dotati di lunghe radici e non erano molto fragili, al contrario di quelli di altre tigri dai denti a sciabola, i cui canini pi\u00f9 lunghi spuntavano al di fuori delle fauci quando queste erano chiuse. Le zanne di \"Machairodus\", tuttavia, si accomodavano meglio nelle fauci anche se erano lunghe ed erano efficaci nella caccia (Legendre e Roth, 1988).\nNella cultura di massa.\nUna ricostruzione di macairodo \u00e8 presente nel Parco della Preistoria di Rivolta d'Adda, mentre attacca un platibelodonte, un antico mammifero proboscidato.\nAppare nel film \"Alpha - Un'amicizia forte come la vita\".\n\u00c8 presente nel videogioco \"\""}
{"id": "801843", "revid": "1543377", "url": "https://it.wikipedia.org/wiki?curid=801843", "title": "Natchez (popolo)", "text": "La Nazione Natchez era un potente popolo di nativi nord-americani all'epoca in cui fu avviata la colonizzazione europea del continente nordamericano. Malgrado abbia sofferto esperienze dure e sconvolgenti fin dai primi momenti in cui entr\u00f2 in contatto con gli europei, la Nazione Natchez rappresenta tuttora una parte vitale della comunit\u00e0 di nativi americani degli Stati Uniti d'America.\nI Natchez (w-nahk'-che) esistono oggi come una delle trib\u00f9 dei Muscogee (Creek), con strette relazioni con i Cherokee. Molte famiglie e comunit\u00e0 Natchez si trovano in Oklahoma, principalmente fra le Nazioni Cherokee e Muscogee (Creek). Esiste una branca orientale dei Natchez. I Natchez sono estremamente fieri di aver mantenuto essenzialmente la medesima struttura di governo fin dalla preistoria. I moderni discendenti possono sensatamente dimostrare che la loro confederazione una volta si estendeva dai bordi orientali dei monti Spiro e dal Golfo del Messico ai Grandi Laghi (Si veda in proposito Hopewell Adena, \"Mississippian cultures\").\nOrganizzazione sociale.\nLa societ\u00e0 dei Natchez, contrariamente a molti altri gruppi di nativi americani, era gerarchicamente divisa in quattro gruppi comandata da un \"Grande Sole\" che poteva essere paragonato a un re. Questo veniva spesso trasportato su una lettiga. All'inizio del XVIII secolo, i Francesi installati nella francese Louisiana assistettero ai funerali della \"Grande Regina\" durante i quali venivano organizzati sacrifici umani, come anche per quelli del Grande Sole, che probabilmente non erano altro che volontari suicidi rituali.\nI Natchez onoravano le loro divinit\u00e0 nei templi: in uno di questi, il fuoco sacro non doveva mai essere spento. I villaggi erano divisi in quadrati da una rete di strade che conducevano ad una piazza centrale come nelle altre civilt\u00e0 lungo il Mississippi.\nI Natchez praticavano l'arte magica a beneficio sia della collettivit\u00e0 sia del singolo individuo. Lo sciamano eseguiva riti prestabiliti, per assicurarsi il controllo sui fenomeni atmosferici; nel caso di siccit\u00e0 lo sciamano effettuava riti propiziatori e purificatori, come lunghi digiuni e danze specifiche.\nL'attuale guida della Nazione Natchez ha un Capo della Pace (il Grande Sole), un Capo della Guerra e 4 principali Clan Madri. Questi \"Soli\" (cos\u00ec i Natchez si riferiscono a loro) sono stati K.T. \"Hutke\" Fields (Principale Capo della Pace / Grande Sole, 1996...), Eliza Sumpka (Principale Clan Madre), William Harjo LoneFight, Robert M. Riviera (Principale Capo della Guerra, 1997...). Watt Sam, Archie Sam, Tabacco Bianco Sam e altri ancora collocabili nel periodo storicamente accertabile.\nStoricamente, i Natchez erano insediati in circa 9 separati centri abitati lungo il St. Catherine's Creek (E e S della moderna Natchez). Al leader maschile ci si riferiva come al 'Grande Sole'. La linea di sangue reale era matrilineare, il che significa che 'Il Grande Sole' s'insediava nella sua carica grazie ai legami parentali che gli derivavano da una donna; un uomo non poteva a trasmettere i suoi titoli a suo figlio, ma piuttosto essi erano ereditati da suo nipote (figlio di sua sorella).\nI Grandi Sole erano cos\u00ec riveriti dai Natchez che alla morte di un Sole, molti praticavano il suicidio rituale volontario. Alla morte del Capo della Guerra, Serpente Tatuato, nel 1725, due delle sue vedove, una delle sue sorelle (soprannominata dai francesi \"La Gloriosa\"), il suo primo guerriero, il suo medico, il suo aiutante capo e la moglie dell'aiutante, la sua nutrice e un artigiano di lance di guerra, decisero tutti di morire con lui. Suo fratello, il Grande Sole al potere a quel tempo, in apparenza voleva morire anch'egli, ma si dice che fu convinto dalle suppliche dei suoi alleati francesi a rimanere in vita.\nLa rivolta del 1729.\nNel corso della guerra franco-indiana, i Natchez attaccarono di sorpresa il campo francese di Fort Rosalie il 28 novembre 1729. Sventrarono le donne incinte e fecero prigioniere decine di persone. Massacrarono in due ore pi\u00f9 di 200 coloni e 1/8 della popolazione bianca installata a quel tempo lungo il fiume Mississippi.\nI Francesi risposero all'attacco negli anni successivi, dopo essersi alleati ai Choctaw. Nel 1731, dopo aver superato le difese dei Natchez, attaccarono e distrussero il loro villaggio principale, chiamato dai francesi \"Grand Village\" e catturarono 427 prigionieri che furono venduti come schiavi e condotti a Saint-Domingue. Altri fuggirono e scomparvero.\nCollegamenti esterni.\n(in lingua francese):"}
{"id": "801844", "revid": "1728", "url": "https://it.wikipedia.org/wiki?curid=801844", "title": "Sterline", "text": ""}
{"id": "801853", "revid": "22356", "url": "https://it.wikipedia.org/wiki?curid=801853", "title": "Smilodontini", "text": "Gli smilodontini (Smilodontini) sono un gruppo di tigri dai denti a sciabola vissuti tra il Miocene superiore e il Pleistocene superiore. Il genere pi\u00f9 noto \u00e8 \"Smilodon\".\nQuesti animali, caratterizzati dall'estremo allungamento dei canini superiori, costituiscono un ramo iperspecializzato della famiglia dei felidi. Le ultime forme (ad es. \"Smilodon populator\" del Sudamerica) sono di dimensioni notevoli (la taglia era superiore a quella di una tigre) e hanno zanne allungatissime. Il corpo, massiccio, era retto da altrettanto robuste zampe."}
{"id": "801855", "revid": "4711", "url": "https://it.wikipedia.org/wiki?curid=801855", "title": "Camere a gas", "text": ""}
{"id": "801857", "revid": "34947", "url": "https://it.wikipedia.org/wiki?curid=801857", "title": "Full metal panic fumoffu", "text": ""}
{"id": "801858", "revid": "767487", "url": "https://it.wikipedia.org/wiki?curid=801858", "title": "Shadows Fall", "text": "Gli Shadows Fall sono un gruppo musicale metalcore con forti influenze thrash metal di Springfield, Massachusetts.\nStoria del gruppo.\nGli Shadows Fall nacquero nel 1996 dai chitarristi Jonathan Donais e Matt Bachand, con l'aiuto di Adam Dutkiewicz alla batteria nell'EP \"To Ashes\" del 1997 e nei primissimi demo.\nSuccessivamente la line-up venne completata con l'arrivo del cantante Philip Labonte, del bassista Paul Romanko e del batterista David Germain. Nel 1998 usc\u00ec \"Somber Eyes to the Sky\", il primo full length del gruppo, per la Lifeless Records, l'etichetta di Matt Bachand. La loro fama si estese in tutto il Massachusetts e firmarono un contratto per la indie californiana Century Media Records.\nIn \"Of One Blood\" (2000) Brian Fair degli Overcast entr\u00f2 nella band per rimpiazzare Philip Labonte che decise di entrare negli All That Remains. A differenza di Labonte che prediligeva un cantato in stile death metal, Fair \u00e8 capace di passare da un cantato in scream ad uno in clean a quello hardcore. Con Fair vennero registrate nuovamente le canzoni \"Revel in My Loss\", \"To Ashes\" e \"Fleshold\" del primo LP e il gruppo cominci\u00f2 un tour mondiale di supporto ad artisti come In Flames, Misfits e King Diamond.\nIl terzo album della band, \"The Art of Balance\", fu pubblicato il 17 settembre 2002 e vide un cambio nella sezione ritmica a causa del nuovo batterista, Jason Bittner, l'obiettivo fu quello di trovare il bilanciamento perfetto tra aggressivit\u00e0 e melodia che ha come conseguenza un allontanamento dal classico sound melodic death per un avvicinamento ad un approccio thrash metal, lo stesso Brian Fair fece un minore uso del cantato clean. Il cambiamento si pu\u00f2 notare nella canzone \"Stepping Outside the Circle\" precedentemente pubblicata in Fear Will Drag You Down.\nNel 2003 gli Shadows Fall parteciparono all'Ozzfest, dove vennero considerati come il miglior nuovo gruppo, vendettero sempre pi\u00f9 album ad ogni tappa e pi\u00f9 di ogni altro gruppo del \"second stage\", e all'Headbanger's Ball tour insieme a Killswitch Engage e Lamb of God. Vennero girati tre video (\"Thoughts Without Words\", \"Destroyer of Senses\" e \"The Idiot Box\") e raggiunsero le 100.000 copie vendute (prima volta per un gruppo della Century Media).\n\"The War Within\", il quarto album, \u00e8 uscito il 21 settembre 2004 accompagnato dai video di \"The Power of I and I\", \"What Drives the Weak\", \"Inspiration on Demand\" e di \"Enlightened By The Cold\" e ha raggiunto presto il primo posto della \"Billboard Independent Albums chart\" vendendo circa 300.000 copie solo negli Stati Uniti.\nNel solito anno Alternative Press li ha nominati uno dei cinque migliori gruppi metal di oggi, i lettori di Revolver Magazine li hanno eletti \"Best New Band\" e hanno vinto un \"Golden God Award\" come miglior gruppo underground ai Metal Hammer Awards. I due chitarristi hanno cominciato a tenere una colonna su Guitar World Magazine e hanno stilato una delle classifiche dei migliori 100 chitarristi di tutti i tempi. Il batterista Jason Bittner \u00e8 stato nominato \"#1 Up and Coming Drummer\" del 2004 in un sondaggio tra i lettori di \"Modern Drummer\". Nel novembre 2005 esce The Art of Touring, il primo DVD della band, che contiene esibizioni live, riprese nel backstage e 6 video. L'ultimo album per la Century Media \u00e8 uscito il 13 giugno 2006 con il titolo di \"Fallout From The War\".\nIl gruppo ha registrato una canzone dal titolo \"Fury of the Storm\" per il wrestler WWE Rob Van Dam che compare nel CD \"\". La canzone \"The Light That Blinds\" compare nel gioco per PlayStation 2 \"Guitar Hero II\". Dopo aver firmato un contratto di distribuzione con la Roadrunner Records, il 3 aprile 2007 la band ha pubblicato il suo sesto album dal titolo \"Threads of Life\", che in due mesi ha venduto circa 59.000 copie nei soli Stati Uniti. La canzone \"Still i rise\", dell'album Retribution, \u00e8 disponibile come DLC per il gioco \"Guitar Hero 5\"."}
{"id": "801859", "revid": "729019", "url": "https://it.wikipedia.org/wiki?curid=801859", "title": "Stazione di Labaro", "text": "La stazione di Labaro \u00e8 una fermata ferroviaria posta sulla linea Roma\u2013Civitacastellana\u2013Viterbo. La stazione si trova nel tratto urbano di Roma, nella zona Labaro, nel Municipio XV, lungo la via Flaminia, subito all'esterno del GRA. Si tratta di una fermata obbligatoria."}
{"id": "801873", "revid": "1318658", "url": "https://it.wikipedia.org/wiki?curid=801873", "title": "Le follie dell'imperatore", "text": "Le follie dell'imperatore (\"The Emperor's New Groove\") \u00e8 un film d'animazione del 2000 diretto da Mark Dindal. \n\u00c8 il 40\u00ba classico Disney, e nacque come un musical epico intitolato \"Kingdom of the Sun\" con registi Dindal e Roger Allers, ma nel corso dei suoi sei anni di produzione fu trasformato dai dirigenti della Disney in una \"buddy comedy\" leggera su Kuzco, un giovane ed egoista imperatore inca che, tramutato erroneamente in un lama dalla sua ex consigliera Yzma nel tentativo di avvelenarlo, cerca di ritrovare le sue sembianze umane aiutato dal generoso contadino Pacha, che gli insegna ad essere altruista.\nIl film, proiettato per la prima volta negli Stati Uniti il 15 dicembre 2000, non fu un gran successo economico ma ricevette recensioni generalmente positive, venendo considerato uno dei migliori film dell'epoca post-rinascimentale della Disney e venendo candidato all'Oscar alla migliore canzone per \"My Funny Friend and Me\", eseguita da Sting. Il film ha anche avuto un seguito e spin-off direct-to-video dal titolo \"Le follie di Kronk\" (2005) e una serie televisiva animata intitolata \"A scuola con l'imperatore\" (2006-2008).\nTrama.\nKuzco, un giovane imperatore inca viziato, egoista e arrogante, \u00e8 intenzionato a far costruire, come regalo per il suo compleanno, una nuova casa delle vacanze con piscina chiamata \"Kuzcotopia\" sulla cima di una collina, al prezzo di distruggere un intero villaggio di contadini. Decide quindi di convocare al suo cospetto Pacha, il capo del villaggio, per comunicargli di dover imporre a lui ed ai suoi compaesani di lasciare le loro case. Il capo, ovviamente, si mostra in disaccordo con la decisione di Kuzco, ma l'imperatore, deciso a non voler ascoltare repliche, lo fa uscire con la forza dal palazzo. Nel frattempo Yzma, la perfida consigliera di corte appena licenziata da Kuzco per l'abitudine di sostituirsi all'imperatore nelle udienze, decide di sbarazzarsi del giovane per poter prendere il suo posto dopo la sua morte, avvelenandolo. Tuttavia, a causa dell'ingenuit\u00e0 di Kronk, aiutante di Yzma, nel bicchiere da cui l'imperatore beve (durante una cena organizzata dalla stessa Yzma) viene versata una pozione che non lo uccide ma lo trasforma in un lama. Kronk quindi tramortisce Kuzco, e dovrebbe poi trasportarlo fuori citt\u00e0 ed ucciderlo, ma, preso dai sensi di colpa, nel fare ci\u00f2 va incontro ad una serie di imprevisti e l'imperatore finisce accidentalmente sul carro di Pacha, che sta tornando al suo villaggio. Kronk lo perde cos\u00ec di vista.\nRisvegliatosi, dopo aver scoperto di essere stato trasformato in un lama, l'imperatore ordina al capovillaggio di accompagnarlo al suo palazzo, ma Pacha dichiara di farlo solo se Kuzco accetter\u00e0 di costruire il suo parco acquatico in un altro luogo. L'imperatore non ne vuole sapere e cos\u00ec si avventura nella giungla da solo, imbattendosi in un branco di giaguari neri. Salvato per poco dall'essere sbranato da Pacha, Kuzco accetta le condizioni di quest'ultimo per poter tornare al palazzo. Intanto, Yzma celebra il funerale dell'imperatore e si fa proclamare imperatrice, e mentre brinda con Kronk al suo successo quest'ultimo si lascia sfuggire che l'imperatore \u00e8 ancora vivo, pertanto i due partono insieme per cercarlo. Dopo altre disavventure di Kuzco e Pacha, l'incontro con Kronk e Yzma avviene casualmente in una piccola locanda nella giungla, la \"Patria della carne di Mudka,\" dove entrambi i gruppi si sono fermati a pranzare, e dove fortunatamente la nuova imperatrice e il suo aiutante non si avvedono della presenza di Kuzco. Pacha, tuttavia, scopre le intenzioni di Yzma e corre subito ad avvertire Kuzco, ma l'imperatore non ci crede e, convinto che il lungo viaggio intrapreso sia un espediente del contadino per ritardare il rientro a palazzo, si rifiuta di ascoltarlo e se ne va. Proprio mentre sta per raggiungere Yzma e Kronk, certo che essi siano in viaggio per ritrovarlo e riportarlo a palazzo, ascolta uno stralcio di conversazione tra i due che palesa il complotto contro di lui: sconvolto, va in cerca di Pacha e si riconcilia con lui.\nNel frattempo Yzma, scoperto che l'imperatore-lama era stato ritrovato da Pacha, giunge a casa di quest'ultimo fingendosi una sua lontana parente per cercare Kuzco ed avere informazioni. La moglie di Pacha, Chicha, \u00e8 per\u00f2 molto pi\u00f9 furba e le tende una trappola assieme ai figli Tipo e Chacha, facendo in modo che suo marito e l'imperatore guadagnino tempo ed arrivino per primi al palazzo. Yzma e Kronk riescono a fuggire e cos\u00ec comincia un rocambolesco inseguimento, terminato con la caduta di Yzma e Kronk in un burrone e con l'arrivo di Pacha e Kuzco a palazzo. Giunti al laboratorio segreto dove Yzma prepara le sue pozioni, Pacha e Kuzco notano che tra di esse ne manca una, quella che riporta in forma umana chi la beve. Infatti, la neo imperatrice e il suo muscoloso aiutante, nonostante la caduta, in realt\u00e0 sono arrivati ugualmente a palazzo prima di loro. Kronk \u00e8 incaricato di ucciderli, ma quando Yzma glielo ordina offendendolo per l'ennesima volta, il giovane aiutante insorge e si ribella alla donna, che per ripicca lo mette fuori gioco. Yzma brandisce la pozione ma viene poi colpita da Kuzco, il quale fa inavvertitamente precipitare a terra la fiala. L'anziana malfattrice allora spinge lo scaffale che contiene tutte le pozioni, che cadono e si mischiano tra di loro. Pacha decide di far bere tutte le pozioni al suo amico fino a che non troveranno quella giusta, mentre fuggono dalle guardie chiamate da Yzma, che ha indicato i due amici come assassini dell'imperatore.\nDopo varie trasformazioni, rimangono solo due pozioni. Sia Kuzco sia Yzma si precipitano su una di esse, che viene bevuta da Yzma, la quale si ritrova trasformata in un'innocua gattina, per poi tentare in ogni modo di impedire al lama di bere l'ultima pozione, quella giusta. C'\u00e8 spazio anche per un altro eroico atto di Kuzco, che per la seconda volta salva Pacha dal cadere in un precipizio, rinunciando ad afferrare la fiala. Alla fine il flacone viene ugualmente recuperato dal contadino, riconoscente, mentre Yzma viene casualmente messa fuori gioco da Kronk scaraventandole contro una finestra. Finalmente Kuzco riesce a bere la pozione e, dopo aver riassunto le sue sembianze umane, si rende conto di essere profondamente cambiato a seguito delle avventure trascorse, quindi smette di essere cos\u00ec egoista e decide, su consiglio di Pacha, di rinunciare al parco acquatico e far costruire una modesta abitazione su un'altra collina, disabitata, vicino al villaggio di Pacha, con la cui famiglia manterr\u00e0 un legame di amicizia. Kronk, riuscito a redimersi del tutto, diventa capo scout di un gruppo di bambini, di cui anche Yzma fa parte, ancora nelle sembianze di gatta e sotto libert\u00e0 strettamente vigilata.\nProduzione.\n\"Kingdom of the Sun\".\nL'idea di \"Kingdom of the Sun\" fu concepita da Roger Allers e Matthew Jacobs, e lo sviluppo del progetto inizi\u00f2 nel 1994. Al momento di proporre il progetto all'allora amministratore delegato e presidente della Disney Michael Eisner, quest'ultimo disse che \"ha tutti gli elementi di un classico film Disney\", e grazie al suo successo come regista de \"Il re leone\" quello stesso anno, Eisner diede ad Allers carta bianca sia con il casting sia con la trama. Nel gennaio 1995 \"Variety\" riport\u00f2 che Allers stava lavorando su \"una storia originale a tema inca\".\nNel 1996 il team di produzione fece un viaggio a Machu Picchu in Per\u00f9, per studiare gli artefatti e l'architettura inca e il paesaggio in cui questo impero era stato creato.\n\"Kingdom of the Sun\" doveva essere la storia di un imperatore avido ed egoista (doppiato da David Spade) che trova un contadino con il suo stesso aspetto (doppiato da Owen Wilson); l'imperatore si scambia di posto con il contadino per divertimento, proprio come nel romanzo archetipo di Mark Twain \"Il principe e il povero\". Tuttavia, la malvagia strega Yzma ha in programma di evocare il dio malvagio Supay e catturare il sole in modo da rimanere giovane per sempre (il sole le fa venire le rughe, cos\u00ec ipotizza che vivere in un mondo di oscurit\u00e0 le impedirebbe di invecchiare). Una volta scoperto lo scambio tra l'imperatore e il contadino, Yzma trasforma il vero imperatore in un lama e minaccia di rivelare l'identit\u00e0 del contadino a meno che lui non le obbedisca. L'imperatore-lama impara l'umilt\u00e0 nella sua nuova forma, innamorandosi di una pastorella di lama di nome Mata (doppiata da Laura Prepon). Insieme, la ragazza e il lama sventano i piani della strega. Il libro \"Reel Views 2\" dice che il film sarebbe stato un \"musical commedia romantica nel \"tradizionale stile Disney\".\nDopo le deludenti prestazioni al botteghino di \"Pocahontas\" e \"Il gobbo di Notre Dame\", i dirigenti dello studio ritennero, a seguito di alcune proiezioni di prova, che il progetto stava diventando troppo ambizioso e serio per il pubblico e necessitava di pi\u00f9 comicit\u00e0. All'inizio del 1997, il produttore Randy Fullmer contatt\u00f2 Mark Dindal, che aveva appena concluso il lavoro su \"Cats Don't Dance\", e gli offr\u00ec di essere il co-regista di \"Kingdom of the Sun\". Nel frattempo, Allers chiam\u00f2 personalmente Sting, sulla scia del successo di Elton John per \"Il re leone\", a comporre alcune canzoni per il film. Egli acconsent\u00ec, ma a condizione che la moglie cineasta Trudie Styler potesse \"documentare il processo di produzione\"; il film risultante, intitolato \"The Sweatbox\", fu prodotto dalla Xingu Films (la loro societ\u00e0 di produzione). Insieme al collaboratore David Hartley, Sting compose otto canzoni indissolubilmente legate alla trama e ai personaggi originali.\nNell'estate del 1997 fu annunciato che Allers e Dindal avrebbero diretto il film e Fullmer l'avrebbe prodotto. David Spade ed Eartha Kitt vennero confermati nei ruoli dell'imperatore Manco e della strega Yzma, mentre Carla Gugino era in trattative per un ruolo. Harvey Fierstein era stato scritturato per il ruolo di Hucua, consigliere dell'imperatore.\nUn anno dopo era ormai evidente che \"Kingdom of the Sun\" non era abbastanza avanti nella produzione per essere distribuito nell'estate del 2000 come previsto. A questo punto, uno dei dirigenti della Disney entr\u00f2 nell'ufficio di Fullmer e, ponendo il pollice e l'indice a un quarto di pollice di distanza, dichiar\u00f2: \"il vostro film \u00e8 cos\u00ec vicino ad essere annullato\". Fullmer avvicin\u00f2 Allers, e lo inform\u00f2 della necessit\u00e0 di finire il film in tempo per la sua distribuzione nell'estate 2000 poich\u00e9 accordi promozionali cruciali con McDonald's, Coca-Cola e altre societ\u00e0 erano gi\u00e0 stabiliti e dipendevano dal rispetto di quella data di uscita. Allers riconobbe che la produzione era in ritardo, ma era sicuro che, con un'estensione da sei mesi a un anno, avrebbe potuto completare il film. Quando Fullmer neg\u00f2 la richiesta, il regista decise di lasciare il progetto. Il 23 settembre 1998 il progetto era morto con costi di produzione pari a 25-30 milioni di dollari e il 25% del film gi\u00e0 animato.\nRevisione e riscrittura.\nAdirato dall'abbandono di Allers, Eisner diede a Fullmer due settimane per salvare il film o la produzione sarebbe stata chiusa. Fullmer e Dindal fermarono la produzione per sei mesi per riorganizzare il progetto con il nuovo titolo \"Kingdom in the Sun\", diventando cos\u00ec il primo Classico Disney ad avere una vasta revisione dopo \"Pinocchio\". Nel frattempo, a seguito della proposta di Eric Goldberg del segmento \"Rapsodia in blu\" di \"Fantasia 2000\", gli animatori furono riassegnati a lavorare sul segmento. A Chris Williams, che era un artista degli storyboard per \"Kingdom of the Sun\", venne l'idea di fare di Pacha un personaggio pi\u00f9 adulto in contrasto con l'adolescente che era nella storia originale. L'ex autore del \"Late Night with Conan O'Brien\" David Reynolds dichiar\u00f2 che, in seguito all'idea, \"proposi una semplice commedia, fondamentalmente un buddy road movie con due tizi inseguiti nello stile di un cartone di Chuck Jones, ma con un ritmo pi\u00f9 veloce. La Disney disse: 'Provateci'\". Una delle nuove aggiunte alla storia fu il personaggio di Kronk. Nel frattempo, il nome di Manco fu cambiato in Kuzco in seguito alla scoperta di Fullmer del termine slang giapponese \"omanko\", che si riferisce alla vagina. In parte a causa dell'arresto della produzione, il lavoro di Sting sul film inizi\u00f2 a interferire con quello sul suo prossimo album che stava progettando di registrare in Italia. Il cantautore dichiar\u00f2: \"Scrivo la musica, e quindi si suppone che loro la animino, ma ci sono sempre cambiamenti in atto. \u00c8 costantemente in inversione di tendenza\", ma ammise che si stava divertendo. In seguito alla revisione, il film in CGI \"Dinosauri\" assunse la data di uscita dell'estate del 2000 originariamente prevista per \"Kingdom of the Sun\".\nFullmer avrebbe informato Sting per telefono che le sue canzoni, relative a scene e personaggi ormai scartati, dovevano essere soppresse. Risentito dalla rimozione delle sue canzoni, il musicista pop comment\u00f2 che \"in un primo momento, ero arrabbiato e turbato. Poi volevo un po' di vendetta.\" La Disney alla fine permise che tre dei sei brani eliminati venissero inseriti come tracce bonus nell'album della colonna sonora, come la canzone di Yzma \"Snuff Out the Light\", quella d'amore \"One Day She'll Love Me\" e un numero di danza intitolato \"Walk the Llama Llama\". Gli elementi della trama come la storia d'amore tra il pastore di lama Pacha e la promessa sposa di Manco Nina, il piano di Yzma e le analogie con \"Il principe e il povero\" e la mitologia inca furono rimossi. Anche il personaggio di Hucua fu abbandonato, ma fa un cameo come un normale candelabro durante la scena della cena. Kuzco - che era un personaggio di supporto nella storia originale - alla fine divenne il protagonista.\nNell'estate del 1999 i membri del cast Owen Wilson, Harvey Fierstein e Trudie Styler furono rimossi dal film. David Spade ed Eartha Kitt rimasero invece nel cast, e furono assunti John Goodman e Patrick Warburton. Dopo che le canzoni di Sting per \"Kingdom of the Sun\" erano state rimosse dalla nuova trama, Sting rimase nel progetto, anche se gli fu detto dallo studio che \"tutto ci\u00f2 che vogliamo \u00e8 una canzone di inizio e fine\". La canzone, \"Perfect World\", fu scritta \"per aprire il film con un numero grande e divertente che istituisse il potere di Kuzco e mostrasse come controllava il mondo\", secondo il presidente della Feature Animation Thomas Schumacher. I realizzatori chiesero a Sting di cantare la canzone per il film, ma lui rifiut\u00f2 dicendo loro che era troppo vecchio per cantarla e dovevano trovare qualcuno pi\u00f9 giovane e alla moda. Fu invece scelto Tom Jones, che aveva undici anni in pi\u00f9 di Sting.\nNel febbraio 2000 il nuovo film fu annunciato come \"The Emperor's New Groove\", con la sua nuova storia incentrata su un viziato imperatore inca - doppiato da David Spade - che attraverso vari colpi di scena e cadute finisce per imparare il significato della vera felicit\u00e0 da un povero contadino, doppiato da John Goodman. La data di uscita fu fissata per dicembre 2000. Nonostante la formulazione del titolo, il film non ha alcuna relazione con la fiaba \"I vestiti nuovi dell'imperatore\". Tuttavia, Eisner era preoccupato che la nuova storia fosse troppo vicina al tono al film del 1997 \"Hercules\", che aveva incassato decentemente ma ancora sotto le aspettative al botteghino americano. Dindal e Fullmer gli assicurarono che il film avrebbe avuto un cast molto pi\u00f9 piccolo, rendendo pi\u00f9 facile il coinvolgimento del pubblico. Verso la fine della produzione, il finale del film vedeva in origine Kuzco costruire il suo parco di divertimenti Kuzcotopia su un'altra collina, distruggendo una foresta vicino alla casa di Pacha, e invitando Pacha e la sua famiglia in visita. Inorridito, Sting scrisse loro una lettera in cui diceva: \"Se lo fate do le dimissioni, perch\u00e9 questo \u00e8 esattamente il contrario di ci\u00f2 che sostengo. Ho trascorso vent'anni a cercare di difendere i diritti delle popolazioni indigene e voi li state calpestando per costruire un parco a tema. Non voglio farne parte\". Il finale fu quindi riscritto in modo che Kuzco costruisse una capanna simile a quella di Pacha e trascorresse la sua vacanza tra gli abitanti del villaggio.\nDesign e animazione.\nDurante la produzione di \"Kingdom of the Sun\", Andreas Deja fu l'iniziale supervisore all'animazione di Yzma, e incorpor\u00f2 pose di top model pubblicate in riviste al fine di catturare la personalit\u00e0 focosa e seducente di Yzma. Nik Ranieri era originariamente previsto come supervisore all'animazione per la rocciosa spalla di Yzma, Hucua. Durante il viaggio di ricerca in Per\u00f9 nel 1996, Ranieri riconobbe: \"Ero alla ricerca di un personaggio che sembrasse una roccia cos\u00ec sono rimasto bloccato a disegnare rocce per tutto il viaggio. Poi quando tornammo le accatastarono in questa storia di antichi inca\". Mark Pudleiner doveva essere il supervisore all'animazione della promessa sposa di Kuzco, Nina. All'inizio del 1997 David Pruiksma sal\u00ec a bordo per animare il lama Snowball. Secondo Pruiksma, Snowball era \"un personaggio sciocco, inutile ed egoista, una sorta di bionda stupida del branco. Mi piaceva molto sviluppare il personaggio e fare un po' di animazione di prova iniziale su di lei. Prima che lasciassi il film (e infine fu accantonato), creai dei fogli modello non solo per Snowball, ma anche per gli altri sette lama della mandria e per Kuzco in forma di lama\". Quando la produzione del film fu arrestata, Pruiksma si trasfer\u00ec a lavorare su \"Atlantis - L'impero perduto\" che era in sviluppo contemporaneamente, e alla fine i personaggi lama furono rimossi dalla trama.\nDopo la revisione della produzione e i tentativi dello studio di produrre film d'animazione pi\u00f9 efficienti economicamente, Dindal sollecit\u00f2 \"un approccio pi\u00f9 semplice che sottolineasse i personaggi piuttosto che travolgenti effetti speciali o tecniche cinematografiche\". Deja rifiut\u00f2 di tornare al film osservando che la sua versione pi\u00f9 seria di Yzma era incompatibile con il tono pi\u00f9 strambo e comico del film, e si trasfer\u00ec ad Orlando per lavorare su \"Lilo &amp; Stitch\", venendo sostituito da Dale Baer. Usando i gesti di Eartha Kitt durante le sessioni di registrazione, Baer comment\u00f2: \"Ha una voce naturale per l'animazione ed \u00e8 realmente entrata nel ruolo. Gesticolava selvaggiamente ed \u00e8 stato divertente anche solo guardarla. Entrava in ogni sessione quasi seria e molto professionale, e improvvisamente diventava selvaggia e si metteva a ridere\". A Ranieri fu poi chiesto di fungere da supervisore all'animazione di Kuzco (come essere umano e lama), anche se avrebbe ammesso di essere stato riluttante in un primo momento fino a quando non scopr\u00ec che Kuzco aveva un gran potenziale comico. Anche Pudleiner fu riassegnato a lavorare come animatore della versione umana di Kuzco. Oltre a ispirarsi a David Spade durante le sessioni di registrazione, il team di animazione Kuzco studi\u00f2 i lama allo zoo, visit\u00f2 una fattoria di lama, guard\u00f2 documentari naturalistici e osserv\u00f2 inoltre gli animali da vicino quando visitarono lo studio. Per la versione riscritta di Pacha, l'animatore Bruce W. Smith osserv\u00f2 che \"Pacha \u00e8 probabilmente il pi\u00f9 umano di tutti i personaggi,\" aggiungendo inoltre che egli \"ha atteggiamenti pi\u00f9 umani e tratti realistici, che servono da contrasto con il fumettistico lama con cui passa il tempo. \u00c8 il tizio coi piedi per terra che riporta tutto a fuoco. Essendo un tipo alto circa sei piedi e mezzo e pesando circa 250 chili, abbiamo dovuto lavorare duramente per dargli un senso di peso e credibilit\u00e0 nel suo movimento\".\nL'animazione effettiva inizi\u00f2 nel 1999, coinvolgendo 400 artisti e altre 300 persone tra tecnici e personale di produzione. Al di fuori dell'edificio della Walt Disney Feature Animation di Burbank, il film ricevette l'assistenza di animatori delle divisioni di Florida e Francia.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla Royfilm e diretto da Leslie La Penna su dialoghi di Luigi Calabr\u00f2. La parte musicale \u00e8 a cura di Ermavilo, e le canzoni furono registrate ai Trafalgar Recording Studios.\nEdizioni home video.\nIl film fu distribuito in VHS e DVD in Nord America il 1\u00ba maggio 2001 e in Italia il 7 novembre. Il DVD (in Italia ristampato il 4 novembre 2015 nella collana \"Disney: I Classici\") include come extra una scena eliminata, il video musicale di \"Walk the Llama Llama\" dei Rascal Flatts, un gioco interattivo, tre brevi dietro le quinte, il trailer cinematografico, il commento audio dei realizzatori e un \"making of\" della canzone \"My Funny Friend and Me\". In Nord America fu distribuita anche un'edizione a due dischi che include numerosi altri contenuti speciali su produzione e promozione. Il film ebbe un successo di gran lunga maggiore in home video piuttosto che al botteghino, diventando il pi\u00f9 venduto del 2001. Nel settembre 2001 fu riferito che erano state vendute sei milioni di VHS, per un incasso pari a 89 milioni di dollari, mentre le vendite in DVD erano doppie; la rendita complessiva media fu di 125 milioni secondo la Adams Media Research. In Nord America il 18 ottobre 2005 fu distribuita una riedizione DVD chiamata \"The New Groove Edition\", che rispetto alla precedente edizione a disco singolo aggiunge due scene eliminate agli extra.\nL'11 giugno 2013 il film \u00e8 stato distribuito in Blu-ray Disc in Nord America in una \"3-Disc Special Edition\" che contiene \"Le follie dell'imperatore\" e \"Le follie di Kronk\" in un unico BD (privo di extra) e in due DVD distinti. Nel primo fine settimana furono vendute unit\u00e0, per un incasso di dollari. Il 9 aprile 2014 il film \u00e8 uscito in BD anche in Italia, in versione singola (il sequel \u00e8 ancora inedito in tale formato). Questa edizione include solo alcuni extra del DVD: la scena eliminata, i dietro le quinte e il making of di \"My Funny Friend and Me\". Inizialmente \u00e8 stata distribuita un'edizione con il titolo sulla costina scritto erroneamente come \"Dell'imperatore le follie\", seguita qualche settimana dopo da una ristampa corretta.\nAccoglienza.\nIncassi.\nNel suo weekend di debutto, \"Le follie dell'imperatore\" fu il quarto miglior incasso in Nord America con circa 10 milioni di dollari dietro a forti concorrenti come \"What Women Want - Quello che le donne vogliono\", \"Fatti, strafatti e strafighe\" e \"Il Grinch\". Nel complesso il film, prodotto con un budget di circa 100 milioni di dollari, ne incass\u00f2 al botteghino statunitense e altri in tutto il mondo; una performance inferiore a quelle della maggior parte dei Classici Disney distribuiti nel decennio precedente.\nCritica.\nIl film ricevette recensioni positive da parte della critica. L'85% delle 128 recensioni raccolte dal sito Rotten Tomatoes sono positive; sul sito il film ha un voto medio di 7,1, e il consenso recita: \"\"Le follie dell'imperatore\" non \u00e8 il film d'animazione pi\u00f9 ambizioso, ma il suo ritmo svelto, personaggi freschi e grandi risate creano un grande momento per tutta la famiglia\". Su Metacritic il film ha una valutazione di 70 sulla base di 28 recensioni.\nRobert Koehler di \"Variety\" comment\u00f2 che il film \"potrebbe non incontrare lo stile degli altri film dello studio, ma sar\u00e0 ricordato come il film che ha stabilito un nuovo atteggiamento nelle sale dell'unit\u00e0 di animazione della Disney\". Roger Ebert, scrivendo per il \"Chicago Sun-Times\", assegn\u00f2 al film 3 stelle su 4, distinguendolo come \"un cartone animato slapstick di una comicit\u00e0 ingenua, con la soglia di attenzione di Paperino\" che \u00e8 separato da ci\u00f2 che \u00e8 noto come film d'animazione. Ebert aggiunse poi che \"non ha la raffinatezza tecnica di un film come \"Tarzan\", ma \u00e8 un promemoria che il look classico dei cartoni animati \u00e8 un amato stile per conto suo\". La critica dell\"'Entertainment Weekly\" Lisa Schwarzbaum diede al film una B+, descrivendolo come un film per famiglie \"alla moda, divertente, per lo pi\u00f9 non musicale e decisamente non-epico, che risulta essere, piuttosto che il viaggio di un eroe, un incontro di menti da sitcom\".\n\"The Sweatbox\".\n\"The Sweatbox\" \u00e8 un documentario di Trudie Styler che cronaca la tumultuosa collaborazione del marito Sting e David Hartley con gli studi Disney per comporre sei canzoni per \"The Kingdom of the Sun\". Il documentario include interviste coi registi Roger Allers e Mark Dindal, il produttore Randy Fullmer, Sting, gli sceneggiatori e il cast vocale costernato dalla nuova direzione. La Disney non si oppose al documentario di Trudie Styler, in quanto il dirigente della Feature Animation Thomas Schumacher, dopo aver visto i filmati, lo defin\u00ec \"fantastico\".\nTuttavia, dopo la proiezione al Toronto International Film Festival del 2002, la Disney non ha mai distribuito il film pur detenendone i diritti, limitandosi a inserirne alcune scene nei contenuti speciali del DVD. Nel marzo 2012 una copia di lavorazione del documentario \u00e8 per\u00f2 trapelata online dopo essere stata caricata su YouTube da un fumettista britannico.\nAltri media.\nIn concomitanza col film fu pubblicato un videogioco omonimo sviluppato dalla Argonaut Games nelle versioni per PlayStation e Microsoft Windows e dalla Sandbox Studios in quella per Game Boy Color. L'anno seguente un videogioco basato sul film fu pubblicato nella collana \"La bottega dei giochi\".\nAlcuni personaggi del film appaiono come ospiti nella serie TV \"House of Mouse - Il Topoclub\" e nel film tratto da essa \"Il bianco Natale di Topolino - \u00c8 festa in casa Disney\". Dal 2006 al 2008 fu poi trasmessa su Disney Channel la serie TV in 52 episodi \"A scuola con l'imperatore\", che riporta in scena tutti i personaggi del film. La serie segue Kuzco mentre cerca di completare la sua istruzione per tornare ad essere imperatore, ostacolato da Yzma e Kronk.\nMerchandising.\nLa campagna di marketing per \"Le follie dell'imperatore\" fu relativamente contenuta, poich\u00e9 la Disney decise di promuovere fortemente la distribuzione de \"La carica dei 102 - Un nuovo colpo di coda\" durante il Giorno del ringraziamento. Tuttavia, il film fu accompagnato da sei giocattoli lanciatori di Kuzco umano e lama, Pacha, Yzma umana e gatto e Kronk inclusi negli Happy Meal da McDonald's. Inoltre furono realizzati animali di peluche venduti in luoghi come i Disney Store.\nSpin-off.\nNell'aprile del 2005 fu annunciato che la DisneyToon Studios stava producendo uno spin-off direct-to-video intitolato \"Le follie di Kronk\". Il film, distribuito il 13 dicembre, funge sia da spin-off che da sequel eleggendo a protagonista il personaggio di Kronk, pur riportando in scena (oltre a tutti gli altri personaggi del film originale) anche Kuzco in un ruolo secondario."}
{"id": "801875", "revid": "46291", "url": "https://it.wikipedia.org/wiki?curid=801875", "title": "Angelica (botanica)", "text": "Angelica \u00e8 un genere di piante della famiglia delle Apiaceae (Ombrellifere).\nDescrizione.\nIl genere comprende piante erbacee perenni o biennali, che possono raggiungere anche i due metri di altezza. Hanno in genere un portamento eretto con un fusto robusto, percorso da numerose scanalature e molto ramificato. \nLe foglie sono alterne, di colore verde, pi\u00f9 chiaro nella pagina inferiore e portate su lunghi piccioli e provviste di un'ampia guaina.\nPropriet\u00e0.\nSecondo notizie pubblicate nel febbraio 2019 le foglie della Angelica keiskei, una specie diffusa in Giappone, contenendo un flavonoide, il 4,4\u2032-dimethoxychalcone (DMC), avrebbero propriet\u00e0 antiossidanti che allungherebbero la vita a molte specie animali, anche alle cellule umane, si tratta di ricerche preliminari che dovranno essere verificate e approfondite. Questa propriet\u00e0 sarebbe gi\u00e0 stata conosciuta in passato in Europa visto che Annibal Camoux, famoso per la sua longevit\u00e0, era noto per il suo masticare radice di angelica.\nTassonomia.\nIl genere comprende oltre un centinaio di specie:"}
{"id": "801879", "revid": "22475", "url": "https://it.wikipedia.org/wiki?curid=801879", "title": "Lingua hiligaynon", "text": "La lingua hiligaynon o ilongo (ISO 639-2 e ISO 639-3 hil) \u00e8 una lingua filippina centrale parlata nelle Filippine, dagli abitanti delle province di Iloilo, Negros Occidental, Guimaras e Sultan Kudarat, la maggior parte dei quali appartiene all'etnia Hiligaynon."}
{"id": "801880", "revid": "599013", "url": "https://it.wikipedia.org/wiki?curid=801880", "title": "Jean-Claude Darcheville", "text": "Carriera.\nHa vestito per tre stagioni la divisa del Lorient (in cui segna il goal decisivo per la vittoria della Coppa di Francia del 2002, unico trofeo della storia del club), per cinque quella del Girondins Bordeaux e per 2 quella dei Rangers (in cui partecipa alla finale persa della Coppa UEFA 2007-2008).\nNel gennaio del 2009 passa nelle file dei francesi del Valenciennes.\nIl 7 agosto 2009 firma un contratto annuale per il Nantes.\nNella stagione 2010-2011 \u00e8 ingaggiato dai greci del Kavala.\nNel 2011, a causa di continui infortuni agli adduttori, si \u00e8 ritirato dal calcio professionistico, limitandosi a sporadiche apparizioni a livello amatoriale nella Guyana francese (sua terra d'origine) con l'US Sinnamary e la selezione locale."}
{"id": "801883", "revid": "109841692", "url": "https://it.wikipedia.org/wiki?curid=801883", "title": "Toxodon", "text": "Toxodon (il cui nome significa \"dente ad arco\") \u00e8 un genere estinto di mammifero ungulato vissuto dal Pliocene superiore al Pleistocene superiore, circa tra 2,6 milioni e anni fa, in Sudamerica. Questo animale fa parte dell'ordine dei notoungulata, uno degli ordini di mammiferi pi\u00f9 strani mai esistiti indigeni del Sudamerica. L'animale era uno dei pi\u00f9 grandi e recenti generi, ed era probabilmente il mammifero ungulato pi\u00f9 grande e comune del suo tempo.\nIl famoso naturalista Charles Darwin fu uno dei primi a rinvenire i fossili di un \"Toxodon\", dopo aver pagato 18 penny per un cranio di \"T. platensis\", vendutogli da un contadino in Uruguay. Nel suo \"Il viaggio del Beagle\", Darwin scrisse \"26 novembre - ho interrotto il mio viaggio per Montevideo, dopo aver sentito parlare di alcune ossa giganti in una fattoria lungo la via. La fattoria era lungo il Sarandis, un piccolo corso d'acqua del Rio Negro, e ho acquistato il fossile per un valore di diciotto penny, per il cranio di un Toxodon.\" Darwin not\u00f2 che i fossili dei mammiferi del Sud America erano diversi da quelli dell'Europa, provocando numerosi dibattiti circa l'evoluzione e la selezione naturale degli animali.\nUn'analisi del DNA, sul collagene di un esemplare di un \"Toxodon\", nonch\u00e9 di un \"Macrauchenia\", ha rivelato che i notoungulati e i litopterna nativi del Sudamerica formano un \"sister taxon\" con i Perissodattili, rendendoli veri e propri ungulati.\nDescrizione.\nUn \"Toxodon\" adulto misurava circa 2,7 metri ( 10 in) di lunghezza per un peso stimato fino a ( libbre) e un'altezza al garrese di circa 1,50 metro ( 11 in). Il corpo dell'animale era probabilmente simile ad un rinoceronte, con una testa breve e vagamente simile a quella di un ippopotamo. Per via delle posizione delle aperture nasali, si ritiene che il \"Toxodon\" avesse un muso ben sviluppato. Il suo scheletro era enorme, il che suggerisce che in vita l'animale aveva un corpo molto muscoloso e voluminoso. Le zampe erano corte ma robuste e dotate di tre dita funzionali, come nei rinoceronti, dove la maggior parte del peso corporeo \u00e8 sostenuto dal dito centrale.\nLe vertebre erano dotate di alte apofisi, che probabilmente sostenevano il massiccio peso dei muscoli del collo e della grande testa. Il \"Toxodon\" aveva larghe mascelle dotate di robusti denti ad arco ed incisivi, che aiutavano l'animale a strappare, sminuzzare e masticare le dure fibre vegetali delle piante e delle foglie, di cui l'animale si nutriva.\nInizialmente si credeva che il \"Toxodon\" fosse un animale anfibio come gli ippopotami, ma dopo aver attentamente esaminato le proporzioni del femore e della tibia, nonch\u00e9 la posizione della testa, sotto la parte superiore della colonna vertebrale, i paleontologi hanno compreso che le caratteristiche dell'animale erano molto pi\u00f9 simili ai grandi mammiferi terrestri come elefanti e rinoceronti. Inoltre i fossili sono stati ritrovati in ambienti aridi o semi-aridi, indicando uno stile di vita prettamente terrestre.\nIn vita il \"Toxodon\" doveva avere un'andatura molto particolare, a causa delle sue proporzioni peculiari. Poteva effettivamente galoppare per sfuggire ai predatori, ma come il rinoceronte, probabilmente faceva pi\u00f9 affidamento alla stazza e alle dimensioni come protezione contro i predatori.\nClassificazione.\nNel 2014, uno studio che identifica una nuova specie di toxodontide, ha risolto i rapporti filogenetici dei toxodontidi, di conseguenza anche per il \"Toxodon\". Il cladogramma di seguito \u00e8 stato riportato nello studio:\nEstinzione.\nIl \"Toxodon\" si estinse alla fine del Pleistocene, per causa ancora da chiarire. I cambiamenti climatici potrebbero essere una delle cause che ha portato alla loro estinzione. Molti fossili di \"Toxodon\" presentano tracce di punte di frecce. Questo potrebbe dimostrare che l'uomo preistorico cacciava questi animali, e come molte altre specie la caccia sconsiderata ha portato all'estinzione il \"Toxodon\".\nClonazione.\nNel 2015, un gruppo di paleontologi ha scoperto del DNA di \"Toxodon\" scoprendo che i toxodontidi sono strettamente imparentati con gli ungulati, quali cavalli, rinoceronti e tapiri moderni. Alcuni scienziati stanno progettando di riportare il \"Toxodon\" in vita tramite il processo di de-estinzione, estraendo il DNA dal collagene di un fossile di \"Toxodon\" e usando un esemplare di rinoceronte bianco come madre surrogata."}
{"id": "801884", "revid": "135224", "url": "https://it.wikipedia.org/wiki?curid=801884", "title": "Tutti odiano Chris", "text": "Tutti odiano Chris \"(Everybody Hates Chris)\" \u00e8 una sitcom statunitense trasmessa dal 2005 al 2009.\nLa serie.\nLa prima stagione venne trasmessa dalla rete televisiva UPN; le altre tre, invece, in seguito alla fusione della UPN con la The WB, andarono in onda sul network The CW. Negli USA la serie, dopo un ottimo esordio con 7 milioni di spettatori (il miglior debutto in termini d'ascolti per una comedy del network), si assest\u00f2 su valori d'ascolto minimi (1.200.000 spettatori medi), principalmente a causa dei vari spostamenti in palinsesto effettuati dalla CW, ragion per cui, il 21 maggio 2009, il network annunci\u00f2 di aver chiuso la sit-com; prima della notizia della chiusura per\u00f2, Chris Rock dichiar\u00f2 che il finale della quarta stagione rappresentava esattamente il suo passato, ragion per cui la serie si sarebbe comunque conclusa con la fine di quel ciclo di episodi.\nIl titolo della serie, chiaramente, riprende in maniera ironica un'altra nota serie tv, \"Tutti amano Raymond\". In Italia \u00e8 stata trasmessa in anteprima assoluta dal 2006 al 2009, la prima stagione sul non pi\u00f9 esistente canale satellitare Paramount Comedy, mentre le altre tre su Comedy Central; in chiaro, invece, \u00e8 stata trasmessa da Rai 2. La serie ha ricevuto due nomination agli Emmy Award e una ai Golden Globe come miglior serie commedia.\nIdeazione.\nLa serie \u00e8 ispirata alla reale storia del comico Chris Rock, vista da un'ottica piuttosto farsesca, e racconta le vicende di un ragazzo afro-americano di nome Chris che con la sua famiglia si trasferisce a Brooklyn e inizia a frequentare la Corleone (una scuola in cui lui \u00e8 l'unico ragazzo nero).\nLa vera famiglia di Chris Rock era composta, oltre Chris, dalla madre (Rose), il padre, altri sei fratelli e una sorella. L'attore dichiar\u00f2 che sarebbe sembrato troppo strano usare sei fratelli e una sorella, cos\u00ec us\u00f2 le personalit\u00e0 di tutti i fratelli creando solo due personaggi (Drew e Tonya); in particolare, il personaggio di Drew \u00e8 vagamente ispirato al fratello Tony Rock: infatti Chris Rock ha dichiarato che Tony era pi\u00f9 \"figo\" di lui. A tal riguardo Tequan Richmond fece il provino per la parte di Chris, ma Ali LeRoi e Chris Rock ritennero che fosse troppo \"figo\" per la parte e quindi gli assegnarono proprio la parte di Drew.\nTrama.\nLa prima stagione \u00e8 ambientata tra il 1982 e il 1983, mentre dalla seconda si ha un salto avanti di un anno ovvero dal 1984 al 1985 e via dicendo per le stagioni successive; tuttavia nella serie, tra la prima e la seconda stagione, sono passati solo i canonici tre mesi estivi.\nLa serie ruota attorno l'adolescenza di Chris Rock (Tyler James Williams), tredicenne alle prese con i piccoli grandi cambiamenti dell'America negli anni '80 ripresa in chiave umoristica (molte situazioni vengono infatti amplificate, esagerate). Tutto ha inizio infatti nel 1982 quando Chris e la sua famiglia si trasferiscono a Bedford-Stuyvesant (soprannominato \"Bed Stuy\"), un quartiere di periferia di Brooklyn, sperando cos\u00ec di cambiare vita. Chris viene iscritto alla \"Corleone\", una prestigiosa scuola media frequentata, fino al suo arrivo, solo da ragazzi bianchi; questo perch\u00e9 la madre di Chris, Rochelle (Tichina Arnold) spera che in questo modo il figlio abbia qualche possibilit\u00e0 in pi\u00f9 nella vita (in seguito Chris frequenter\u00e0 la scuola superiore \"Tattaglia\"). Per qualche inspiegabile motivo tutti sembrano avercela con il povero Chris, dalla pestifera sorellina Tonya (Imani Hakim) che non fa altro che mettere nei guai il fratello con i genitori, all'altro fratello Drew (Tequan Richmond) il quale, nonostante sia un ragazzo all'apparenza tranquillo e gentile, ha pi\u00f9 successo di Chris con le ragazze e all'inizio della serie \"ruba\" la ragazza dei sogni al fratello maggiore.\nL'unico che sembra comprensivo con Chris \u00e8 il padre Julius (Terry Crews), un uomo parsimonioso e onesto che, per mantenere la famiglia, ha ben due lavori ed \u00e8 sempre molto obbediente con la moglie Rochelle nonostante quest'ultima non faccia altro che licenziarsi da tutti i suoi impieghi forte proprio dei molteplici mestieri svolti dal marito.\nC'\u00e8 infine Greg (Vincent Martella), un \"nerd\" compagno di scuola un po' pedante, ma leale con il quale Chris stringe amicizia subito, soprattutto per fare coalizione contro il bulletto della scuola, Joey Caruso (Travis T. Flory) che sembra avercela perennemente con Chris.\nIn tutto questo delirio arriva in nostro soccorso la voce narrante di Chris da adulto (Chris Rock) che ci aiuta a comprendere meglio le varie situazioni con commenti caustici o piccole anticipazioni sul futuro delle persone che maltrattano il protagonista durante i vari episodi.\nPersonaggi.\nPersonaggi principali.\nNonostante la famiglia fittizia sia basata su quella reale di Chris Rock, il loro cognome non \u00e8 mai rivelato.\nGuest star.\nTra le guest star della serie si segnalano Whoopi Goldberg durante la seconda stagione, e lo stesso Chris Rock durante la terza.\nMusiche e citazionismo.\nTichina Arnold improvvisava molte delle sue battute durante le riprese dello show; l'attrice inoltre scrisse e incise una canzone per la serie insieme a due sue amiche, tuttavia Ali LeRoi e Chris Rock avevano gi\u00e0 in mente alcuni pezzi strumentali per la sigla, ma presero la fine della canzone e la usarono per la fine di ogni episodio e per le interruzioni pubblicitarie (ovvero quando si sente \"...everybody hates Chris\").\nNumerosi sono gli omaggi cinematografici offerti nella serie come, ad esempio, i nomi delle scuole frequentate da Chris i quali sono entrambi riferimenti alla saga de \"Il padrino\": infatti la scuola media frequentata nelle prime tre stagioni si chiama \"Corleone\" (come il personaggio Vito Corleone interpretato nel primo film da Marlon Brando), mentre la scuola superiore che Chris frequenta dalla quarta stagione si chiama \"Tattaglia\" (nome del clan rivale dei Corleone sempre nel primo film della saga). Inoltre uno dei numerosi lavori di Julius sembra avere a che fare con un hotel che, dalla divisa che il personaggio indossa in un episodio, si scopre essere l'Overlook Hotel, chiaro riferimento a \"Shining\" di Stanley Kubrick."}
{"id": "801887", "revid": "126257", "url": "https://it.wikipedia.org/wiki?curid=801887", "title": "Rio Mavuba", "text": "Biografia.\nSuo padre, Mafuila Mavuba, partecip\u00f2 al campionato mondiale di calcio 1974 con la maglia della Nazionale dello Zaire, mentre sua madre era angolana. \u00c8 nato nell'Oceano Atlantico su un battello partito dall'Angola e diretto in Francia, mentre i suoi genitori fuggivano dall'Angola, devastata dalla guerra, e perci\u00f2 sul suo passaporto c'\u00e8 scritto che \u00e8 nato \"in mare\". I genitori di Mavuba morirono in Francia prima che egli raggiungesse l'et\u00e0 di 14 anni.\nCarriera.\nClub.\nBordeaux e Villarreal.\nComincia a giocare a sette anni, nelle giovanili del Girondins de Bordeaux; nel 2003 fa il proprio esordio da professionista proprio con il Bordeaux. Gioca con il club francese fino al 4 luglio 2007, quando si trasferisce al Villarreal per circa 8 milioni di euro, firmando un contratto quinquennale.\nLilla.\nNon avendo trovato molto spazio, il 21 gennaio 2008 passa in prestito al Lille. Dopo un periodo di prova passa a titolo definitivo nel club francese. Mavuba comincia a diventare un pezzo importante per la squadra dalla stagione 2010-2011, quando contribuisce alla vittoria della Ligue 1, regalando 4 assist nelle partite Lione- (3-1), -Marsiglia (1-3), Caen- (2-5) e -Valenciennes (2-1), e mettendo a segno anche una rete nella vittoria per 2-1 in trasferta sul campo del Saint-Etienne. Inoltre il 14 maggio 2011 vince anche la sua prima Coupe de France battendo in finale il PSG per 1-0.\nPer la stagione seguente viene nominato capitano della squadra davanti ai suoi compagni di squadra Mathieu Debuchy e Aurelien Chedjou. il 14 settembre fa il suo esordio in Champions League con la squadra del nord della Francia nella partita terminata sul punteggio di 2-2 contro il CSKA Mosca. La sua prima rete in campionato arriva il 21 aprile 2012 nella vittoria sul campo del Dijon per 2-0.\nLa stagione 2012-2013 non \u00e8 delle migliori per lui perch\u00e9 prima l'infortunio al menisco poi l'esclusione da parte del tecnico Rudi Garcia gli impediscono di giocare con continuit\u00e0. Infatti colleziona appena 19 presenze in Ligue 1 e 3 in Champions League.\nNella stagione seguente torna titolare della squadra, ma soprattutto ritrova la fascia da capitano grazie anche all'avvento in panchina del tecnico Rene Girard. Il 3 novembre 2013, nella vittoria per 2-0 sul Monaco, serve l'assist del secondo gol al compagno Nolan Roux dopo una grande azione di Salomon Kalou. Il 15 dicembre, in occasione di -Bastia (2-1), raggiunge quota 200 presenze in Ligue 1 con la maglia del Lille. Nella partita del 22 dicembre segna il primo gol stagionale contro il PSG nel pareggio per 2-2.\nEsordisce nella stagione 2014-2015 sabato 9 agosto in occasione della prima giornata di Ligue 1 nella gara giocata in casa contro il Metz e pareggiata col punteggio di 0-0. Complessivamente in 9 anni e mezzo disputa con il Lille in tutte le competizioni, 370 incontri andando a segno 5 volte.\nSparta Praga.\nNel giugno 2017 firma un contratto triennale con la societ\u00e0 ceca dello Sparta Praga.\nDopo un anno e 11 presenze senza mai trovare la via del gol rimane svincolato.\nNazionale.\nDal 2004 ha ufficialmente la nazionalit\u00e0 francese. Fa il proprio esordio in nazionale maggiore nell'amichevole contro la del 18 agosto 2004. In precedenza aveva anche vestito la divisa della . Ha rifiutato la proposta dell'allenatore Claude Le Roy, che lo aveva invitato a giocare con la nazionale della Repubblica Democratica del Congo.\nAd inizio giugno 2014 viene convocato dal tecnico Didier Deschamps per il campionato mondiale giocato in Brasile, dove scende in campo il 15 giugno nella partita vinta dalla Francia per 3-0 contro l'Honduras, subentrando al 65' minuto al compagno Yohan Cabaye.\nStatistiche.\nPresenze e reti nei club.\n\"Statistiche aggiornate al 4 marzo 2018.\""}
{"id": "801889", "revid": "78273", "url": "https://it.wikipedia.org/wiki?curid=801889", "title": "Ilonghi", "text": ""}
{"id": "801890", "revid": "124634214", "url": "https://it.wikipedia.org/wiki?curid=801890", "title": "Ghianda", "text": "Con il termine ghianda si indica il frutto delle querce, alberi appartenenti al genere \"Quercus\" (Europa), di Lithocarpus (Asia e Nord America) e di \"Cyclobalanopsis\" (Asia) nella famiglia Fagaceae.\nDescrizione.\n\u00c8 un frutto secco e indeiscente del tipo achenio, rivestito solo parzialmente da una cupola e contenente di norma un singolo seme (raramente due). Ha una forma pressoch\u00e9 cilindrica.\nLe caratteristiche morfologiche delle ghiande costituiscono un importante elemento diagnostico nella determinazione a livello specifico del genere \"Quercus\".\nLe ghiande rappresentano un'importante parte della dieta di molti animali: uccelli (come ad es. le ghiandaie, i piccioni, alcuni anseriformi e molte specie di picchi), piccoli mammiferi (es. topi, scoiattoli). Altri mammiferi di grossa e media taglia come cinghiali, orsi e cervi si nutrono di ghiande che possono rappresentare fino al 25% della loro dieta autunnale.\nLe ghiande contengono, in percentuali variabili a seconda della specie, una grande quantit\u00e0 di proteine, carboidrati, grassi, minerali e vitamine.\nUn tempo venivano utilizzate quale alimentazione per i maiali dato l'elevato potere nutritivo del frutto. Oggi, la ghianda come alimento principale per i suini \u00e8 ancora utilizzata in Spagna e in Italia (Calabria) per la produzione di qualit\u00e0 pregiate di prosciutto come quello di Suino Nero."}
{"id": "801891", "revid": "1782831", "url": "https://it.wikipedia.org/wiki?curid=801891", "title": "Secret Sphere", "text": "I Secret Sphere sono un gruppo musicale italiano di genere power/prog metal, formatosi nel 1997 nella provincia di Alessandria.\nStoria.\nL'ex cantante Roberto Ramon Messina, attualmente leader della rock band 6008 Days, viene sostituito nel 2012 da Michele Luppi. I\u00a0Secret Sphere\u00a0hanno annunciato il rientro in formazione del\u00a0primo cantante\u00a0Roberto Messina\u00a0e il nuovo album,\u00a0\u201cLifeblood\u201d\u00a0in uscita il 12 marzo 2021 per\u00a0Frontiers Music. Il primo singolo uscir\u00e0 il 19 gennaio. Roberto ha formato la band insieme ad Aldo e Andy nel 1997. Le sessioni di registrazione non sono state per nulla semplici a causa della pandemia da Covid-19, hanno visto la collaborazione di\u00a0Federico Pennazzato,\u00a0Simone Mularoni\u00a0e\u00a0Alessandro Del Vecchio"}
{"id": "801898", "revid": "1573940", "url": "https://it.wikipedia.org/wiki?curid=801898", "title": "Aptenodytes ridgeni", "text": "Il pinguino di Ridgen (\"Aptenodytes ridgeni\" ) \u00e8 una specie fossile di pinguino. Visse tra il Miocene e il Pliocene nella regione di Canterbury, in Nuova Zelanda.\nGli unici resti, comprendenti il 70% del corpo, ma privi della testa e di parte delle zampe, furono scoperti nel luglio del 1968 - pochi mesi dopo il rinvenimento di \"Pygoscelis tyreei\" - da parte di Alan Ridgen, un raccoglitore amatoriale di 11 anni. La specie, riconosciuta dal paleontologo George Gaylord Simpson, ha preso il nome dallo scopritore.\nTassonomia.\n\"A. ridgeni\" \u00e8 generalmente incluso nel genere \"Aptenodytes\" seppure con alcune riserve, data la mancanza di un fossile completo. Le ossa delle zampe, prive di falangi, comprendono il femore, il tibiotarso, il tarsometatarso e la rotula. In particolare, il tarsometatarso assomiglia a quello delle altre specie viventi di \"Aptenodytes\", seppure pi\u00f9 quadrato rispetto a queste ultime; similare anche la disposizione delle aperture dei vasi sanguigni e la presenza di una troclea per il fissaggio delle dita dei piedi. \nL'appartenenza al genere, se confermata, proverebbe che la distribuzione geografica di \"Aptenodytes\" nel passato era molto pi\u00f9 ampia dell'attuale dato che le due specie viventi, il pinguino imperatore e il pinguino reale, si possono trovare esclusivamente in alcune isole dei mari antartici, ma non in Nuova Zelanda a latitudini decisamente inferiori al 60\u00ba parallelo sud.\nDescrizione.\nIl pinguino di Ridgen fu l'ultima specie ad estinguersi di dimensioni maggiori del pinguino imperatore: comparando, infatti, le ossa degli arti posteriori delle due specie si pu\u00f2 desumere che lo scheletro del primo fosse circa il 10% pi\u00f9 grande."}
{"id": "801899", "revid": "59912", "url": "https://it.wikipedia.org/wiki?curid=801899", "title": "Ziti", "text": "Gli ziti sono un tipo di pasta di grano duro, di forma allungata, tubolare e cava e con superficie liscia come i bucatini ma di diametro maggiore, un po' pi\u00f9 stretti dei rigatoni ma pi\u00f9 larghi dei mezzani. Nella variet\u00e0 \"ziti rigati\", presentano sulla superficie righe e creste elicoidali o parallele alla sezione verticale.\nAnche se confezionati come pasta lunga, la tradizione culinaria dell'Italia meridionale vuole che prima di cuocerli li si spezzi manualmente nel piatto.\nLa parola \"zito\" \u00e8 forma meridionale della parola toscana \"citto\" \"fanciullo\", che al meridione aveva il significato di \"scapolo\", \"donna nubile\" e poi \"fidanzato/-a\". \nIl nome deriva dall\u2019espressione \"Maccheroni della zita\", un piatto tradizionalmente preparato dalla sposa (a Napoli chiamata \"Zita\") per il pranzo di nozze.. Gli ziti sono diventati molto popolari negli Stati Uniti con la serie televisiva \"I Soprano\"."}
{"id": "801909", "revid": "547992", "url": "https://it.wikipedia.org/wiki?curid=801909", "title": "Benedicta Boccoli", "text": "Biografia.\nSorella di Brigitta Boccoli, ha esordito giovanissima in televisione ma la sua carriera si \u00e8 sviluppata prevalentemente come attrice teatrale. \n\u00c8 stata definita da Giorgio Albertazzi, come l\"'artistissima\",\"il Giornale\" l'ha a sua volta definita:\nOgni luned\u00ec, in collaborazione con Massimiliano Giovanetti, scrive su \"Il Fatto Quotidiano\", la rubrica \"Cosa rester\u00e0\": si tratta del diario di una adolescente degli anni ottanta."}
{"id": "801911", "revid": "372624", "url": "https://it.wikipedia.org/wiki?curid=801911", "title": "Anthropodyptes", "text": ""}
{"id": "801912", "revid": "291370", "url": "https://it.wikipedia.org/wiki?curid=801912", "title": "Brigitta Boccoli", "text": "Biografia.\nSorella di Benedicta Boccoli, \u00e8 moglie di Stefano Nones Orfei, figlio di Moira, domatore di leoni e artista circense, dal quale ha avuto due figli: Manfredi nel 2008 e Brando nel 2019. La coppia si \u00e8 conosciuta durante il programma televisivo \"Reality Circus\"."}
{"id": "801914", "revid": "1573940", "url": "https://it.wikipedia.org/wiki?curid=801914", "title": "Archaeospheniscus lowei", "text": "Il pinguino di Lowe (Archaeospheniscus lowei ) \u00e8 un pinguino estinto della famiglia degli Sfeniscidi.\nEra alto approssimativamente 85-115 cm, di dimensioni comprese tra quelle di un pinguino reale e un pinguino imperatore. \u00c8 noto dalle ossa di un singolo individuo ritrovato a Duntroon, in Nuova Zelanda."}
{"id": "801915", "revid": "22356", "url": "https://it.wikipedia.org/wiki?curid=801915", "title": "Pachycrocuta", "text": "La iena gigante (Pachycrocuta, ) \u00e8 un genere di iena estinta indigena dell'Africa e dell'Eurasia che visse dal Pliocene superiore al Pleistocene medio. Contava tra i suoi membri \"P. brevirostris\", la iena pi\u00f9 grande conosciuta.\nPaleobiologia.\nLa specie \"P. brevirostris\" era la iena pi\u00f9 grande, pesante 110 kg, circa 20% pi\u00f9 grande dell'attuale iena macchiata e, perci\u00f2, paragonabile in grandezza a una leonessa. Gli arti, per\u00f2, erano relativamente brevi, conferendo alla specie una altezza alla spalla di solo 90-100 cm, poco pi\u00f9 di una iena macchiata grande. Tale tratto \u00e8 indicativo d'uno stile di vita meno dedita alla corsa, con maggior enfasi sulla forza fisica.\nDisponeva inoltre di una mandibola robusta con premolari ben sviluppati, tutti tratti associati con lo smembramento e il trasporto delle carcasse. La struttura della mandibola, insieme a un trigonide (l'estremit\u00e0 tagliente dei carnassiali) corto, \u00e8 molto simile a ci\u00f2 che si riscontra nelle odierne iene brune e striate, entrambi quasi esclusivamente saprofagi, contrariamente alla iena macchiata che \u00e8 predominantemente una cacciatrice. Gli arti corti di \"P. brevirostris\" avrebbero per\u00f2 reso energicamente costoso la perpetua ricerca di carcasse caratteristica delle iene brune e striate, che dispongono di arti pi\u00f9 lunghi. \u00c8 stato quindi proposto che vivesse seguendo i movimenti dei grandi felidi macairodonti per impadronirsi delle loro prede, usando la sua forza e imponenza per allontanarli.\nTassonomia.\nEvoluzione.\nLa stirpe di iene che condusse a \"Pachycrocuta\" apparse nel tardo Miocene, originando dal genere \"Hyaenictitherium\", con \"Pachycrocuta\" apparendo per la prima volta in Africa 3 milioni di anni fa nel Pliocene superiore. Il genere si estinse in Africa orientale nel Plio-Pleistocene, coincidendo con la prima apparizione di manufatti di pietra da parte degli ominidi, ma riusc\u00ec prima a colonizzare l'Africa meridionale, dove si svilupp\u00f2 nella specie \"P. bellax\". Nel Pleistocene inferiore, \"Pachycrocuta\" raggiunse l'Eurasia, dove rimpiazz\u00f2 le iene \"Pliocrocuta perrieri\" e \"Chasmaporthetes lunensis\". \"P. brevirostris\" apparve in Europa occidentale per la prima volta nel Pleistocene inferiore in Italia, probabilmente migrando dall'Asia, siccome la specie era gi\u00e0 estinta in Africa orientale.\nAlmeno in Europa, l'estinzione di \"P. brevirostris\" coincise con l'arrivo dei grandi felini panterini come i leoni della steppa e i leopardi, che causarono la scomparsa dei felini macairodonti, in particolare \"Megantereon whitei\", che fornivano alla iena gran parte delle carcasse di cui si nutriva. I felini nuovi arrivati avrebbero consumato le prede con pi\u00f9 efficienza dei loro predecessori dai denti a sciabola, quindi lasciando meno alle iene. \"P. brevirostris\" sarebbe stata inoltre concorrente degli umani per le carogne ormai scarseggianti. Essendo probabilmente solitaria, \"P. brevirostris\" si sarebbe trovata svantaggiata in uno scontro con bande di ominidi, che a quel punto disponevano gi\u00e0 della configurazione anatomica necessaria per scagliare pietre accuratamente."}
{"id": "801917", "revid": "320578", "url": "https://it.wikipedia.org/wiki?curid=801917", "title": "Piadina ripiena", "text": ""}
{"id": "801919", "revid": "1573940", "url": "https://it.wikipedia.org/wiki?curid=801919", "title": "Archaeospheniscus wimani", "text": "Il pinguino di Wiman (Archaeospheniscus wimani ) \u00e8 un pinguino estinto della famiglia degli Sfeniscidi.."}
{"id": "801920", "revid": "599013", "url": "https://it.wikipedia.org/wiki?curid=801920", "title": "J\u00e9r\u00f4me Rothen", "text": "Carriera.\nClub.\nInizia la sua carriera da professionista nel Caen dove rimane tre stagioni, per poi passare al Troyes. Nel gennaio 2002 passa per 5 milioni di euro al dove raggiunge l'apice della carriera: di lui si ricordano soprattutto le due ottime stagioni del \" dei miracoli\" finalista di Champions League; con Morientes e Giuly formava un temibile tridente che rese la squadra del principato una delle migliori d'Europa nella stagione 2003-2004. Nel 2004 si trasferisce per 11 milioni di euro al PSG, tornando cos\u00ec nella sua citt\u00e0 natale. Nelle prime due stagioni, complice l'andamento non positivo della squadra e svariati infortuni, non riesce a mantenersi sui livelli espressi con la squadra monegasca. Nel 2007 esprime la sua volont\u00e0 di andare via, ma alla fine rinnova col PSG. Alla fine dell'estate 2009, giunto ai ferri corti con societ\u00e0 (era stato anche sospeso per delle dichiarazioni su \"L'\u00c9quipe\") e pubblico, si trasferisce in prestito annuale ai Rangers. La sua avventura in Scozia dura solo qualche mese: dopo alcune apparizioni tra SPL e Champions League, non viene pi\u00f9 impiegato e gi\u00e0 a dicembre 2009 ritorna a Parigi, anche per avere delle cure a causa di una sospetta influenza suina. Nel gennaio 2010 passa in prestito semestrale ai turchi dell'Ankarag\u00fcc\u00fc. Nel maggio 2011 firma un contratto biennale con il club corso del SC Bastia neopromosso in Ligue 2. Il 6 luglio 2013, firma un contratto con il Caen.\nNazionale.\nDebutta con la nazionale francese nel 2003. Partecipa alla FIFA Confederations Cup 2003 e all'Europeo 2004. Complici le annate negative col PSG non viene pi\u00f9 convocato e salta il Mondiale 2006. Torna in nazionale per le qualificazioni a Euro 2008 e contro le F\u00e6r \u00d8er segna su punizione il suo primo ed unico gol con i \"Bleus\" in 13 presenze."}
{"id": "801924", "revid": "1008732", "url": "https://it.wikipedia.org/wiki?curid=801924", "title": "VY Canis Majoris", "text": "VY Canis Majoris (VY CMa) \u00e8 una stella ipergigante rossa variabile irregolare situata nella costellazione del Cane Maggiore a dal sole. \u00c8 una delle stelle pi\u00f9 grandi conosciute, con un raggio pari a circa il raggio solare () e, in virt\u00f9 delle sue dimensioni, una delle pi\u00f9 luminose della Via Lattea.\nStoria delle osservazioni.\nLa prima osservazione di cui si ha notizia di VY Canis Majoris \u00e8 nel catalogo stellare dell'astronomo francese J\u00e9r\u00f4me Lalande nel 1801, che la elenca come una stella di 7\u00b0 magnitudine. Ulteriori studi sulla sua magnitudine apparente suggeriscono che la luce della stella vista dalla Terra sia sbiadita dal 1850, forse a causa di variazioni della sua emissione o all'estinzione causata da parti pi\u00f9 dense dei suoi gas circostanti. Dal 1847, VY Canis Majoris \u00e8 stata descritta come una stella di colore cremisi. Durante il XIX secolo, gli osservatori misurarono almeno sei componenti singole, suggerendo che potesse essere una stella multipla. Nell'epoca attuale \u00e8 noto che queste componenti sono zone luminose della nebulosa ospite. Le osservazioni del 1957 e le immagini ad alta risoluzione del 1998 escludono quasi tutte le stelle compagne.\nLa variazione della luminosit\u00e0 della stella \u00e8 stata descritta per la prima volta nel 1931, quando \u00e8 stata elencata (in tedesco) come una variabile a lungo periodo con un intervallo tra le magnitudini fotografiche da 9,5 a 11,5. Nel 1939 la stella ha ricevuto la designazione di stella variabile VY Canis Majoris, la 43\u00aa stella variabile della costellazione del Cane Maggiore.\nCaratteristiche.\nL'astrofisica Roberta M. Humphreys ipotizz\u00f2 nel 2006 che questa imponente stella avesse un raggio volte pi\u00f9 grande di quello del Sole. Secondo quello studio, se questa stella si trovasse al posto del Sole, i suoi strati pi\u00f9 esterni si estenderebbero oltre l'orbita di Saturno. Altro mezzo di comparazione potrebbe essere il fatto che la luce, che impiega poco pi\u00f9 di un secondo dalla Terra alla Luna, avrebbe bisogno di quasi 8 ore per fare un giro completo attorno alla stella. Successivamente Humphreys ipotizz\u00f2 che il raggio massimo possibile per una stella sia circa 2600 volte quello del Sole.\nVi sono due diverse opinioni riguardo allo stato di VY CMa: la prima (con cui concorda Roberta M. Humphreys) \u00e8 che la stella sia una luminosissima ipergigante rossa; la seconda (con la quale concordano Massey, Levesque, e Plez) \u00e8 che la stella sia una normale supergigante rossa, ridimensionata ad \"appena\" 600 raggi solari; in questo caso l'imponente stella ingloberebbe l'orbita di Marte.\nLa distanza della stella dalla Terra, che era stata stimata essere in ( secondo studi pi\u00f9 recenti), la rende, nonostante le eccezionali dimensioni, assolutamente invisibile ad occhio nudo: infatti, nonostante sia quasi pi\u00f9 luminosa del Sole, la stella possiede una magnitudine apparente che varia in modo irregolare tra 7,4 e 9,6.\nStudi pi\u00f9 recenti del 2012 da parte di \"Wittkowski\" e colleghi, effettuati tramite l'interferometro del VLTI/AMBER, ridimensionano la distanza di VY Canis Majoris a ed il raggio a quello solare. Da queste osservazioni la massa iniziale della stella \u00e8 stata stimata in , mentre la massa attuale, dopo l'enorme quantit\u00e0 di materia persa per il vento stellare nel corso della sua esistenza, in .\nData la grande massa dell'astro gli astrofisici ritengono che esso concluder\u00e0 la propria esistenza esplodendo in supernova.\nFenomeni esplosivi e perdita di massa.\nVY Canis Majoris sta espellendo grandi quantit\u00e0 di materia ad un ritmo molto intenso, al ritmo di circa all'anno. La stella si trova infatti in una fase molto instabile della propria evoluzione, prossima ormai alla conclusione, caratterizzata da potenti eruzioni, durante le quali la stella perde circa 10 volte pi\u00f9 massa di quanto non ne perda tramite il vento stellare. La materia, emessa durante le eruzioni, ha costituito attorno all'astro una serie di anelli, archi e noduli in espansione. Si stima che nel corso degli ultimi mille anni la stella abbia sperimentato un gran numero di queste eruzioni.\nUn team di astronomi, capitanato dalla Humphreys, ha puntato il telescopio spaziale Hubble su VY CMa con l'obiettivo di misurare con precisione la velocit\u00e0, la direzione dei getti e la polarizzazione della luce emessa dall'astro, che indica la presenza di polveri. Combinando i dati dell'Hubble con quelli ottenuti dal telescopio Keck, situato nelle Hawaii, \u00e8 stato possibile effettuarne una ricostruzione tridimensionale, che ha mostrato come la perdita di massa della stella sia molto pi\u00f9 complessa di quanto ci si aspettasse. \u00c8 apparso subito evidente che gli archi e i noduli sono comparsi in tempi diversi; i getti sono orientati in modo casuale, il che induce a ritenere che derivino da esplosioni avvenute in regioni attive della fotosfera stellare.I dati spettroscopici ottenuti da Terra indicano che i getti si allontanano dalla stella a differenti velocit\u00e0, indice del fatto che si siano verificati in tempi diversi e traggano origine da aree diverse della superficie stellare. Gli archi di materia pi\u00f9 esterni sono stati espulsi circa , mentre le strutture prossime all'astro avrebbero un'et\u00e0 non superiore a .\nL'energia che alimenta questi fenomeni \u00e8 fornita dal campo magnetico dell'astro.\nPresenza di composti nell'involucro gassoso.\nNel 2007, un gruppo di astronomi, servendosi del radiotelescopio di Mount Graham (Arizona), scopr\u00ec la presenza, nella nebulosit\u00e0 circostante la stella, di una grande quantit\u00e0 di composti chimici; tra di essi, in particolare sono stati scoperti acido cianidrico (HCN), monossido di silicio (SiO), cloruro di sodio (NaCl) ed una particolare molecola, il nitruro di fosforo (PN), in cui un atomo di fosforo lega un atomo di azoto. I composti del fosforo rivestono una particolare importanza in astrobiologia, poich\u00e9 questo elemento, sebbene sia relativamente raro nell'universo, costituisce una componente chiave di alcune delle principali biomolecole, come gli acidi nucleici (DNA ed RNA)."}
{"id": "801925", "revid": "767487", "url": "https://it.wikipedia.org/wiki?curid=801925", "title": "Cenerentola a Parigi", "text": "Cenerentola a Parigi (\"Funny Face\") \u00e8 un film musicale del 1957, diretto da Stanley Donen e interpretato da Audrey Hepburn e Fred Astaire. Il film, che usa le canzoni dell'omonimo musical di Broadway del 1927 di George Gershwin e Ira Gershwin, si ispir\u00f2 in realt\u00e0 a un altro musical teatrale, \"Wedding Bells\" di Leonard Gershe.\nTrama.\nLa rivista di moda \"Quality\" \u00e8 alla ricerca di un nuovo volto, che riesca a far sognare di nuovo le donne americane. Grazie all'intuizione del fotografo Dick Avery il nuovo sogno viene individuato in Jo Stockton, una timida e intellettuale bibliotecaria, che disprezza la vita mondana ritenendola solo un gioco di falsit\u00e0. La giovane si lascia comunque convincere dalla energica direttrice della rivista, Maggie, e da Dick a partire per Parigi, ma in realt\u00e0 \u00e8 incantata dalla possibilit\u00e0 di incontrare il suo mito filosofico, il Professor Flost.\nArrivata a Parigi, Jo \u00e8 rapita dal fascino elegante della moda e ancor di pi\u00f9 dalle delicatezze di Dick durante i servizi fotografici. La sera del suo gran debutto, per\u00f2, si dimentica di presentarsi perch\u00e9 si reca alla casa del filosofo Flost, ammaliata dalle sue arie da filosofo.\nA casa di Flost accorrono Maggie e Dick, e cercano di convincerla ad andare alla sfilata, ma lei li allontana e rifiuta di ribassarsi al mondo mondano. Poi per\u00f2 scopre che Flost non \u00e8 interessato alla sua profondit\u00e0 intellettuale, ma solo ad avere un rapporto con lei, cos\u00ec lo colpisce con una statuetta. A questo punto Jo va alla sfilata, mentre Dick se n'\u00e8 andato all'aeroporto. Attraverso un gioco di coincidenze e intuizioni Dick e Jo si incontrano nuovamente in uno dei parchi in cui avevano fatto il servizio fotografico, e l\u00ec ammettono di amarsi.\nProduzione.\nIl guardaroba di Audrey Hepburn, che nel film interpreta una modella, \u00e8 firmato da Hubert de Givenchy.\nIn questo film Audrey Hepburn canta senza essere doppiata a differenza di quanto accadde qualche anno dopo nel film \"My Fair Lady\" (1964).\nKay Thompson che normalmente lavorava come direttrice d'orchestra per le musiche, appare come attrice in questo film nella parte di Maggie Prescott, direttrice di una rivista di moda.\nIl personaggio di Astaire era liberamente ispirato alla figura del fotografo Richard Avedon, le cui foto appaiono in questo film, come foto del personaggio interpretato da Astaire. Fred Astaire interpret\u00f2 il suo ruolo anche nella versione teatrale di Gershwin.\nDistribuzione.\nIl film \u00e8 stato presentato in concorso al 10\u00ba Festival di Cannes."}
{"id": "801926", "revid": "599013", "url": "https://it.wikipedia.org/wiki?curid=801926", "title": "Rados\u0142aw Matusiak", "text": "Carriera.\nClub.\nEntra fra i professionisti all'et\u00e0 di 15 anni. Cresce nel \u0141KS \u0141\u00f3d\u017a, dove milita per cinque anni, dal 1997 al 2002, avendo l'opportunit\u00e0 di esordire nell'Ekstraklasa. Dopo varie stagioni passate fra squadre di prima e seconda divisione, viene acquistato nel 2004 dal GKS Be\u0142chat\u00f3w, con cui realizza 30 gol in 78 partite e ottiene la chiamata del ct Leo Beenhakker nella Nazionale polacca.\nIl 30 gennaio 2007 viene acquistato dal per 1,8 milioni di euro con un contratto di tre anni e mezzo. Esordisce in Serie A il 28 febbraio durante la partita Palermo-Milan, terminata 0-0. Dopo una presenza da subentrato contro il , scende in campo in un'amichevole contro il , siglando 6 reti. Malgrado lo scarso utilizzo in partite ufficiali, riesce a segnare il suo primo gol in Serie A il 13 maggio nella sconfitta per 3-2 contro l', gi\u00e0 retrocesso matematicamente. A causa di un lieve infortunio \u00e8 poi costretto a saltare le ultime due partite della stagione.\nIl 23 agosto 2007 si trasferisce all' per 3 milioni di euro.\nIl 31 gennaio 2008 torna in prestito per sei mesi al Wisla Cracovia. Al termine del prestito, rescinde consensualmente il contratto con il club olandese. Il 23 dicembre successivo firma per il . Lascia la squadra dopo 7 presenze e una rete.\nNazionale.\nHa fatto parte della Nazionale polacca dal 2006 al 2008, ma non venne convocato per Euro 2008, sebbene avesse giocato molte partite di qualificazione, raggiunta con largo anticipo.\nIn totale ha realizzato 7 goal in 15 partite."}
{"id": "801928", "revid": "121837", "url": "https://it.wikipedia.org/wiki?curid=801928", "title": "VY CMa", "text": ""}
{"id": "801930", "revid": "1784938", "url": "https://it.wikipedia.org/wiki?curid=801930", "title": "Ren\u00e9 (romanzo)", "text": "Ren\u00e9 (pubblicato in Italia anche con il titolo Renato) \u00e8 un romanzo parzialmente autobiografico dello scrittore francese Fran\u00e7ois-Ren\u00e9 de Chateaubriand. \"Ren\u00e9\" apparve inizialmente all'interno del \"Genio del Cristianesimo\" nel 1802, ma raggiunse un tale successo che, al pari di \"Atala\", venne ripubblicato separatamente nel 1805.\nTrama.\nEsiliato nella trib\u00f9 dei Natchez, Ren\u00e9 racconta su richiesta di Chactas e del padre Sou\u00ebl, la storia del suo passato e della sua esistenza infelice. Alla ricerca di un'identit\u00e0 introvabile, ossessionato da questa ricerca infruttuosa e sconvolto dalla morte di suo padre (la madre era morta al momento della sua nascita), Ren\u00e9 decide di viaggiare, ma nulla riesce a risollevarlo. In preda a dei tormenti ignoti, egli aspira al suicidio.\nPer impedire ci\u00f2, la sorella Am\u00e9lie lo conforta con la sua presenza; ma ella si ammala di una malattia sconosciuta e si va a rinchiudere in un convento. Ren\u00e9 assiste alla commovente cerimonia dei suoi voti e scopre il segreto di questo strano male: Am\u00e9lie che si \u00e8 innamorata di suo fratello con una grande tenerezza, \u00e8 tormentata dai rimorsi.\nLa disperazione del giovane uomo viene, infine, a colmare il vuoto della sua esistenza. \nLasciando la sorella pentita ma appagata finalmente dalla vita in convento, Ren\u00e9 s'imbarca per l'America dove viene a conoscenza tramite una lettera che Am\u00e9lie \u00e8 morta come una santa, \u00abcurando le sue compagne\u00bb.\nAlla fine della confessione durata tutto il libro, Ren\u00e9 torn\u00f2 dalla sua sposa americana e visse come un uomo comune, senza tuttavia trovare mai la felicit\u00e0 cercata. Mor\u00ec in una battaglia combattuta tra i francesi e la trib\u00f9 dei Natchez, con padre Sou\u00ebl e Chactas.\nLe opinioni di Chactas e padre Souel.\nAlla fine del suo racconto, Ren\u00e9 ascolta i pareri dei due interlocutori: dapprima Chactas, il quale ha vissuto una travolgente e tragica storia d'amore con Atala, pieno di compassione, lo consola. Durante le sue parole, padre Souel ascolta silenzioso e guarda Ren\u00e9; ma successivamente prende la parola e inizia la sua sentenza nei confronti di Ren\u00e9 e di Chactas stesso.\nEssi si sono lasciati trasportare dalle emozioni; Ren\u00e9 era troppo occupato a disprezzare il mondo per accorgersi che il male maggiore, il vero motivo di disperazione, era l\u00ec davanti ai suoi occhi, la sofferenza della povera Amelia, a cui egli non ha prestato soccorso.\nInoltre padre Souel accusa fortemente Ren\u00e9 in quanto eroe romantico: il fatto che egli sia pieno di sensibilit\u00e0, che non apprezzi il mondo, ma al contrario ne sia disgustato, non lo rende migliore n\u00e9 superiore rispetto agli altri uomini. L'uomo romantico deve vivere come l'uomo comune, pregando Dio e aiutando gli altri.\nA queste parole, vedendo Ren\u00e9 afflitto, perch\u00e9 umiliato, Chactas sorride e gli racconta la similitudine del ruscello. Un ruscello voleva diventare pi\u00f9 grande, cos\u00ec chiese aiuto alla neve, ai torrenti, alla tempesta e finalmente divenne immenso; tuttavia egli si rese conto che anche se straripava dagli argini, dovunque andasse era deserto: era solo.\nQuesta metafora \u00e8 un chiaro riferimento al desiderio dell'uomo romantico di superare i limiti imposti da Dio, per\u00f2 cos\u00ec facendo non raggiunger\u00e0 mai la felicit\u00e0 e rimarr\u00e0 per sempre solo; egli pu\u00f2 solamente vivere come fanno tutti gli altri uomini.\nNella sentenza di padre Souel si vede chiaramente il pensiero di Chateaubriand espresso nel \"Genie du Christianisme\", nel quale egli vuole evidenziare l'armonia che si crea tra la religione, la natura e le passioni dell'uomo. In realt\u00e0 quest'intenzione non verr\u00e0 rispettata durante tutto il romanzo, ma verr\u00e0 ripresa solo alla fine.\nIl male di Ren\u00e9.\nIl romantico prova un sentimento d'inadeguatezza rispetto alla velocit\u00e0 dello sconvolgimento storico. Pensa di non aver pi\u00f9 il suo posto in questo mondo nel quale non riesce pi\u00f9 a identificarsi: a causa del \u00abvague des passions\u00bb (la vaghezza delle passioni) egli stesso si accusa, pi\u00f9 spesso accusa la societ\u00e0 di non comprenderlo.\nRen\u00e9 \u00e8 instabile emozionalmente e non dimostra sempre una logica nei suoi pensieri. In un certo senso, egli \u00e8 pieno di sogni in un mondo vuoto di sogni, e nulla ostacola la sua immaginazione, l'estensione del suo \u00abio\u00bb e dei suoi pregiudizi.\nIl compito di Ren\u00e9 si riduce dunque solo alla sua esistenza, alla capacit\u00e0 di sopravvivere nella prova di s\u00e9 che \u00e8 l'esistenza. Possiamo confermare che le sofferenze del giovane Ren\u00e9 mostrano bene il \"mal di vivere\", il cosiddetto \u00abmal du si\u00e8cle\u00bb.\nContesto spazio-temporale della pubblicazione.\nPubblicato nel 1802, Ren\u00e9 tesse degli stretti legami con un'epoca in cui Chateaubriand stesso prova la \"vague des passions\" comune agli intellettuali della sua generazione.\nIl testo di Ren\u00e9 \u00e8 un corto romanzo in cui il narratore \u00e8 sempre presente.\nQuest'opera sottolinea le numerose corrispondenze tra la natura e l'eroe dal temperamento romantico che sembra dominato da forze che lo sovrastano, in un contesto pieno di misticismo."}
{"id": "801932", "revid": "599013", "url": "https://it.wikipedia.org/wiki?curid=801932", "title": "Stefano Guberti", "text": "Caratteristiche tecniche.\nNato come esterno prettamente offensivo, sotto la guida di Domenico Di Carlo alla ha iniziato a giocare come vertice alto nel rombo di centrocampo, ovvero in posizione di trequartista.\nCarriera.\nL'esordio e i primi anni in Sardegna.\nNato in Lombardia a Sesto San Giovanni, paese del padre, si trasferisce con tutta la famiglia dopo pochi anni a Villamassargia, in Sardegna, paese natale della madre. Dopo una breve carriera in una squadra locale di pallamano, inizia a giocare a calcio. Dopo due stagioni con il Villamassargia, all'et\u00e0 di 17 anni esordisce nei campionati dilettantistici sardi con l'Asseminese in Prima Categoria, mettendosi in luce come uno dei pi\u00f9 promettenti calciatori sardi e conquistando il salto di categoria in Promozione.\nViene acquistato nel gennaio del 2003 dalla Torres, disputando nella stagione 2003-2004 il Campionato Primavera. L'anno successivo va in prestito all'Alghero, in Serie D, dove disputa 25 partite segnando 7 gol, per poi tornare alla Torres dove disputa un campionato di Serie C1 con 29 presenze e 3 reti.\nAscoli.\nNella stagione 2006-2007 viene acquistato per 300000 euro dall', in Serie A. Debutta in campionato il 10 settembre 2006 contro l'Atalanta, ma con il tecnico Attilio Tesser non trova spazio, collezionando numerose panchine. Con l'arrivo di Nedo Sonetti, a campionato in corso, si guadagna invece il posto da titolare della fascia sinistra, e a fine della stagione sono 22 le partite disputate con una rete, non sufficienti, comunque, per evitare al club marchigiano la retrocessione in Serie B.\nNonostante il forte interessamento della rimane ad anche per il campionato 2007-2008, in Serie B. Utilizzato dall'allenatore Ivo Iaconi, Guberti si conferma un giocatore fondamentale, riuscendo a incrementare anche la propria prolificit\u00e0 realizzativa: totalizza alla fine 39 presenze e ben 7 reti.\nNella Stagione seguente, sotto la guida di Vincenzo Chiarenza prima e di Nello Di Costanzo poi, riesce a disputare 11 partite, segnando un gol, fino al trasferimento nel mercato invernale.\nBari.\nIl 2 febbraio 2009 passa a titolo definitivo al con un contratto fino al 30 giugno seguente. Debutta con la maglia dei \"galletti\" il 7 febbraio 2009 in Brescia-Bari 0-0 e segna il primo gol il 17 febbraio 2009 in Livorno-Bari 1-1. Termina la stagione con un bilancio di 18 presenze e ben 9 reti, che valgono la vittoria del campionato di Serie B e la conseguente promozione in Serie A.\nRoma.\nIl 22 giugno 2009 viene ufficializzato il suo passaggio alla Roma a parametro zero, dato che il suo contratto con il Bari era scaduto. Il 30 luglio dello stesso anno fa il suo esordio in maglia giallorossa contro il Gent, partita valida per la UEFA Europa League 2009-2010 vinta 3-1 dai capitolini. Con la Roma gioca complessivamente dodici partite, tra campionato e Europa League, andando a segno per la prima volta in carriera in Europa, nel 7-1 del 27 agosto contro il Ko\u0161ice.\nSampdoria.\nNon trovando spazio nella squadra della capitale, l'11 gennaio 2010 si trasferisce in prestito alla .\nEsordisce, giocando subito da titolare, in maglia blucerchiata il 17 gennaio in Sampdoria-Catania 1-1. Nella stagione gioca 16 partite, marcando due gol.. Il 6 agosto 2010 la ne acquista la compropriet\u00e0 del cartellino dalla Roma per la cifra di 1,5 milioni di euro. Esordisce in Champions League nei preliminari contro il e in campionato il primo sigillo arriva alla prima giornata, nel 2 a 0 contro la . Segna anche un gol importante contro l'Inter, partita che poi finir\u00e0 1-1. La sua prima doppietta in maglia blucerchiata arriva contro il il 5 dicembre 2010, mentre il 9 gennaio 2011 segna il gol vittoria contro la sua ex squadra, la Roma. Il 19 gennaio 2011 realizza uno dei rigori che valgono i quarti di finale di Coppa Italia, partita nella quale va nuovamente in gol, accorciando le distanze col , ma non pu\u00f2 evitare l'eliminazione della squadra.\nRitorno a Roma, Torino, Perugia e Robur Siena, Latte Dolce.\nIl 24 giugno 2011 viene acquisita l'altra met\u00e0 del suo cartellino dalla Roma per 500.000 euro e il 15 luglio 2011, dopo aver rinnovato il suo contratto con i giallorossi fino al 2014, viene resa nota l'ufficialit\u00e0 del suo trasferimento in prestito con diritto di riscatto per la compartecipazione al Torino.. Il 16 settembre 2011, in una seduta di allenamento, riporta la rottura del legamento crociato anteriore del ginocchio sinistro, che lo costringe a 6 mesi di stop. Torna in campo il 24 marzo 2012 partendo da titolare nella partita vinta 6-0 dai granata contro il .\nNel luglio 2012 non viene convocato per il ritiro estivo della Roma, in attesa di essere ceduto poich\u00e9 non rientra pi\u00f9 nei piani della societ\u00e0 giallorossa. A seguito della sentenza dell'inchiesta di calcioscommesse \u00e8 messo fuori rosa.\nNell'estate del 2015 viene aggregato dal Perugia, in Serie B.\nNell\u2019estate 2017 firma per la Robur Siena con cui disputa il campionato di Lega Pro. Rimasto svincolato dopo il fallimento del club toscano nell'ottobre 2020 firma per il , militante in Serie D, tornando a Sassari e in Sardegna dopo 15 anni. Colleziona 15 presenze totali senza trovare gol, lasciando la squadra nell'inverno dell'anno successivo.\nRitorno al Siena.\nNel marzo 2021 torna a vestire la maglia del Siena, militante in Serie C.\nCalcioscommesse.\nProcesso sportivo.\nNel 2012 viene coinvolto nell'inchiesta per tentato illecito sportivo insieme all'ex compagno del Bari Andrea Masiello in riguardo a Bari-Sampdoria (0-1) della stagione 2010-2011: Guberti avrebbe offerto 400.000 euro all'ex compagno per riuscire ad ottenere la vittoria della partita per la sua squadra, la Sampdoria, coinvolta nella lotta per la retrocessione, ma, visto il rifiuto degli altri giocatori biancorossi, non se ne sarebbe fatto pi\u00f9 nulla. Il 26 luglio viene deferito dal procuratore federale Stefano Palazzi per illecito sportivo proprio in merito a Bari-Sampdoria. Il 3 agosto Palazzi richiede per lui una squalifica pari a 3 anni; il 10 agosto in primo grado e il 22 agosto in secondo grado la Commissione Disciplinare gli conferma la squalifica.. La partita si concluse comunque con la vittoria della Sampdoria e non \u00e8 mai stata appurata la provenienza dei soldi offerti.\nNello stesso mese, insieme ad altri suoi ex compagni del , viene iscritto nel registro degli indagati dalla Procura di Bari per frode sportiva in riguardo a Salernitana-Bari (3-2) del 23 maggio 2009: insieme ad altri 13 compagni avrebbe incassato 7.000 euro da Luca Fusco e Massimo Ganci, avversari ed ex compagni proprio a Bari, per perdere la partita. Il 16 luglio 2013 viene condannato in primo grado dalla Commissione Disciplinare Nazionale della FIGC a 3 anni e 6 mesi di squalifica in continuazione, confermati, poi, anche in appello. Il 4 aprile 2014 il TNAS gli riduce la squalifica a un anno e un mese.\nProcesso penale a Bari.\nIn relazione a Palermo-Bari 2-1 e Bari-Sampdoria 0-1 del 2010-2011, il 17 settembre 2015 in primo grado viene assolto dal Tribunale di Bari dal reato di frode sportiva \"perch\u00e9 il fatto non sussiste\"; potr\u00e0 tornare a giocare in caso di revisione della sentenza del processo relativo alla giustizia sportiva. Infine il 5 gennaio 2016 il presidente della FIGC Carlo Tavecchio concede la grazia a Guberti, che potr\u00e0 pertanto tornare in campo a partire dal primo impegno ufficiale successivo a tale data.\nIl 30 maggio seguente, in relazione a Salernitana-Bari 3-2 del 2008-2009, viene condannato a 6 mesi di reclusione e 6.000 euro di multa con pena sospesa nel processo penale a Bari.\nStatistiche.\nCronologia presenze e reti nei club.\n\"Statistiche aggiornate al 20 novembre 2022.\""}
{"id": "801946", "revid": "1718925", "url": "https://it.wikipedia.org/wiki?curid=801946", "title": "Df (Unix)", "text": "df (abbreviazione dalla lingua inglese di \"disk free\", \"disco libero\") \u00e8 un comando dei sistemi operativi Unix Unix-like, e pi\u00f9 in generale dei sistemi POSIX, che visualizza sullo \"standard output\" un prospetto con la quantit\u00e0 di spazio ancora libero nei singoli \"file system\" disponibili nel sistema. \nIl riferimento al termine \"disk\" in luogo di \"file system\" \u00e8 leggermente improprio, visto che un \"file system\" pu\u00f2 risiedere in vari tipi di memorie di massa; l'uso risale storicamente al periodo in cui i \"file system\" erano residenti quasi esclusivamente su dischi rigidi.\n\"df\" \u00e8 previsto dallo standard POSIX, e ne esiste una versione del progetto GNU che accetta ulteriori parametri.\nSintassi.\nLa sintassi generale di \"df\" \u00e8 la seguente:\n df [\"opzioni\"] [--] [\"file\"]\nIl parametro facoltativo \"file\" indica il nome di un file nel \"file system\" di cui si vogliono visualizzare le informazioni. Se non specificato, sono visualizzate le informazioni relative ai \"file system\" correntemente montati.\nIl doppio trattino -- (facoltativo) indica che i parametri successivi non sono da considerarsi opzioni.\nL'unit\u00e0 di misura predefinita per indicare le dimensioni \u00e8 in blocchi da 512 byte, dato che storicamente essa \u00e8 la dimensione della pi\u00f9 piccola quantit\u00e0 di dati che pu\u00f2 essere indirizzata in un \"file system\" Unix. La versione GNU di \"df\" usa tuttavia blocchi da 1024 byte, a meno che non esista la variabile d'ambiente POSIXLY_CORRECT.\nTra le opzioni principali vi sono:\nLa versione GNU di \"df\" (disponibile ad esempio su sistemi GNU/Linux) supporta tra le altre anche le seguenti opzioni:\nEsempi.\nMostra lo spazio disponibile in blocchi di 1024 byte di tutti i \"file system\":\n $ df -k\n Filesystem 1024-blocks Free %Used Iused %Iused Mounted on\n /dev/hd4 32768 16016 52% 2271 14% /\n /dev/hd2 4587520 1889420 59% 37791 4% /usr\n /dev/hd9var 65536 12032 82% 518 4% /var\n /dev/hd3 819200 637832 23% 1829 1% /tmp\n /dev/hd1 524288 395848 25% 421 1% /home\n /proc - - - - - /proc\n /dev/hd10opt 65536 26004 61% 654 4% /opt\nMostra lo spazio disponibile in blocchi di 1024 byte del \"file system\" che contiene il file \"/home/alice/dati.txt\":\n $ df -k /home/alice/dati.txt\n Filesystem 1024-blocks Free %Used Iused %Iused Mounted on\n /dev/hd1 524288 395848 25% 421 1% /home"}
{"id": "801948", "revid": "1573940", "url": "https://it.wikipedia.org/wiki?curid=801948", "title": "Moeritherium", "text": "Il moeriterio o meriterio (gen. Moeritherium ), il cui nome significa \"bestia di Moeris\", era un parente preistorico degli attuali elefanti, vissuto tra l'Eocene superiore e l'Oligocene inferiore in Africa del Nord. Rappresenta attualmente l'unico genere appartenente alla famiglia Moeritheriidae.\nDescrizione.\nL'aspetto era simile a quello di un tapiro. Era lungo 3 metri e pesante poche centinaia di chilogrammi. Il cranio era lungo e dotato di una parte posteriore molto estesa. Il muso era simile a quello di un tapiro e potrebbe essere stato dotato di una corta proboscide o quantomeno di un labbro prensile e muscoloso. Possedeva quattro brevi zanne. Il corpo, molto lungo e basso, era sorretto da arti corti e robusti.\nClassificazione.\n\u00c8 considerato solitamente uno dei pi\u00f9 antichi progenitori degli elefanti odierni. In realt\u00e0, pur appartenendo ai proboscidati, il meriterio possiede caratteristiche gi\u00e0 troppo distinte da quelle riscontrabili nelle forme attuali per essere considerato un vero e proprio antenato; in particolare, la forma del cranio, notevolmente diversa da quella degli elefanti, \u00e8 la prova che il meriterio deve essere collocato in un ramo laterale dell'evoluzione dei proboscidati. Resta per\u00f2 da tener conto dell'eventuale presenza della piccola proboscide prensile, caratteristica invece propria degli elefanti.\nSi conoscono attualmente le seguenti specie:\nLe specie \"M. andrewsi\" e \"M. lyonsi\" sono anche conosciute rispettivamente come \"M. trigonodon\" e \"M. ancestrale\". \"M. lyonsi\" \u00e8 tra le specie pi\u00f9 note.\nPaleobiologia.\nAlimentazione.\nNonostante la presenza delle quattro zanne, il tipo di dentatura lascia supporre che il meriterio si nutrisse di piante acquatiche.\nDistribuzione e habitat.\nCon tutta probabilit\u00e0, il meriterio viveva nei pressi di zone paludose, molto comuni in quel periodo e in quei luoghi.\nScoperta.\nI primi resti di meriterio sono stati rinvenuti nella famosa localit\u00e0 di El Fayum in Egitto, che ha restituito anche le vestigia di scimmie antichissime, cos\u00ec come di altri ungulati primitivi (\"Arsinoitherium\") e di molti uccelli. Altri resti di meriterio sono poi stati scoperti in Mali e in Senegal. \u00c8 da ricordare che le ultime forme di meriterio vissero accanto a proboscidati pi\u00f9 evoluti, come \"Palaeomastodon\" e \"Phiomia\"."}
{"id": "801949", "revid": "22356", "url": "https://it.wikipedia.org/wiki?curid=801949", "title": "Ictitherium", "text": "Ictitherium \u00e8 un genere estinto di iena.\nQuesta creatura, lunga 1,20 m, assomigliava molto di pi\u00f9 a una civetta che a una iena, avendo un lungo corpo con corte zampe. A giudicare dai suoi denti, era un insettivoro. \"Ictitherium\" fu una creatura numerosa e di grande successo, i cui resti sono stati spesso ritrovati in branchi, sommersi forse da alluvioni. Forse questa iena primitiva viveva in branchi e aveva un ordine sociale molto simile ai suoi moderni discendenti."}
{"id": "801951", "revid": "6923", "url": "https://it.wikipedia.org/wiki?curid=801951", "title": "Englebert", "text": "La Englebert fu una compagnia manufattrice belga di pneumatici fondata da Oscar Englebert nel 1877.\nQuesti pneumatici iniziarono le competizioni durante gli anni trenta nelle auto da turismo e sportive. Negli anni cinquanta la Englebert era una delle case di pneumatici pi\u00f9 rinomate a livello sportivo. Le loro performance erano eccezionali per l'epoca e molte delle scuderie di Formula 1 equipaggiarono le loro vetture con le gomme Englebert, incluse le tre italiane Ferrari, Lancia e Maserati.\nNella Formula 1 la Englebert esord\u00ec nel secondo Gran Premio valido per il titolo, il Gran Premio di Monaco 1950, con le vetture francesi Simca-Gordini guidate dai piloti Robert Manzon e Maurice Trintignant. Dopo le morti di Alfonso de Portago nella Mille Miglia del 1957, e Stuart Lewis-Evans nel Gran Premio del Marocco del 1958, la Englebert decise di ritirarsi dalle competizioni automobilistiche.\nNel 1958 la Compagnia sigl\u00f2 un contratto di partnership con la United States Rubber Company, fondendosi nella nuova azienda Uniroyal Englebert. Nel 1966 l'azienda mut\u00f2 la denominazione in Uniroyal. Nel 1979 la Uniroyal cedette la parte europea delle sue attivit\u00e0 alla tedesca Continental, che ne cura tuttora la distribuzione."}
{"id": "801953", "revid": "124759654", "url": "https://it.wikipedia.org/wiki?curid=801953", "title": "Mike Thackwell", "text": "Esord\u00ec nel 1980 al volante di una Arrows nelle prove del gran premio d'Olanda per sostituire Jochen Mass, ma non riusc\u00ec a qualificarsi. Dopo il ritorno di Mass venne ingaggiato dalla Tyrrell per guidare la terza vettura nei Gran Premi nordamericani. Qualificatosi in Canada, la sua gara termin\u00f2 molto presto a causa di una collisione al via tra i due leader Alan Jones e Nelson Piquet che coinvolse altre vetture e port\u00f2 alla sospensione della gara. Alla ripartenza Ken Tyrrell gli impose di cedere la vettura al compagno di scuderia Jean-Pierre Jarier, la cui vettura era stata coinvolta nell'incidente al via. Il regolamento di allora prevedeva che in caso di interruzione entro i primi 2 giri si sarebbe dovuta effettuare una nuova partenza come se nulla fosse successo ed era ammessa la sostituzione di vetture incidentate; Thackwell dunque, pur non essendo presente alla seconda partenza, fu comunque considerato ritirato e, di conseguenza, per quasi trent'anni fu il pi\u00f9 giovane pilota ad aver corso un Gran Premio nel mondiale di Formula 1, avendo all'epoca 19 anni e 182 giorni. Il record fu poi battuto nel 2009 in Ungheria da Jaime Alguersuari.\nNegli anni successivi dovette accontentarsi di correre in Formula 2 vincendo anche il titolo nel 1984, l'ultimo di questa categoria. Proprio nel 1984 corse nuovamente in Formula 1. Ingaggiato dalla RAM per il Gran Premio del Canada riusc\u00ec a qualificarsi ma dovette abbandonare per problemi al motore. L'ultima sua apparizione fu nelle prove del Gran Premio di Germania al volante della Tyrrell, mancando la qualificazione per la gara.\nNel 1985 partecip\u00f2 al campionato di Formula 3000, che sostitu\u00ec la Formula 2, arrivando secondo in classifica finale, pass\u00f2 quindi al Campionato mondiale sportprototipi vincendo, nel 1986, la 1000 km del N\u00fcrburgring in coppia con Henri Pescarolo, dopo aver partecipato anche al campionato CART si ritirer\u00e0 nel 1988."}
{"id": "801955", "revid": "1714743", "url": "https://it.wikipedia.org/wiki?curid=801955", "title": "Pipino I di Aquitania", "text": "Origine.\nSecondo la \"Vita Hludowici Imperatoris\", era il figlio secondogenito del re d'Aquitania e futuro imperatore Ludovico il Pio e di Ermengarda (780-818), figlia del conte di Hesbaye, Ingramm (o \"Ingerman\" o \"Enguerrand\", nipote di Rotrude, moglie di Carlo Martello) e di Edvige di Baviera.\nBiografia.\nNell'814 ricevette dal padre, divenuto imperatore, l'incarico di governare, pur se affiancato da alcuni funzionari franchi, il regno d'Aquitania.\nNell'817, alla dieta di Aquisgrana, l'imperatore Ludovico il Pio, con la \"Divisio Imperii,\" concesse il titolo imperiale al suo primogenito Lotario, del quale, con l'incoronazione a imperatore aggiunto, fu sancita la superiorit\u00e0 sui fratelli, mentre al secondogenito, Pipino, concesse la sovranit\u00e0, con il titolo di re, sull'Aquitania, il Tolosano e la Settimania (\"Aequitaniam et Wasconiam et markam Tolosanam totam, et\u2026comitatos quatuor\u2026in Septimania Carcassensem, et in Burgundia Augustudunensem et Avalensem et Nivernensem\"), che gi\u00e0 governava, e al terzogenito, Ludovico, che sar\u00e0 detto \"il Germanico\", concesse la sovranit\u00e0, con il titolo di re, sulla Baviera, la Carinzia e la Boemia, che prima era governata dal primogenito Lotario. Questa suddivisione, conosciuta anche come Ordinatio imperii, fu ratificata dall'imperatore a Nimega nell'819.\nPipino, prendendo possesso del regno, chiese al duca di Guascogna Garcia e poi, alla sua morte nell'818, al suo successore Lupo III, di riconoscere l'autorit\u00e0 regale dell'Aquitania sulla Guascogna. Al rifiuto del duca di Guascogna di sottomettersi a Pipino I, l'imperatore stesso band\u00ec dal suo regno Lupo III, che si ribell\u00f2, e nell'819 Pipino I entr\u00f2 in armi in Guascogna, con il conte Berengario di Tolosa ed il conte d'Alvernia, Guerino, che sconfissero Lupo e misero in fuga parecchi dei suoi sostenitori, tra cui suo fratello Gersando, che fu ucciso durante la fuga. Lupo III, accusato di slealt\u00e0, fu immediatamente deposto ed esiliato e Pipino diede la Guascogna in amministrazione al conte di Tolosa, Berengario il Saggio.\nNell'822 Pipino spos\u00f2 Ringarda (o Ingeltrude), che, secondo la \"Vita Hludowici Imperatoris\", era la figlia del conte Teodoberto di Madrie ( \u2020 775/85) e la sorella di Roberto, signore di Sesseau, nel Berry, uno dei nobili pi\u00f9 importanti alla corte del re d'Aquitania, Pipino I, che lo storico francese, Christian Settipani, esperto di genealogie, identifica con Roberto il Forte, futuro marchese di Neustria.Pipino, sempre in quello stesso anno, dopo le nozze, and\u00f2 a prendere possesso del suo regno.\nAlla sua corte furono graditi gli artisti, tra cui il poeta e monaco Ermoldus Nigellus, che lo accompagn\u00f2 nella campagna di Bretagna dell'824.ma ben presto mor\u00ec.\nNell'829, dopo la dieta di Worms, l'imperatore Ludovico inser\u00ec nella divisione dell'impero in tre parti, fatta ad Aquisgrana, una quarta porzione per l'ultimo dei suoi figli, nato nell'823, Carlo il Calvo.\nNell'agosto dell'829, Bernardo di Settimania era stato chiamato a corte a sostituire il nuovo re d'Italia, Lotario I, nella custodia del figlio minore di Ludovico il Pio, Carlo il Calvo.Sembra inoltre che, secondo il cronista Thegano, i parecchi nemici (molti dei collaboratori del co-imperatore Lotario) non tardarono a mettere in giro la voce che Bernardo fosse divenuto l'amante dell'imperatrice, Giuditta di Baviera, che fu chiusa in un monastero, anche perch\u00e9 i di lei fratelli, Corrado e Rodolfo, anche loro tonsurati e chiusi in un monastero, da quando Bernardo era ciambellano avevano fatto rapida carriera a corte.Allora, nell'830, secondo la \"Vita Hludowici Imperatoris\", Pipino I di Aquitania, per vendicare lo sgarbo fatto al padre, raccolto un esercito di Guasconi e Neustriani si apprest\u00f2 a marciare contro l'imperatore per punire la matrigna ed uccidere Bernardo, mentre, secondo gli \"Annales Bertiniani\", Bernardo e l'imperatore, lasciata Aquisgrana, stavamo avanzando verso la Bretagna per una spedizione contro i Bretoni, riottosi a riconoscere l'autorit\u00e0 dell'imperatore, per riunirsi a Parigi col resto dell'esercito.Pipino I di Aquitania, il quale era anche stato convinto da Wala che Bernardo volesse portargli via il regno, si riun\u00ec al fratello Lotario I, proveniente dall'Italia, poi i due si avviarono verso Parigi per scalzare Ludovico il Pio ed uccidere Bernardo che, sentendosi seriamente minacciato, si trov\u00f2 costretto a fuggire e ritornare nei suoi domini, a Barcellona ed in Settimania. A loro si un\u00ec il terzo fratello, Ludovico II il Germanico. Si scontrarono col padre (che era di ritorno dalla campagna di Bretagna) a Compi\u00e8gne. Ludovico il Pio fu catturato, ma la ribellione fall\u00ec per il disaccordo fra i tre fratelli.\nNel novembre dell'831, dopo che l'imperatore a febbraio, nella dieta di Aquisgrana, aveva trionfato, Pipino I di Aquitania, con l'appoggio di Bernardo di Settimania, che nel frattempo era stato esiliato in Spagna, si ribell\u00f2 all'imperatore; questi dovette prima soggiogare l'altro figlio ribelle, Ludovico il Germanico, che aveva sollevato la Baviera, poi sconfisse (832) Pipino e Bernardo, che si dovettero presentare all'imperatore. Mentre, secondo la \"Vita Hludowici Imperatoris\", Bernardo fu spogliato di tutti i suoi possedimenti, che furono concessi al conte di Tolosa Berengario il Saggio, che si era schierato con l'imperatore, Pipino fu imprigionato e il suo regno fu dato a Carlo il Calvo.Gli Aquitani per\u00f2 attaccarono la scorta che conduceva Pipino I alla prigione di Treviri e riuscirono a liberarlo. L'esercito imperiale non riusc\u00ec a ricatturarlo, anzi fu cacciato fuori dall'Aquitania e, l'anno seguente, si unirono a Pipino i fratelli Lotario I e Ludovico II il Germanico, che con l'assistenza dell'arcivescovo di Reims, Ebbo, nell'833 deposero il padre e proclamarono imperatore Lotario, dividendosi il regno in tre parti.Subito per\u00f2 si manifestarono dissapori tra i fratelli e Pipino e Ludovico il Germanico si riaccostarono al padre, il deposto imperatore, Ludovico, ed il primo di marzo dell'834 Ludovico il Pio fu reintegrato sul trono imperiale e Pipino ritorn\u00f2 ad essere solo re d'Aquitania. Il 15 marzo 834, Pipino fu reintegrato re d'Aquitania, a Quierzy-sur-Oise.\nTra l'837 e l'838, il regno di Pipino I fu ridotto di estensione in quanto una parte dei territori fu sottratta al regno di Aquitania da Ludovico il Pio che ne fece dono a Carlo il Calvo.\nSecondo Ademaro di Chabanne, gli \"Annales Bertiniani\" ed il \"Chronicon Sancti Maxentii Pictavinis\", Pipino mor\u00ec poco dopo, il 13 dicembre 838, lasciando due figli, Pipino II e Carlo; Pipino fu sepolto nella Chiesa di Santa Redegonda a Poitiers. Secondo lo storico esperto di genealogie, Christian Settipani, Ludovico il Pio, alla morte di Pipino I, avoc\u00f2 all'impero il regno d'Aquitania e lo assegn\u00f2 al quarto figlio, Carlo il Calvo, figlio della seconda moglie, Giuditta; ma i nobili di Aquitania proclamarono re il figlio di Pipino I, Pipino II.\nA Pipino I l\"'Ermoldi Nigelli Carmina\" ha dedicato una \"laude\".\nDiscendenza.\nPipino I ed Ingeltrude ebbero quattro figli:"}
{"id": "801956", "revid": "228587", "url": "https://it.wikipedia.org/wiki?curid=801956", "title": "Silvia Marcovici", "text": "Biografia.\nInfanzia ed Esordio.\nNata a Bac\u0103u, prosegue i suoi studi al conservatorio di Bucarest con \u015etefan Gheorghiu. Fa il suo debutto all'et\u00e0 di 10 anni, riscuotendo gran successo nel suo paese. Fa il suo debutto internazionale ancora sedicenne all'Aia sotto la direzione d'orchestra di Bruno Maderna, con il Concerto per violino di \u010cajkovskij. Nel 1969 Silvia prende parte al \"concorso Marguerite Long-Jacques Thibaud\u201d di Parigi. A solo 17 anni vince il primo premio. Nel 1970 va a vincere anche la competizione dedicata a George Enescu di Bucarest.\nInvitata da Leopold Stokowski, si esibisce nel concerto di Glazunov con l'orchestra sinfonica di Londra alla Royal Festival Hall. Il concerto viene registrato dalla Decca Records.\nCarriera.\nDa allora, Silvia Marcovici si esibisce con numerose orchestre europee ed americane come la Philharmonia, la Royal Philharmonic Orchestra, la Orchestra reale del Concertgebouw, l'Orchestre National de France, l'Orchestra Sinfonica dell'Accademia Nazionale di Santa Cecilia e la New York Philharmonic. Silvia Marcovici ha lavorato con numerosi direttori d'orchestra: Claudio Abbado, Sergiu Comissiona, James DePreist, Pl\u00e1cido Domingo, Bernard Haitink, Eliahu Inbal, Neeme J\u00e4rvi, Jes\u00fas L\u00f3pez Cobos, Zubin Mehta, Riccardo Muti, Andr\u00e9 Previn, Mstislav Rostropovich, Alessandro Siciliani, David Zinman e molti altri.\nSilvia si esibisce regolarmente lungo il continente americano, in Giappone, Israele e in tutta Europa. Suona un violino Albani del tardo XVIII secolo.\nVita privata.\nSilvia Marcovici \u00e8 sposata con il violinista Diego Pagin. Vivono a Strasburgo e hanno due figli. Silvia si esibisce spesso col figlio, il pianista Aimo Pagin."}
{"id": "801958", "revid": "729019", "url": "https://it.wikipedia.org/wiki?curid=801958", "title": "Disturbo istrionico di personalit\u00e0", "text": "Il disturbo istrionico di personalit\u00e0 (in inglese, \"HPD\") \u00e8 un disturbo di personalit\u00e0 caratterizzato sostanzialmente da un'intensa emotivit\u00e0, esternata con modalit\u00e0 teatrali, e da costanti tentativi di ottenere attenzione dagli altri mediante comportamenti sostanzialmente seduttivi. Oltre allo stile interpersonale, caratterizzano questo disturbo l'impressionabilit\u00e0 e la continua ricerca di novit\u00e0.\nTale disturbo sarebbe presente nel 2-3% della popolazione generale e nel 10-15% della popolazione clinica. Questo disturbo, generalmente, sembra diffuso pi\u00f9 tra le donne che tra gli uomini adulti, mentre tra gli adolescenti la situazione \u00e8 contrapposta.\nSintomi.\nGli individui con HPD possiedono solitamente buone abilit\u00e0 sociali, sebbene tendano ad usarle per indurre gli altri a metterli al centro dell'attenzione. L'HPD ha anche conseguenze sulle relazioni sociali e/o romantiche e sulla capacit\u00e0 di affrontare perdite e fallimenti.\nChi soffre di HPD spesso non \u00e8 in grado di osservare realisticamente la propria situazione personale, drammatizzando ed esagerando invece le proprie difficolt\u00e0. Sono frequenti i cambiamenti di lavoro, a causa della tendenza ad annoiarsi facilmente e a preferire di allontanarsi dalle frustrazioni invece di affrontarle. Dal momento che vengono ricercate novit\u00e0 ed eccitazione, si verifica la possibilit\u00e0 di ritrovarsi in situazioni rischiose. Tutti questi fattori determinano il rischio di sviluppare una depressione clinica.\nCaratteristiche aggiuntive includono:\nIl criterio diagnostico DSM-IV TR.\nLa classificazione DSM-IV-TR colloca questo tra i disturbi del gruppo detto (\"cluster\") B, cio\u00e8 personalit\u00e0 dal tratto \"drammatico-imprevedibile\". Compare entro la prima et\u00e0 adulta. Per essere diagnosticato come disturbo deve manifestarsi in una variet\u00e0 di contesti con la presenza di almeno cinque dei seguenti sintomi:\nIn sede teorica, il disturbo istrionico \u00e8 stato considerato affine all'isteria. Esiste anche un certo legame tra questo e il disturbo narcisistico di personalit\u00e0, di cui viene considerato un sottotipo, da alcuni autori.\nAl contrario dell'isteria codificata in senso classico, in cui pu\u00f2 sussistere passivit\u00e0 e disinteresse sessuale, si ha qui un comportamento eccessivamente interattivo, eccentrico, sovreccitato. Il soggetto con personalit\u00e0 istrionica mostrer\u00e0 sicurezza, un'apparente capacit\u00e0 di manifestare sentimenti, in modo quasi \"teatrale\", tendendo alla posizione di leader e alla manipolazione degli altri. Pu\u00f2 essere disinibito e sessualmente promiscuo (tipo \"Don Giovanni\")."}
{"id": "801964", "revid": "1877829", "url": "https://it.wikipedia.org/wiki?curid=801964", "title": "Ormisda II", "text": "Successione a Ormisda.\nDopo la morte di Ormisda, il figlio maggiore Adarnase fu ucciso dai nobili, in quanto aveva mostrato un carattere crudele. Un altro figlio, anche lui chiamato Ormisda, fu imprigionato.\nIl successore designato fu il figlio ancora non nato di Ormisda (non \u00e8 chiaro se padre o figlio, le versioni sono differenti), il futuro Sapore II, il quale venne incoronato ancor prima di nascere, con l'imposizione della corona sul ventre della madre.\nOrmisda figlio fugg\u00ec dalla propria prigione nel 323, rifugiandosi presso l'imperatore romano Costantino I. Nel 363 partecip\u00f2 alla disastrosa campagna dell'imperatore romano Giuliano contro i Sasanidi; suo figlio, anche lui chiamato Ormisda, divenne proconsole romano."}
{"id": "801965", "revid": "247222", "url": "https://it.wikipedia.org/wiki?curid=801965", "title": "The Black Dahlia Murder", "text": "I The Black Dahlia Murder (a volte abbreviato in BDM) sono un gruppo melodic death metal di Waterford, Michigan, tra i leader della scena musicale di Detroit.\nIl nome prende ispirazione dall'irrisolto caso di omicidio di Elizabeth Short, comunemente nota come \"Black Dahlia\".\nBiografia.\nLa band nel 2005 ha partecipato all'Ozzfest, nel 2006 al Sounds of the Underground e l'anno successivo si \u00e8 esibita al Wacken Open Air.\nL'attuale bassista Bart Williams ha lasciato la vecchia band per partecipare al tour statunitense con gli Throwdown, e a quello europeo con i Liar, e in seguito \u00e8 diventato un membro a tutti gli effetti.\nL'album \"Miasma\" ha raggiunto la 118\u00aa posizione della Billboard 200, recentemente Pierre Langlois ha lasciato la band preferendo uno stile di vita pi\u00f9 stabile e sicuro, al suo posto \u00e8 arrivato l'ex-All That Remains Shannon Lucas.\nOriginariamente la band aveva un sito ufficiale all'indirizzo blackdahliamurder.org, ma tra la fine del 2006 e l'inizio del 2007 \u00e8 andato offline ed \u00e8 scomparso pubblicamente. Attualmente la band dispone solamente della propria pagina MySpace.\nIl loro quarto album \"Nocturnal\" \u00e8 stato pubblicato il 18 settembre 2007 ed ha debuttato alla posizione numero 72 della Billboard 200.\nNel 2007 la band si \u00e8 esibita di spalla nel tour americano dei Cannibal Corpse e nei mesi di novembre e dicembre ha svolto un tour europeo da headliner insieme a Job for a Cowboy e The Red Chord.\nNel 2009 \u00e8 uscito il loro quarto album chiamato \"Deflorate\".\nIl 27 agosto 2010 vengono confermate le date del tour ufficiale dell'album \"Deflorate\" il quale li vedr\u00e0 accompagnati dai Goatwhore negli Stati Uniti e in Canada.\nIl 21 giugno 2011 \u00e8 uscito il quinto album \"Ritual\", anche in un'edizione speciale con set da \"stregoneria\".\nLo stile.\nIl sound dei The Black Dahlia Murder \u00e8 fortemente influenzato dal melodic death metal di stampo scandinavo, a cui per\u00f2 si aggiungono elementi tipici del death metal americano, come l'utilizzo frequente di blast beat e del growl, spesso alternato all'utilizzo dello scream. Il loro demo del 2001 What a Horrible Night to Have a Curse \u00e8 stato etichettato anche come metalcore, etichetta che ancora adesso viene in parte utilizzata per classificare la band, anche se in realt\u00e0 i Black Dahlia Murder non hanno nulla a che fare con questo stile. Il sound del gruppo presenta anche molti tecnicismi e allo stesso tempo presenta chiare influenze dei gruppi death metal floridiani, come Morbid Angel e Malevolent Creation.\nTra i gruppi musicali che hanno influenzato maggiormente la band vi sono Carcass, At the Gates, Darkane, Dissection, Darkthrone, Morbid Angel, The Haunted, In Flames, Dimension Zero, Iron Maiden, Judas Priest, Metallica, Pantera e Megadeth."}
{"id": "801978", "revid": "4711", "url": "https://it.wikipedia.org/wiki?curid=801978", "title": "Zichele Roller Bassano", "text": ""}
{"id": "801982", "revid": "277947", "url": "https://it.wikipedia.org/wiki?curid=801982", "title": "Louis Delluc", "text": "Biografia.\nNel 1899 la famiglia si trasfer\u00ec a Bordeaux e, dal 1903, a Parigi dove quando \u00e8 ancora studente inizia a scrivere racconti e novelle, frequentando concerti, teatri e musei; continu\u00f2 gli studi per diventare insegnante ma, nel 1908, decise di abbandonare gli studi per dedicarsi alla scrittura e poi al giornalismo, interessandosi prima al teatro e poi al cinema, dedicando ai grandi registi americani studi e approfondimenti. Inizialmente il cinema non gli interessava, arrivando a detestarlo come molti degli intellettuali del periodo, ma, nel 1916, la visione del film \"I prevaricatori\" di Cecil B. De Mille, insieme ad altri come quelli di Edwin S. Porter, Thomas H. Ince e quelli di Charlie Chaplin gli fanno cambiare idea, arrivando a collaborare con articoli e recensioni a riviste di cinema. Collabor\u00f2 alle testate \"\"L'intransigeant\", \"Com\u0153dia illustr\u00e9\" e \"Le bonnet rouge\" e, dal 1917, fu prima caporedattore e poi direttore della rivista \"Film\" e, dal 1918 al 1922, scrisse critiche cinematografiche su \"Paris-Midi\"\" inaugurando con la rubrica \"Chronique du Cin\u00e9ma\", la consuetudine delle rubriche di critica cinematografica nei giornali; fond\u00f2 quindi nel 1920 una sua rivista dedicata al cinema, \"Le Journal du Cin\u00e9-Club\", pubblicata fino al 1921 e che fu anche un'associazione di circoli di appassionati, denominati cin\u00e9-clubs, nati per diffondere la cultura del cinema e, nel 1921, \"Cin\u00e9a\", che per\u00f2 dovette vendere per debiti nel 1922; continu\u00f2 a scrivere di cinema nella rubrica \"Pellicules\" del quotidiano \"Bonsoir\", fino alla sua morte nel 1924. Una raccolta di critiche cinematografiche venne pubblicata in volume nel 1919, \"Cin\u00e9ma et cie.\"\nEra convinto della necessit\u00e0 che in ogni paese si sviluppasse una propria cinematografia nazionale con caratteristiche distintive della propria identit\u00e0 culturale e che fosse necessario un rinnovamento del cinema francese elaborando una teoria su quali dovessero essere le caratteristiche dell'arte impressionista sviluppando in particolare il concetto di fotogenia che defin\u00ec nella sua opera del 1920, \"Photog\u00e9nie.\" Pass\u00f2 quindi dalla teoria alla pratica e, dopo aver cercato i mezzi per prodursi un film da solo, esord\u00ec grazie al produttore Louis Nalpas, scrivendo nel 1919 la sceneggiatura di \"La f\u00eate espagnole\", di Germaine Dulac, e interpretato da \u00c8ve Francis, che aveva sposato tempo prima. \nCome regista esord\u00ec sempre nel 1920, insieme al tecnico R\u00e9n\u00e9 Coiffard, dirigendo \"Fum\u00e9e noire\", del quale non fu per\u00f2 contento; nello stesso anno diresse \"Le Silence\", nel quale compaiono elementi della sua poetica; l'anno successivo diresse \"Fi\u00e8vre\", realizzato in pochi giorni a febbraio, che venne per\u00f2 modificato dalla censura che, ritenendolo immorale ne fece cambiare il titolo originale che era \"La boue\"; segu\u00ec un cortometraggio, \"Le Tonnerre\", e \"Le chemin d'Ernoa\" (o \"L'am\u00e9ricain\"); nel 1922 realizz\u00f2 \"La femme de nulle part\". In questi film compare Eve Francis, un'attrice che aveva sposato nel 1918. I costi di produzione di \"La femme de nulle part\" lo costrinse a vendere la rivista \"Cin\u00e9a\". Nel 1924 gir\u00f2 il suo ultimo film, \"L'inondation\", nel quale si scorge l'influenza dei film svedesi da lui molto ammirati. In precarie condizioni di salute non riusc\u00ec a completare il suo successivo film, \"Paris\", del quale aveva gi\u00e0 scritto la sceneggiatura."}
{"id": "801983", "revid": "743072", "url": "https://it.wikipedia.org/wiki?curid=801983", "title": "Andrea Cattani", "text": "Attualmente allena le giovanili della Planet Basket Catanzaro, in Serie B. Ha giocato nella massima serie con la Viola Reggio Calabria.\nCarriera.\nHa esordito in Serie A1 all'et\u00e0 di 16 anni nella Viola Reggio Calabria, giocando in totale 17 gare e segnando 20 punti, diventando miglior cadetto dell'anno.\nPer alcuni anni ha giocato in Serie B1 e B2, tra Ragusa, Montegranaro e Cefal\u00f9, di cui \u00e8 stato anche capitano, con cui ha conquistato una promozione in Serie B d'Eccellenza.\nNel 2001 esordisce in Serie A2 con Scafati, giocando per\u00f2 appena 15 gare (24 punti totali). Da quel momento torner\u00e0 nuovamente in B d'eccellenza, giocando per Siena, Pistoia, Catania e infine Catanzaro.\nNella stagione 2015-16 fa il suo esordio come capo allenatore della Planet Basket Catanzaro, che disputa il campionato di Serie B."}
{"id": "801984", "revid": "125245880", "url": "https://it.wikipedia.org/wiki?curid=801984", "title": "Armando Perna", "text": "Caratteristiche tecniche.\nGiocava come difensore centrale ma poteva occupare tutti i ruoli della difesa.\nCarriera.\nGiocatore.\nCresciuto nelle squadre di calcio della sua citt\u00e0, la Panormus prima e il Palermo poi, debutta con la societ\u00e0 rosanero a 18 anni nella stagione 1998-1999 in Serie C1, dove viene spesso aggregato alla prima squadra. Dopo le prime 6 presenze in campionato da professionista nella prima stagione, a 4 partite in Coppa Italia all'inizio dell'annata successiva, va a giocare con l' in Serie A, senza esordire in massima serie.\nTornato a Palermo nella stagione successiva, quella della promozione del Palermo in Serie B, vede ancora Perna conquistare altre 5 presenze in Serie C1, tre in Coppa Italia di Serie C e una nella Supercoppa di Serie C poi persa nel doppio confronto col .\nNon gioca in Serie B poich\u00e9 viene girato in prestito al Livorno, insieme all'altro palermitano Maurizio Ciaramitaro, per due stagioni, totalizzando 22 presenze.\nNell'estate 2003 viene acquistato dalla , dove diventa titolare con l'allenatore Stefano Pioli collezionando 38 presenze nella serie cadetta ed anche un gol contro l'Atalanta.\nLa stagione successiva Pioli passa ad allenare il e convince la dirigenza emiliana ad acquistare il giocatore. Dopo due stagioni, il tecnico parmense lo porta con s\u00e9 anche quando diventa allenatore della squadra della sua citt\u00e0, il , che lo acquista in compropriet\u00e0 a gennaio 2007. Durante la stagione Pioli viene sostituito da Claudio Ranieri, e Perna perde il posto di titolare.\nNel corso del mercato estivo del 2007 viene riscattato a parametro zero dal . In quattro anni gioca 133 partite in Serie B con una rete all'attivo, dunque il 29 maggio 2011 gli viene rinnovato il contratto \nIl 27 agosto 2013 passa al Padova sottoscrivendo un accordo con la societ\u00e0 biancoscudata fino al termine della stagione.\nIl 26 agosto 2014 firma con la Correggese, compagine militante in Serie D. \nIl 14 gennaio 2015 passa alla .\nNell'estate 2015 passa all'Alto Vicentino, formazione vicentina, militante nel campionato di Serie D. Al termine della stagione viene eletto miglior calciatore del campionato di quarta serie.\nNell'estate 2017 sale di categoria firmando per la Maceratese. Al termine della stagione firma per la squadra neopromossa Mestre militante in Serie C.\nTerminata la stagione con il Mestre, torna a Modena dopo cinque anni, con una nuova societ\u00e0 rinata dopo il fallimento. Nel giugno 2020, la societ\u00e0 non rinnova il suo contratto. Con 11 stagioni disputate in maglia canarina e 345 presenze, \u00e8 il secondo giocatore con pi\u00f9 gettoni in maglia modenese.\nAd agosto passa al Legnago Salus, con cui collezione 32 presenze in campionato e 2 presenze nei play-out contro il , al termine dei quali raggiunge la salvezza con la compagine veneta. \nAllenatore.\nGli inizi.\nIl 16 giugno 2021 annuncia il ritiro dal calcio giocato e contestualmente l'inizio della carriera da allenatore con il suo ingresso nello staff tecnico del , di cui \u00e8 stato capitano, con il ruolo di vice allenatore.\nCalcioscommesse.\nCoinvolto nello scandalo del Calcioscommesse del 2011 insieme ad altre personalit\u00e0, \u00e8 risultato indagato dalla procura di Cremona il 1\u00ba giugno 2012, il 17 luglio 2013 e il 9 febbraio 2015 quando, terminate le indagini, viene accusato di frode sportiva. Il 21 ottobre 2015 \u00e8 rinviato a giudizio. Nel 2016 \u00e8 stato assolto dalla giustizia sportiva ritenendo infondate le accuse mosse nei suoi confronti, mentre dal punto di vista della giustizia ordinaria il caso \u00e8 finito in prescrizione.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "802009", "revid": "767487", "url": "https://it.wikipedia.org/wiki?curid=802009", "title": "Provincia di Malatya", "text": "La provincia di Malatya \u00e8 una delle province della Turchia. \nDal 2012 il suo territorio coincide con quello del comune metropolitano di Malatya (\"Malatya B\u00fcy\u00fck\u015fehir Belediyesi\").\nDistretti.\nLa provincia \u00e8 divisa in 13 distretti: \nNel 2012 il distretto centrale \u00e8 stato soppresso e il suo territorio diviso tra i gi\u00e0 esistenti distretti di Battalgazi e Ye\u015filyurt."}
{"id": "802013", "revid": "1318658", "url": "https://it.wikipedia.org/wiki?curid=802013", "title": "Valle del Jiuzhaigou", "text": "La Valle del Jiuzhaigou (in cinese: \u4e5d\u5be8\u6c9f\u98ce\u666f\u540d\u80dc\u533a, Ji\u01d4zh\u00e0ig\u014du, in tibetano: \u0f42\u0f5f\u0f72\u0f0b\u0f62\u0fa9\u0f0b\u0f66\u0fa1\u0f7a\u0f0b\u0f51\u0f42\u0f74\u0f0b, letteralmente \"valle dei nove villaggi\") \u00e8 una riserva naturale della provincia dello Sichuan, in Cina. \u00c8 nota per le sue numerose cascate e i laghi, e nel 1992 \u00e8 stata dichiarata patrimonio dell'umanit\u00e0 dall'UNESCO.\nGeografia e clima.\nJiuzhaigou si trova nella parte meridionale della catena montuosa Minshan, 330 chilometri a nord di Chengdu. La valle si estende su di una superficie di 240 chilometri quadrati, con una zona cuscinetto di altri 400 chilometri quadrati. La regione \u00e8 prettamente montuosa, con un punto pi\u00f9 alto di 4.764 metri in corrispondenza del monte Ganzigonggai.\nIl clima \u00e8 di tipo temperato, con temperature medie nell'ordine di -1 grado in gennaio e +17 gradi in luglio. Le precipitazioni annuali assommano mediamente a 661 millimetri di pioggia, l'80% della quale \u00e8 concentrato nel periodo compreso fra maggio e ottobre.\nStoria.\nQuesta remota regione venne abitata per secoli da popolazioni tibetane e Qiang, ma non venne ufficialmente scoperta dal governo fino al 1972. Fino al 1979 l'area venne pesantemente disboscata, attivit\u00e0 che venne interrotta dal governo centrale con l'istituzione di un parco nazionale nel 1982. Nel 1984 il parco venne ufficialmente aperto al turismo, con la costruzione di numerose infrastrutture. Nel 1992 venne inserita nell'elenco dei Patrimoni dell'umanit\u00e0 e nel 1997 venne dichiarata riserva della biosfera.\nFin dall'apertura, l'area ha conosciuto un sempre maggiore afflusso turistico: 5.000 persone nel 1984, 170.000 nel 1991, 1.190.000 nel 2002. Nel 2004 il sito registrava una media di circa 7.000 turisti al giorno, con una punta massima di 12.000 durante l'alta stagione. Ormai la valle di Jiuzhaigou rappresenta una voce fondamentale nel bilancio economico di tutta la regione.\nPopolazione.\nJiuzhaigou deve il suo nome ai nove villaggi tibetani che si trovavano lungo la valle. Di essi oggi rimane poco: alcuni sono un piccolo agglomerato di abitazioni, di altri resta poco pi\u00f9 che il nome.\nNel 1997 la popolazione residente assommava a sole 1.000 unit\u00e0, composte di 130 famiglie tibetane e Qiang. Dopo l'apertura del parco nazionale, agli abitanti \u00e8 stato proibito praticare l'agricoltura e la loro sopravvivenza \u00e8 garantita da sussidi statali, oltre che dal turismo.\nEcologia.\nL'ecosistema della valle \u00e8 composto in gran parte di foresta vergine, che durante l'autunno attrae una gran quantit\u00e0 di uccelli dai colori vivaci. Qui si trovano anche moltissime specie di piante, alcune endemiche come certe variet\u00e0 di bamb\u00f9 e di rododendro, o una specie rara di conifera, \"Picea retroflexa\". \nLa fauna locale comprende specie in pericolo d'estinzione come il panda gigante o il rinopiteco dorato. Entrambe le popolazioni sono estremamente piccole (meno di 20 individui per i panda) e isolate, e la loro stessa sopravvivenza \u00e8 in pericolo in una valle con un tale incremento turistico.\nJiuzhaigou ospita anche oltre 140 specie di uccelli\nGeologia.\nIl paesaggio della valle \u00e8 costellato da montagne carsiche e da ghiacciai, con una certa attivit\u00e0 idrologica e tettonica: vi si verificano numerosi terremoti a causa del fatto che essa si trova sul confine fra due faglie. Le rocce del parco sono principalmente di tipo dolomitico e di tufo, alcune sono di arenaria e scisti.\nNella valle si raccolgono le acque provenienti da 3 diverse gole, che poi vanno a confluire nel sistema fluviale dello Yangtze. L'attrazione naturalistica pi\u00f9 famosa della valle \u00e8 costituita dai numerosi laghi che la costellano, con colori che variano fra il verde, il blu e il turchese. Di origine glaciale, vennero chiusi dalla caduta di rocce e da altri fenomeni naturali. In alcuni laghi vi \u00e8 un'alta concentrazione di carbonato di calcio e le acque sono estremamente limpide. Alcune delle \"dighe\" naturali sono state rinforzate artificialmente, in modo che non si verifichino esondazioni."}
{"id": "802014", "revid": "125601462", "url": "https://it.wikipedia.org/wiki?curid=802014", "title": "Andrea Ivan", "text": "Carriera.\nGiocatore.\nEsordi.\nHa iniziato la sua carriera nel , dove a 21 anni \u00e8 stato titolare in prima squadra. Col club ha disputato due stagioni, dal 1992 al 1994, nelle quali ha giocato 36 partite subendo 32 reti.\nAscoli e Siena.\nNell'estate del 1994 \u00e8 stato ingaggiato dall'. Con i marchigiani ha esordito in Serie B, disputando un campionato da secondo portiere (3 partite con 8 reti subite), conclusosi con la retrocessione in Serie C1. Nelle due stagioni successive \u00e8 stato titolare in Serie C1, al , dove \u00e8 sceso in campo in 59 occasioni subendo 52 reti.\nLa Salernitana e l'esordio in Serie A.\nNell'estate del 1997 \u00e8 stato acquistato dal Foggia, in Serie B, dove non \u00e8 sceso mai in campo. Nel settembre dello stesso anno, quindi, \u00e8 passato alla di Delio Rossi, come secondo di Daniele Balli. Con la squadra campana ha conquistato la promozione in Serie A e l'anno successivo ha avuto quindi l'occasione di esordire in massima divisione, disputando 4 partite. Nella partita del suo esordio in A disputata all'Arechi contro il Parma ha parato un calcio di rigore a Hern\u00e1n Crespo; l'incontro finir\u00e0 2-1 per i giallobl\u00f9. Il campionato si \u00e8 concluso con il ritorno tra i cadetti.\nNell'estate del 1999 Balli \u00e8 stato ceduto alla Ternana e Ivan \u00e8 diventato titolare. Dopo l'inizio del campionato la squadra ha cambiato allenatore, passando da Adriano Cadregari a Luigi Cagni e, complici i contemporanei acquisti di Lorenzo Squizzi e di Fabrizio Lorieri, Ivan \u00e8 stato relegato al ruolo di terzo portiere.\nLivorno e Firenze.\nLasciata definitivamente la Salernitana nel gennaio 2000, si \u00e8 trasferito al , dove \u00e8 diventato subito titolare. Con la squadra toscana ha disputato due stagioni e mezza, conquistando una promozione in Serie B al termine del campionato 2001-2002. I due anni e mezzo in riva al Tirreno sono trascorsi sotto la gestione di Tazzioli fino all'estate del 2000 e di Osvaldo Jaconi nei due campionati successivi. Il primo campionato \u00e8 terminato con la finale dei play-off promozione contro il Como; il campionato successivo, invece, \u00e8 culminato con la promozione diretta, ottenuta il 5 maggio 2002 quando, a risultato acquisito, Ivan ha lasciato il campo in anticipo per consentire l'esordio di Marco Amelia. Ha disputato cinque derby contro il Pisa, vincendone quattro: all'Arena Garibaldi nel 2000-2001 ha parato un rigore a Costanzo. Nell'estate 2002 gli \u00e8 scaduto il contratto e ha lasciato il Livorno.\nContemporaneamente, la Fiorentina \u00e8 fallita e la nuova Florentia Viola ha deciso di puntare su di lui nella stagione 2002-2003 in Serie C2. Rimarr\u00e0 anche in Serie B come vice di Sebasti\u00e1n Cejas nella stagione 2003-2004.\nPescara e Atalanta.\nAl termine della stagione la Fiorentina \u00e8 stata promossa in Serie A, categoria nella quale Ivan non \u00e8 stato confermato, rimanendo svincolato fino all'ottobre 2004, quando \u00e8 stato ingaggiato dal , dove si \u00e8 alternato con Pierluigi Brivio nel ruolo di portiere titolare della formazione abruzzese. Il campionato del Pescara si \u00e8 concluso con una retrocessione (la squadra sar\u00e0 poi ripescata) e Ivan si \u00e8 ritrovato nuovamente svincolato.\nIl nuovo ingaggio \u00e8 arrivato nel settembre 2005, quando \u00e8 stato messo sotto contratto dall'Atalanta in Serie B. Con la squadra orobica ha ottenuto la promozione in Serie A nella stagione 2005-2006. Al termine della stagione 2007-2008 \u00e8 ritornato svincolato.\n2009-2010: Mapello, poi Spagna.\nNel gennaio 2009 si \u00e8 accasato al Mapello, societ\u00e0 della provincia di Bergamo che militava nel campionato di Eccellenza; nell'estate successiva ha giocato in Spagna, precisamente all'Uni\u00f3n Deportiva Ibiza-Eivissa, in Tercera Divisi\u00f3n.\nIl rientro in Italia nelle serie minori.\nIl 2 agosto 2010 \u00e8 ritornato in Italia, accasandosi al Castelfranco Stella Rossa, squadra di Prima Categoria della provincia di Pisa.\nNel maggio 2011 \u00e8 stato ingaggiato dal Fiesole Caldine, militante in Eccellenza Toscana, con cui ha vinto il campionato e ottenuto la promozione in Serie D.\nNell'estate 2012 \u00e8 passato allo Scandicci, in Serie D. Nel novembre dello stesso anno ha rescisso il contratto per divergenze con la societ\u00e0.\nNel dicembre del 2012 \u00e8 ritornato al Fiesole Caldine, dove \u00e8 rimasto anche la stagione successiva. Al termine della stagione 2013-2014, in seguito al fallimento della societ\u00e0 nel luglio del 2014, si \u00e8 ritrovato svincolato.\nNel dicembre del 2014 \u00e8 ritornato in campo, firmando un contratto con il Rufina, in Promozione. Nel dicembre del 2015 \u00e8 stato ingaggiato dall'Ideal Club Incisa, in Prima Categoria. L'8 maggio 2017 ha annunciato, con un post su Facebook, il proprio ritiro.\nAllenatore.\nDal 2010 collabora con lo Sporting Arno, importante squadra toscana sul piano delle giovanili, ricoprendo il ruolo di preparatore dei portieri delle giovanili. Dal 2016 ricopre anche il ruolo di responsabile della scuola calcio del club."}
{"id": "802018", "revid": "767487", "url": "https://it.wikipedia.org/wiki?curid=802018", "title": "Gioachino Traversa", "text": "Nel corso di una fortunata carriera, divenne violista solista del Principe di Carignano. Di lui rimangono parecchi quartetti e sonate e un concerto per violino."}
{"id": "802019", "revid": "838137", "url": "https://it.wikipedia.org/wiki?curid=802019", "title": "Marco Battista Battaglini", "text": "Biografia.\nNel 1660 studi\u00f2 a Cesena diritto e teologia. Ordinato sacerdote nel 1665, scrisse la \"Storia Universale dei Concili\", che venne pubblicata nel 1689. Venne nominato vescovo di Nocera Umbra nel 1690 e l\u00ec vi rest\u00f2 fin quando, nel 1716, ricevette l'incarico episcopale nella diocesi di Cesena. Mor\u00ec a San Mauro Pascoli il 19 settembre 1717\nA San Mauro Pascoli, suo paese natale, gli \u00e8 stata dedicata la piazza ove ha sede la parrocchia di San Mauro Vescovo.\nGenealogia episcopale.\nLa genealogia episcopale \u00e8:"}
{"id": "802036", "revid": "599013", "url": "https://it.wikipedia.org/wiki?curid=802036", "title": "Geoff Lees", "text": "Carriera.\nInizia la carriera motoristica nella Formula Ford che si aggiudica, per poi passare nel 1976 alla Formula 3 col team \"Chevron\". Nel 1978 passa alla Formula Aurora e corre il Campionato CanAm. Nella stagione coglie anche qualche buon risultato nella Formula 2 al volante di una Ensign e viene iscritto dal team Ensign al Gran Premio di Gran Bretagna ma non si qualifica.\nNel 1979 corre la sua prima gara di Formula 1 al volante di una competitiva Tyrrell (settimo nel Gran premio di Germania); nella stagione disputa il Campionato CanAm e si aggiudica il prestigioso Gran Premio di Macao.\nNel 1980 si concentra sulla Formula 1. Inizia la stagione con la Shadow (si qualifica solo in Sudafrica) per 5 gran premi, poi passa all'Ensign per tre Gran Premi (ma corre solo in Olanda) infine viene iscritto dalla \"Rainbow Jeans Racing\" con una Williams al Glen, ma senza qualificarsi.\nIl 1981 vede Lees imporsi nel campionato di Formula 2 con una Ralt. Iscritto al Gran Premio di Gran Bretagna dalla Theodore Racing non vi parteciper\u00e0. Nel 1982 le sue ultime partecipazioni nel \"circus\". Abbandona il Gran Premio del Canada con una Theodore e finisce 12\u00ba in Francia con una Lotus. Ha il curioso record di aver corso solo 5 Gran Premi di F1, con 5 marche differenti di auto (Tyrrell, Shadow, Ensign, Theodore e Lotus).\nDal 1983 inizia una fruttosa carriera in Giappone, tanto da aggiudicarsi in quell'anno il campionato di Formula 2. Dal 1985 passa alle vetture sport cogliendo buoni risultati sia in Giappone che nel campionato del mondo. Nel biennio 1997-1998 corre con la McLaren nel campionato FIA GT. Si ritira dalle corse nel 2000."}
{"id": "802043", "revid": "1555966", "url": "https://it.wikipedia.org/wiki?curid=802043", "title": "Feed Back", "text": "Feed Back \u00e8 una compilation del cantautore italiano Franco Battiato, pubblicata nel 1976 dall'etichetta Bla Bla.\nI brani sono tratti dai primi quattro album in studio dell'artista. Si tratta dell'ultima uscita discografica della Bla Bla.\nIl disco.\nSu tutti i brani, a eccezione di \"Plancton\" e di quelli provenienti da \"Clic\" \u00e8 stato operato un lavoro di edizione.\nIn apertura a \"Fetus\" \u00e8 stata aggiunta la parte iniziale di \"Energia\" e ne \u00e8 stato tagliato il finale. \"Meccanica\" invece \u00e8 stata allungata inserendo alla fine la parte centrale di \"Anafase\". \"Il silenzio del rumore\" \u00e8 stata accorciata e poi unita al finale di \"31 dicembre 1999 - ore 9\", la traccia successiva nell'album \"Pollution\". Caso analogo per il brano \"Pollution\", privo della parte iniziale, ma unito a \"Ti sei mai chiesto quale funzione hai?\".\nLa parte iniziale di \"Areknames\" \u00e8 stata tagliata, ma sul finale \u00e8 stata aggiunta una frase recitata da Battiato, che nell'album originale era presente a conclusione di \"Beta\". La versione di \"Beta\" in questa raccolta \u00e8 infatti pi\u00f9 corta, e finisce con una dissolvenza. Stessa operazione eseguita su \"Da Oriente ad Occidente\" che risulta di durata quasi dimezzata. \"Aria di rivoluzione\" e \"Sequenze e frequenze\" sono mixate in un unico pezzo, gi\u00e0 pubblicato sulla versione per il mercato estero di \"Clic\" con il titolo \"Revolution in the Air\".\nLa raccolta, in origine un doppio vinile, venne ristampata dalla Ricordi come due singoli volumi chiamati \"1972 Fetus / Pollution\" e \"1974 Sulle corde di Aries / Clic\", usciti nel 1977 nella serie economica Orizzonte. I due volumi vennero ristampati separatamente diverse volte, anche su musicassetta e CD, fino all'uscita del doppio CD \"Le origini\" nel 1996, che li racchiudeva entrambi. Nel 1998 usc\u00ec la raccolta \"Gli anni '70\" che conteneva tutte le tracce di \"Feed Back\" insieme ad altre, estratte dagli album \"Battiato\", \"Juke Box\" e \"L'Egitto prima delle sabbie\".\nTracce.\nDisco 1.\nTutti i brani provengono da \"Pollution\" (1972), eccetto \"Fetus\" e \"Meccanica\" che sono stati ripresi da \"Fetus\" (1972).\nDisco 2.\nTutti i brani provengono da \"Clic\" (1974), eccetto \"Aria di rivoluzione / Sequenze e frequenze\" e \"Da Oriente ad Occidente\" che sono stati ripresi da \"Sulle corde di Aries\" (1973)."}
{"id": "802053", "revid": "33689", "url": "https://it.wikipedia.org/wiki?curid=802053", "title": "Giroidi", "text": ""}
{"id": "802056", "revid": "2015336", "url": "https://it.wikipedia.org/wiki?curid=802056", "title": "Narsete di Persia", "text": "Narsete fu figlio di Sapore I (241-272), e succedette al proprio nipote Bahram III nel 293. Attacc\u00f2 l'Impero romano, sconfiggendo il cesare Galerio nei pressi di Callinico sull'Eufrate (296). In seguito fu sconfitto (297) e obbligato a firmare una pace che cedeva la Mesopotamia occidentale e cinque province sulla sponda destra dell'alto corso del Tigri ai Romani, riconoscendo loro anche l'influenza sul Regno di Armenia. Questa pace dur\u00f2 per quaranta anni, fino a quando nel 337 Sapore II non la infranse.\nNarsete mor\u00ec nel 302: gli succedette il figlio Ormisda II."}
{"id": "802059", "revid": "22475", "url": "https://it.wikipedia.org/wiki?curid=802059", "title": "Campionato mondiale maschile di pallacanestro 1959", "text": "La III edizione del Campionato Mondiale Maschile di Pallacanestro FIBA \u00e8 stata disputata in Cile nel 1959. La citt\u00e0 di riferimento \u00e8 stata Santiago del Cile, ma le eliminatorie e il girone di consolazione sono stati disputati anche a Antofagasta, Concepci\u00f3n, Temuco e Valpara\u00edso.\nLa fase finale \u00e8 stata giocata da 13 squadre, divise in tre gironi eliminatori. Le prime due di ogni girone sono state ammesse al girone finale, le altre hanno preso parte ad un girone di consolazione.\nI mondiali 1959 furono teatro di un caso internazionale, cos\u00ec come era successo durante la prima edizione. L'Unione Sovietica e la Bulgaria si rifiutarono di giocare contro la Repubblica di Cina. La nazionale rappresentava lo stato simbolo del rifiuto da parte degli Occidentali al riconoscimento dell'esistenza della Repubblica Popolare Cinese di Mao Tse Tung e i due stati filocomunisti si opposero a giocare contro la nazionale. Il comitato organizzatore penalizz\u00f2 entrambe le squadre con la perdita di tutti i punti totalizzati nel girone finale, e l'Unione Sovietica, che di fatto aveva vinto il torneo pur con la sconfitta a tavolino con Taiwan, venne privata del titolo.\nSquadre partecipanti.\nIl Cile venne ammesso direttamente al girone finale in quanto organizzatore del torneo.\nGli Stati Uniti inviarono come rappresentanti la selezione della United States Air Force\nEliminatorie.\nGirone A.\nLe gare furono disputate a Concepci\u00f3n.\nGirone B.\nLe gare furono disputate a Temuco.\nGirone C.\nLe gare furono disputate a Antofagasta.\nGirone di consolazione.\nLe gare furono disputate a Valpara\u00edso."}
{"id": "802061", "revid": "1005847", "url": "https://it.wikipedia.org/wiki?curid=802061", "title": "Rosa Maria Villecco", "text": "Biografia.\n\u00c8 la vedova dell'agente del SISMI Nicola Calipari, ucciso il 4 marzo 2005 durante la liberazione dal sequestro della giornalista Giuliana Sgrena.\nAlle elezioni politiche del 2006 accetta la candidatura al Senato della Repubblica per le liste dei Democratici di Sinistra in Calabria. Diventa senatrice, membro della commissione Difesa, della Delegazione italiana all'Assemblea parlamentare della organizzazione per la sicurezza e la cooperazione in Europa (OSCE) e della Commissione parlamentare d'inchiesta sul fenomeno della criminalit\u00e0 organizzata mafiosa o similare.\nPartecipa alla costituzione del Partito Democratico, nominata nell'agosto 2007 come presidente del comitato regionale calabrese a sostegno della candidatura di Walter Veltroni alle elezioni primarie per la segreteria del partito.\nViene nominata Responsabile Pari Opportunit\u00e0 e Diritti civili nella Segreteria nazionale Pd dal Segretario Walter Veltroni.\nAlle elezioni politiche del 2008 viene candidata al secondo posto nella lista del PD calabrese alla Camera dei deputati, passando da Palazzo Madama a Montecitorio con il ruolo di vice capogruppo PD alla Camera.\nAlle Elezioni politiche italiane del 2013 \u00e8 candidata ed eletta alla Camera dei deputati in sesta posizione nella lista PD della circoscrizione Lombardia 3. Il 5 giugno entra a far parte del Copasir, che inizia la sua attivit\u00e0 il giorno seguente."}
{"id": "802075", "revid": "287204", "url": "https://it.wikipedia.org/wiki?curid=802075", "title": "202 Chryse\u00efs", "text": "Criseide o 202 Chryse\u00efs \u00e8 un asteroide della fascia principale del diametro medio di circa 86,15\u00a0km. Scoperto nel 1879, presenta un'orbita caratterizzata da un semiasse maggiore pari a 3,0775029\u00a0UA e da un'eccentricit\u00e0 di 0,0970407, inclinata di 8,83382\u00b0 rispetto all'eclittica.\nIl suo nome \u00e8 dedicato a Criseide, figlia di Crise, schiava di Agamennone nell'Iliade."}
{"id": "802076", "revid": "1318658", "url": "https://it.wikipedia.org/wiki?curid=802076", "title": "Huanglong", "text": "Huanglong (in cinese: \u9ec4\u9f99\u98ce\u666f\u540d\u80dc\u533a, Hu\u00e1ngl\u00f3ng) \u00e8 un'area di interesse storico e paesaggistico che si trova nella Contea di Songpan, nella provincia di Sichuan, in Cina. L'area si trova nella parte meridionale della catena montuosa del Minshan, 150 chilometri a nordovest di Chengdu.\nQuesta zona \u00e8 famosa per i numerosi laghetti formati da depositi di calcite, per gli ecosistemi delle sue foreste, per i picchi innevati e le cascate che punteggiano il territorio. Qui si trovano numerose specie in pericolo d'estinzione, fra cui il panda gigante.\nNel 1992 Huanglong venne inserita nell'elenco dei Patrimoni dell'umanit\u00e0 dell'UNESCO e dal 2000 si \u00e8 aggiunta all'elenco di riserve della biosfera."}
{"id": "802077", "revid": "438678", "url": "https://it.wikipedia.org/wiki?curid=802077", "title": "Piccoli gangsters", "text": "Piccoli Gangsters (\"Bugsy Malone\") \u00e8 un film del 1976 diretto da Alan Parker.\nLa pellicola musicale \u00e8 ispirata agli eventi di Chicago durante l'era del proibizionismo, in particolare alle imprese di gangster come Al Capone. Le armi dei gangster consistono all'inizio di una torta alla crema, che uccide il personaggio se questo viene colpito in faccia; questa arma viene poi superata dalla \"machine-bign\u00e8\", che spara bign\u00e8 alla crema pi\u00f9 velocemente e che quindi ha pi\u00f9 efficacia.\nScritto e diretto da Alan Parker e prodotto da David Puttnam, le star del film sono Jodie Foster e Scott Baio, il protagonista, che ha il nome di Bugsy Malone (dal famoso gangster Bugsy Siegel). Le musiche e i testi sono stati composti dal cantautore Paul Williams. Tutte le canzoni della colonna sonora sono cantate da adulti, incluso Williams stesso.\nIl film \u00e8 stato presentato in concorso al Festival di Cannes 1976.\nTrama.\nLa pellicola \u00e8 centrata intorno alla guerra fra bande tra i boss mafiosi Lardo Sam e Lo Sciccoso. La battaglia si svolge nell'America proibizionista del 1920. Bugsy Malone, il protagonista, inizia il film come passante ma dopo viene coinvolto negli affari di Lardo Sam. Bugsy si invaghisce di Santa, una ragazza timida ma ambiziosa, che vuole disperatamente diventare una star di Hollywood. Ad ogni modo, Bugsy viene facilmente distratto dalla bellissima Tallulah, l'attrazione principale del locale di Lardo Sam nonch\u00e9 la sua donna.\nDurante la pellicola i personaggi vengono uccisi quando ricevono una torta alla crema in faccia, che pu\u00f2 venir sparata anche dalla \"machine-bign\u00e8\", nuova arma delle guerre fra bande. Comunque, dopo la sequenza finale, tutti ricevono una torta in faccia, ma nessuno muore e tutti incominciano a intonare la canzone finale."}
{"id": "802078", "revid": "287204", "url": "https://it.wikipedia.org/wiki?curid=802078", "title": "203 Pompeja", "text": "203 Pompeja \u00e8 un asteroide della fascia principale del diametro medio di circa 116,25\u00a0km. Scoperto nel 1879, presenta un'orbita caratterizzata da un semiasse maggiore pari a 2,7372126\u00a0UA e da un'eccentricit\u00e0 di 0,0608099, inclinata di 3,18387\u00b0 rispetto all'eclittica.\nIl suo nome \u00e8 dedicato alla citt\u00e0 di Pompei, distrutta dall'eruzione del Vesuvio nel 79 d.C."}
{"id": "802079", "revid": "287204", "url": "https://it.wikipedia.org/wiki?curid=802079", "title": "204 Kallisto", "text": "Callisto o 204 Kallisto \u00e8 un asteroide della fascia principale del diametro medio di circa 48,57\u00a0km. Scoperto nel 1879, presenta un'orbita caratterizzata da un semiasse maggiore pari a 2,6731154\u00a0UA e da un'eccentricit\u00e0 di 0,1720402, inclinata di 8,27099\u00b0 rispetto all'eclittica.\nIl suo nome \u00e8 dedicato alla ninfa greca Callisto, cos\u00ec come l'omonimo satellite naturale di Giove."}
{"id": "802080", "revid": "287204", "url": "https://it.wikipedia.org/wiki?curid=802080", "title": "205 Martha", "text": "Marta o 205 Martha \u00e8 un asteroide della fascia principale del diametro medio di circa 80,58\u00a0km. Scoperto nel 1879, presenta un'orbita caratterizzata da un semiasse maggiore pari a 2,7781010\u00a0UA e da un'eccentricit\u00e0 di 0,0356641, inclinata di 10,69265\u00b0 rispetto all'eclittica.\nIl suo nome \u00e8 dedicato a Marta di Betania, un personaggio dei Vangeli, sorella di Maria e Lazzaro."}
{"id": "802081", "revid": "287204", "url": "https://it.wikipedia.org/wiki?curid=802081", "title": "206 Hersilia", "text": "Ersilia o 206 Hersilia \u00e8 un asteroide della fascia principale del diametro medio di circa 113\u00a0km. Scoperto nel 1879, presenta un'orbita caratterizzata da un semiasse maggiore pari a 2,7407022\u00a0UA e da un'eccentricit\u00e0 di 0,0408513, inclinata di 3,78015\u00b0 rispetto all'eclittica.\nIl suo nome \u00e8 dedicato ad Ersilia, un'eroina romana semi-mitologica, probabilmente moglie di Romolo."}
{"id": "802082", "revid": "287204", "url": "https://it.wikipedia.org/wiki?curid=802082", "title": "207 Hedda", "text": "Edda o 207 Hedda \u00e8 un asteroide della fascia principale del diametro medio di circa 58,7\u00a0km. Scoperto nel 1879, presenta un'orbita caratterizzata da un semiasse maggiore pari a 2,2838649\u00a0UA e da un'eccentricit\u00e0 di 0,0286153, inclinata di 3,80288\u00b0 rispetto all'eclittica.\nIl suo nome \u00e8 stato dedicato alla moglie dell'astronomo tedesco Friedrich August Theodor Winnecke, Hedwig."}
{"id": "802083", "revid": "287204", "url": "https://it.wikipedia.org/wiki?curid=802083", "title": "208 Lacrimosa", "text": "208 Lacrimosa \u00e8 un asteroide della fascia principale, scoperto nel 1879 del diametro medio di circa 41,33\u00a0km.\nParametri orbitali.\nLacrimosa presenta un'orbita caratterizzata da un semiasse maggiore pari a 2,8921051\u00a0UA e da un'eccentricit\u00e0 di 0,0153340, inclinata di 1,74927\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi.\nIl suo nome \u00e8 dedicato alla Madonna Addolorata."}
{"id": "802084", "revid": "287204", "url": "https://it.wikipedia.org/wiki?curid=802084", "title": "209 Dido", "text": "Didone o 209 Dido \u00e8 un asteroide della fascia principale del diametro medio di circa 159,94\u00a0km. Scoperto nel 1879, presenta un'orbita caratterizzata da un semiasse maggiore pari a 3,1442131\u00a0UA e da un'eccentricit\u00e0 di 0,0625018, inclinata di 7,17158\u00b0 rispetto all'eclittica.\nIl suo nome \u00e8 dedicato a Didone, nella mitologia romana una regina fenicia, fondatrice di Cartagine."}
{"id": "802085", "revid": "287204", "url": "https://it.wikipedia.org/wiki?curid=802085", "title": "210 Isabella", "text": "210 Isabella \u00e8 un asteroide della fascia principale del diametro medio di circa 86,65\u00a0km. Scoperto nel 1879, presenta un'orbita caratterizzata da un semiasse maggiore pari a 2,7206871\u00a0UA e da un'eccentricit\u00e0 di 0,1241537, inclinata di 5,26137\u00b0 rispetto all'eclittica.\nL'origine del nome \u00e8 sconosciuta."}
{"id": "802086", "revid": "287204", "url": "https://it.wikipedia.org/wiki?curid=802086", "title": "211 Isolda", "text": "211 Isolda \u00e8 un asteroide della fascia principale del diametro medio di circa 143,19\u00a0km. Scoperto nel 1879, presenta un'orbita caratterizzata da un semiasse maggiore pari a 3,0412648\u00a0UA e da un'eccentricit\u00e0 di 0,1623027, inclinata di 3,88226\u00b0 rispetto all'eclittica.\nIl suo nome \u00e8 dedicato ad Isotta (in tedesco \"Isolde\"), personaggio leggendario medievale del mito di Tristano e Isotta, ripreso nell'opera lirica di Richard Wagner \"Tristano e Isotta\" (\"Tristan und Isolde\")."}
{"id": "802087", "revid": "287204", "url": "https://it.wikipedia.org/wiki?curid=802087", "title": "212 Medea", "text": "212 Medea \u00e8 un asteroide della fascia principale del diametro medio di circa 136,12\u00a0km. Scoperto nel 1880, presenta un'orbita caratterizzata da un semiasse maggiore pari a 3,1122322\u00a0UA e da un'eccentricit\u00e0 di 0,1122001, inclinata di 4,26518\u00b0 rispetto all'eclittica.\nIl suo nome deriva da Medea, nella mitologia greca figlia di Eete e nipote della maga Circe, e protagonista dell'omonima tragedia di Euripide."}
{"id": "802088", "revid": "6690160", "url": "https://it.wikipedia.org/wiki?curid=802088", "title": "Narseh", "text": ""}
{"id": "802089", "revid": "287204", "url": "https://it.wikipedia.org/wiki?curid=802089", "title": "213 Lilaea", "text": "Lilea o 213 Lilaea \u00e8 un asteroide della fascia principale del diametro medio di circa 83,01\u00a0km. Scoperto nel 1880, presenta un'orbita caratterizzata da un semiasse maggiore pari a 2,7538325\u00a0UA e da un'eccentricit\u00e0 di 0,1445699, inclinata di 6,80508\u00b0 rispetto all'eclittica.\nIl suo nome \u00e8 dedicato a Lilea, nella mitologia greca una delle Naiadi a all'antica citt\u00e0 greca di Lilea."}
{"id": "802090", "revid": "287204", "url": "https://it.wikipedia.org/wiki?curid=802090", "title": "214 Aschera", "text": "214 Aschera \u00e8 un asteroide della fascia principale del diametro medio di circa 23,16\u00a0km. Scoperto nel 1880, presenta un'orbita caratterizzata da un semiasse maggiore pari a 2,6115705\u00a0UA e da un'eccentricit\u00e0 di 0,0293371, inclinata di 3,43273\u00b0 rispetto all'eclittica.\nIl suo nome \u00e8 dedicato ad Asherah, nella mitologia assira, la dea della terra."}
{"id": "802091", "revid": "287204", "url": "https://it.wikipedia.org/wiki?curid=802091", "title": "215 Oenone", "text": "Enone o 215 Oenone \u00e8 un asteroide della fascia principale del diametro medio di circa 35,51\u00a0km. Scoperto nel 1880, presenta un'orbita caratterizzata da un semiasse maggiore pari a 2,7671369\u00a0UA e da un'eccentricit\u00e0 di 0,0345276, inclinata di 1,68986\u00b0 rispetto all'eclittica.\nIl suo nome \u00e8 dedicato ad Enone, nella mitologia greca una ninfa figlia del dio fluviale Eneo."}
{"id": "802092", "revid": "768068", "url": "https://it.wikipedia.org/wiki?curid=802092", "title": "216 Kleopatra", "text": "216 Kleopatra, a volte in italiano 216 Cleopatra, \u00e8 un asteroide della fascia principale del diametro medio di circa 124\u00a0km. Scoperto nel 1880, presenta un'orbita caratterizzata da un semiasse maggiore pari a e da un'eccentricit\u00e0 di 0,2509091, inclinata di 13,11299\u00b0 rispetto all'eclittica.\nL'asteroide \u00e8 dedicato a Cleopatra VII, l'ultima regina dell'antico Egitto.\nNel 2008 sono stati individuati due satelliti, poi denominati 216 I Alexhelios e 216 II Cleoselene, dedicati rispettivamente a Alessandro Elio e Cleopatra Selene, figli di Cleopatra e Marco Antonio. Il primo, di circa 9 km di diametro, orbita a 678 (\u00b113) km in 2,32 (\u00b10,02) giorni, il secondo, di circa 7 km di diametro, orbita a 454 (\u00b16) km in 1,24 (\u00b10,02) giorni."}
{"id": "802093", "revid": "287204", "url": "https://it.wikipedia.org/wiki?curid=802093", "title": "217 Eudora", "text": "217 Eudora \u00e8 un asteroide della fascia principale del diametro medio di circa 66,24\u00a0km. Scoperto nel 1880, presenta un'orbita caratterizzata da un semiasse maggiore pari a 2,8753965\u00a0UA e da un'eccentricit\u00e0 di 0,3033201, inclinata di 10,45824\u00b0 rispetto all'eclittica.\nIl suo nome \u00e8 dedicato ad \"Eudora\", una ninfa del gruppo delle Iadi."}
{"id": "802095", "revid": "287204", "url": "https://it.wikipedia.org/wiki?curid=802095", "title": "218 Bianca", "text": "218 Bianca \u00e8 un asteroide della fascia principale del diametro medio di circa 60,62\u00a0km. Scoperto nel 1880, presenta un'orbita caratterizzata da un semiasse maggiore pari a 2,6660924\u00a0UA e da un'eccentricit\u00e0 di 0,1170914, inclinata di 15,22550\u00b0 rispetto all'eclittica.\nIl suo nome \u00e8 dedicato alla cantante d'opera austriaca Bianca Bianchi (pseudonimo di Bertha Schwarz)."}
{"id": "802096", "revid": "287204", "url": "https://it.wikipedia.org/wiki?curid=802096", "title": "219 Thusnelda", "text": "219 Thusnelda \u00e8 un asteroide della fascia principale del diametro medio di circa 40,56\u00a0km. Scoperto nel 1880, presenta un'orbita caratterizzata da un semiasse maggiore pari a 2,3541877\u00a0UA e da un'eccentricit\u00e0 di 0,2230861, inclinata di 10,84197\u00b0 rispetto all'eclittica.\nIl suo nome \u00e8 dedicato a Thusnelda, moglie del capo germanico Arminio."}
{"id": "802097", "revid": "287204", "url": "https://it.wikipedia.org/wiki?curid=802097", "title": "220 Stephania", "text": "Stefania o 220 Stephania \u00e8 un asteroide della fascia principale del diametro medio di circa 31,12\u00a0km. Scoperto nel 1881, presenta un'orbita caratterizzata da un semiasse maggiore pari a 2,3488402\u00a0UA e da un'eccentricit\u00e0 di 0,2581779, inclinata di 7,58627\u00b0 rispetto all'eclittica.\nIl suo nome fu dedicato a Stefania del Belgio."}
{"id": "802098", "revid": "287204", "url": "https://it.wikipedia.org/wiki?curid=802098", "title": "221 Eos", "text": "221 Eos \u00e8 un asteroide della fascia principale del diametro medio di circa 103,87\u00a0km. Scoperto nel 1882, presenta un'orbita caratterizzata da un semiasse maggiore pari a 3,0110929\u00a0UA e da un'eccentricit\u00e0 di 0,1034140, inclinata di 10,88809\u00b0 rispetto all'eclittica.\nStanti i suoi parametri orbitali, \u00e8 considerato il prototipo della famiglia Eos di asteroidi.\nIl suo nome \u00e8 dedicato ad Eos, nella mitologia greca, la dea dell'aurora."}
{"id": "802099", "revid": "1318658", "url": "https://it.wikipedia.org/wiki?curid=802099", "title": "Wulingyuan", "text": "Wulingyuan (in cinese: \u6b66\u9675\u6e90\u98ce\u666f\u540d\u80dc\u533a, W\u01d4l\u00edng Yu\u00e1n) \u00e8 un'area di interesse storico e paesaggistico che si trova nella provincia di Hunan, in Cina. Questa regione \u00e8 famosa per il tipo di formazione carsica e per i pilastri di quarzareniti; di questi ne sono presenti oltre 3.000, alcuni dei quali alti pi\u00f9 di 200 metri. Oltre ai pilastri, la zona comprende inoltre 40 caverne, molte delle quali con larghi depositi di calcite, e due ponti naturali, il Xianrenqiao (il \"Ponte degli Immortali\") e il Tianqiashengkong (il \"Ponte che attraversa il cielo\").\nL'area si trova nella citt\u00e0-prefettura di Zhangjiajie, a circa 270 chilometri a nord-ovest del capoluogo della provincia di Hunan, Changsha. Situata tra e , nel 1992 \u00e8 stata designata Patrimonio Mondiale dell'Umanit\u00e0 dall'UNESCO.\nLa zona del Wulingyuan, inoltre, contiene parte dei monti Wuling e, oltre ad altri parchi nazionali, contiene il Parco Forestale Nazionale del Zhangjiajie.\nDal 2002 vi \u00e8 presente l'imponente ascensore Bailong, alto 326 metri, che consente ai visitatori una vista di tale parco particolarmente spettacolare."}
{"id": "802100", "revid": "547034", "url": "https://it.wikipedia.org/wiki?curid=802100", "title": "Huetares", "text": "Gli Huetares furono un importante gruppo indigeno precolombiano che occupava il territorio dell'attuale Costa Rica.\nSecondo alcuni documenti, gli Huetares erano divisi in due grandi gruppi, separati dal fiume Virilla e designati come \"Huetares dell'occidente\" e \"Huetares dell'oriente\".\nNel decennio 1560 - 1570 gli Huetares dell'occidente, i cui domini si estendevano fino alle coste dell'Oceano Pacifico erano comandati dal cacicco maggiore Garabito (o Guarabito) e quelli di oriente dal cacicco maggiore El Guarco.\nLa lingua \"huetar\", appartenente alla famiglia linguistica macro-chibcha, era parlata in tutta la regione centrale della Costa Rica e scompar\u00ec progressivamente fin dall'inizio del XVII secolo, soppiantata dallo spagnolo. Si conservano tracce dell'antico idioma specialmente in alcuni toponimi (Aserr\u00ed, Curridabat, Turrialba, ecc.)"}
{"id": "802101", "revid": "287204", "url": "https://it.wikipedia.org/wiki?curid=802101", "title": "222 Lucia", "text": "222 Lucia \u00e8 un asteroide della fascia principale del diametro medio di circa 54,66\u00a0km. Scoperto nel 1882, presenta un'orbita caratterizzata da un semiasse maggiore pari a 3,1355237\u00a0UA e da un'eccentricit\u00e0 di 0,1389793, inclinata di 2,15786\u00b0 rispetto all'eclittica.\nIl suo nome fu dedicato alla figlia dell'esploratore Graf Wilczek."}
{"id": "802102", "revid": "287204", "url": "https://it.wikipedia.org/wiki?curid=802102", "title": "223 Rosa", "text": "223 Rosa \u00e8 un asteroide della fascia principale del diametro medio di circa 87,61\u00a0km. Scoperto nel 1882, presenta un'orbita caratterizzata da un semiasse maggiore pari a 3,0906695\u00a0UA e da un'eccentricit\u00e0 di 0,1231000, inclinata di 1,93936\u00b0 rispetto all'eclittica.\nL'origine del nome \u00e8 sconosciuta."}
{"id": "802103", "revid": "287204", "url": "https://it.wikipedia.org/wiki?curid=802103", "title": "224 Oceana", "text": "224 Oceana \u00e8 un asteroide della fascia principale del diametro medio di circa 61,82\u00a0km. Scoperto nel 1882, presenta un'orbita caratterizzata da un semiasse maggiore pari a 2,6452525\u00a0UA e da un'eccentricit\u00e0 di 0,0461240, inclinata di 5,83720\u00b0 rispetto all'eclittica.\nIl suo nome fu dedicato all'Oceano Pacifico."}
{"id": "802104", "revid": "287204", "url": "https://it.wikipedia.org/wiki?curid=802104", "title": "225 Henrietta", "text": "225 Henrietta \u00e8 un asteroide della fascia principale del diametro medio di circa 120,49\u00a0km. Scoperto nel 1882, presenta un'orbita caratterizzata da un semiasse maggiore pari a 3,3876985\u00a0UA e da un'eccentricit\u00e0 di 0,2663518, inclinata di 20,87824\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome fu dedicato alla moglie dell'astronomo Pierre Janssen."}
{"id": "802105", "revid": "287204", "url": "https://it.wikipedia.org/wiki?curid=802105", "title": "226 Weringia", "text": "226 Weringia \u00e8 un asteroide della fascia principale del diametro medio di circa 33,83\u00a0km. Scoperto nel 1882, presenta un'orbita caratterizzata da un semiasse maggiore pari a 2,7120015\u00a0UA e da un'eccentricit\u00e0 di 0,2048019, inclinata di 15,92242\u00b0 rispetto all'eclittica.\nIl suo nome \u00e8 dedicato a W\u00e4hring, un quartiere di Vienna."}
{"id": "802107", "revid": "287204", "url": "https://it.wikipedia.org/wiki?curid=802107", "title": "227 Philosophia", "text": "Filosofia o 227 Philosophia \u00e8 un asteroide della fascia principale del diametro medio di circa 87,31\u00a0km. Scoperto nel 1882, presenta un'orbita caratterizzata da un semiasse maggiore pari a 3,1533912\u00a0UA e da un'eccentricit\u00e0 di 0,1981729, inclinata di 9,14433\u00b0 rispetto all'eclittica.\nIl suo nome fu dedicato alla filosofia."}
{"id": "802110", "revid": "287204", "url": "https://it.wikipedia.org/wiki?curid=802110", "title": "228 Agathe", "text": "228 Agathe \u00e8 un asteroide della fascia principale del diametro medio di circa 9,3\u00a0km. Scoperto nel 1882, presenta un'orbita caratterizzata da un semiasse maggiore pari a 2,2015731\u00a0UA e da un'eccentricit\u00e0 di 0,2413019, inclinata di 2,53823\u00b0 rispetto all'eclittica.\nIl suo nome fu dedicato alla figlia dell'astronomo e matematico Theodor von Oppolzer."}
{"id": "802112", "revid": "287204", "url": "https://it.wikipedia.org/wiki?curid=802112", "title": "229 Adelinda", "text": "229 Adelinda \u00e8 un asteroide della fascia principale del diametro medio di circa 93,2\u00a0km. Scoperto nel 1882, presenta un'orbita caratterizzata da un semiasse maggiore pari a 3,4220719\u00a0UA e da un'eccentricit\u00e0 di 0,1446822, inclinata di 2,08650\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome fu dedicato alla moglie dell'astronomo Edmund Weiss."}
{"id": "802113", "revid": "86599", "url": "https://it.wikipedia.org/wiki?curid=802113", "title": "230 Athamantis", "text": "230 Athamantis \u00e8 un asteroide della fascia principale del diametro medio di circa 108,99\u00a0km. Scoperto nel 1882, presenta un'orbita caratterizzata da un semiasse maggiore pari a e da un'eccentricit\u00e0 di 0,0620790, inclinata di 9,45103\u00b0 rispetto all'eclittica.\nL'asteroide \u00e8 dedicato a Atamanti, personaggio della mitologia greca."}
{"id": "802115", "revid": "287204", "url": "https://it.wikipedia.org/wiki?curid=802115", "title": "231 Vindobona", "text": "231 Vindobona \u00e8 un asteroide della fascia principale del diametro medio di circa 82,33\u00a0km. Scoperto nel 1882, presenta un'orbita caratterizzata da un semiasse maggiore pari a 2,9181575\u00a0UA e da un'eccentricit\u00e0 di 0,1571124, inclinata di 5,09689\u00b0 rispetto all'eclittica.\nIl suo nome deriva dall'antico nome latino della citt\u00e0 di Vienna."}
{"id": "802117", "revid": "287204", "url": "https://it.wikipedia.org/wiki?curid=802117", "title": "232 Russia", "text": "232 Russia \u00e8 un asteroide della fascia principale del diametro medio di circa 53,28\u00a0km. Scoperto nel 1883, presenta un'orbita caratterizzata da un semiasse maggiore pari a 2,5500290\u00a0UA e da un'eccentricit\u00e0 di 0,1778104, inclinata di 6,07101\u00b0 rispetto all'eclittica.\nIl suo nome fu dedicato alla Russia."}
{"id": "802119", "revid": "287204", "url": "https://it.wikipedia.org/wiki?curid=802119", "title": "233 Asterope", "text": "233 Asterope \u00e8 un asteroide della fascia principale del diametro medio di circa 102,78\u00a0km. Scoperto nel 1883, presenta un'orbita caratterizzata da un semiasse maggiore pari a 2,6605429\u00a0UA e da un'eccentricit\u00e0 di 0,1007507, inclinata di 7,67535\u00b0 rispetto all'eclittica.\nIl suo nome \u00e8 dedicato a Sterope o Asterope, nella mitologia greca una delle Pleiadi."}
{"id": "802121", "revid": "287204", "url": "https://it.wikipedia.org/wiki?curid=802121", "title": "234 Barbara", "text": "234 Barbara \u00e8 un asteroide della fascia principale del diametro medio di circa 43,75\u00a0km. Scoperto nel 1883, presenta un'orbita caratterizzata da un semiasse maggiore pari a 2,3855684\u00a0UA e da un'eccentricit\u00e0 di 0,2443988, inclinata di 15,35399\u00b0 rispetto all'eclittica.\nIl suo nome \u00e8 probabilmente dedicato a Santa Barbara."}
{"id": "802123", "revid": "287204", "url": "https://it.wikipedia.org/wiki?curid=802123", "title": "235 Carolina", "text": "235 Carolina \u00e8 un asteroide della fascia principale del diametro medio di circa 57,58\u00a0km. Scoperto nel 1883, presenta un'orbita caratterizzata da un semiasse maggiore pari a 2,8825303\u00a0UA e da un'eccentricit\u00e0 di 0,0599919, inclinata di 9,02704\u00b0 rispetto all'eclittica.\nIl suo nome \u00e8 dedicato all'isola Carolina (nello Stato di Kiribati, da non confondere con le isole Caroline), un atollo disabitato situato a pochissima distanza dalla linea di cambiamento di data, anche detta \"Isola del Millennio\". Il Palisa visit\u00f2 l'atollo il 6 maggio 1883 per studiare l'eclissi solare che vi ricorreva nella sua fase di totalit\u00e0."}
{"id": "802125", "revid": "287204", "url": "https://it.wikipedia.org/wiki?curid=802125", "title": "236 Honoria", "text": "Onoria o 236 Honoria \u00e8 un asteroide della fascia principale del diametro medio di circa 86,2\u00a0km. Scoperto nel 1884, presenta un'orbita caratterizzata da un semiasse maggiore pari a 2,8012179\u00a0UA e da un'eccentricit\u00e0 di 0,1869985, inclinata di 7,68054\u00b0 rispetto all'eclittica.\nIl suo nome \u00e8 dedicato a Giusta Grata Onoria, augusta dell'Impero romano, che caus\u00f2 l'invasione di Attila del 451 d.C."}
{"id": "802127", "revid": "287204", "url": "https://it.wikipedia.org/wiki?curid=802127", "title": "237 Coelestina", "text": "Celestina o 237 Coelestina \u00e8 un asteroide della fascia principale del diametro medio di circa 41,08\u00a0km. Scoperto nel 1884, presenta un'orbita caratterizzata da un semiasse maggiore pari a 2,7618573\u00a0UA e da un'eccentricit\u00e0 di 0,0734961, inclinata di 9,75593\u00b0 rispetto all'eclittica.\nIl suo nome fu dedicato alla moglie dell'astronomo austriaco Theodor von Oppolzer."}
{"id": "802130", "revid": "287204", "url": "https://it.wikipedia.org/wiki?curid=802130", "title": "238 Hypatia", "text": "Ipazia o 238 Hypatia \u00e8 un asteroide della fascia principale del diametro medio di circa 148,49\u00a0km. Scoperto nel 1884, presenta un'orbita caratterizzata da un semiasse maggiore pari a 2,9106291\u00a0UA e da un'eccentricit\u00e0 di 0,0870417, inclinata di 12,39077\u00b0 rispetto all'eclittica.\nIl suo nome \u00e8 dedicato alla matematica, astronoma e filosofa greca Ipazia, vissuta tra il IV e il V secolo."}
{"id": "802132", "revid": "287204", "url": "https://it.wikipedia.org/wiki?curid=802132", "title": "239 Adrastea", "text": "239 Adrastea \u00e8 un asteroide della fascia principale del diametro medio di circa 41,52\u00a0km. Scoperto nel 1884, presenta un'orbita caratterizzata da un semiasse maggiore pari a 2,9707111\u00a0UA e da un'eccentricit\u00e0 di 0,2310358, inclinata di 6,16065\u00b0 rispetto all'eclittica.\nIl suo nome \u00e8 dedicato ad Adrastea, nella mitologia greca, la ninfa che allev\u00f2 Zeus."}
{"id": "802133", "revid": "287204", "url": "https://it.wikipedia.org/wiki?curid=802133", "title": "240 Vanadis", "text": "240 Vanadis \u00e8 un asteroide della fascia principale del diametro medio di circa 103,9\u00a0km. Scoperto nel 1884, presenta un'orbita caratterizzata da un semiasse maggiore pari a 2,6646324\u00a0UA e da un'eccentricit\u00e0 di 0,2069015, inclinata di 2,10453\u00b0 rispetto all'eclittica.\nIl suo nome \u00e8 dedicato a \"Vanadis\", un altro nome con cui \u00e8 nota Freyja, nella mitologia norrena la dea della fertilit\u00e0."}
{"id": "802134", "revid": "287204", "url": "https://it.wikipedia.org/wiki?curid=802134", "title": "241 Germania", "text": "241 Germania \u00e8 un asteroide della fascia principale del diametro medio di circa 168,9\u00a0km. Scoperto nel 1884, presenta un'orbita caratterizzata da un semiasse maggiore pari a 3,0513083\u00a0UA e da un'eccentricit\u00e0 di 0,0962863, inclinata di 5,51205\u00b0 rispetto all'eclittica.\nIl suo nome \u00e8 dedicato alla Germania."}
{"id": "802135", "revid": "287204", "url": "https://it.wikipedia.org/wiki?curid=802135", "title": "242 Kriemhild", "text": "Crimilde o 242 Kriemhild \u00e8 un asteroide della fascia principale del diametro medio di circa 38,9\u00a0km. Scoperto nel 1884, presenta un'orbita caratterizzata da un semiasse maggiore pari a 2,8621749\u00a0UA e da un'eccentricit\u00e0 di 0,1210165, inclinata di 11,31868\u00b0 rispetto all'eclittica.\nIl suo nome \u00e8 dedicato a Crimilde, un personaggio della mitologia norrena ed un'eroina del Nibelungenlied."}
{"id": "802136", "revid": "402993", "url": "https://it.wikipedia.org/wiki?curid=802136", "title": "Virtus Kleb Ragusa", "text": "La Virtus Kleb Ragusa \u00e8 la principale squadra di pallacanestro maschile di Ragusa.\nFormalmente, la denominazione \u00e8 Fortitudo Basket Ragusa, dal nome della societ\u00e0 di cui ha preso il numero di matricola, ma ha adottato questo nome per dare continuit\u00e0 alla societ\u00e0 storica iblea, la Virtus Ragusa, fallita nel 2006. \u00c8 nata dal Basket Club Ragusa, che tra il 2006 e il 2020 era conosciuto come Nova Virtus Ragusa.\nLa squadra ha disputato tre stagioni nel campionato professionistico di Legadue, tre in Serie A2 e una in Serie A Seconda Serie; in pi\u00f9 \u00e8 stata presente in 29 campionati di Serie B, di cui 13 d'Eccellenza.\nStoria.\nLe origini.\nNel 1948 fu fondata la Virtus Ragusa, con sede in via Felicia Schinin\u00e0 76; il primo successo fu il secondo posto alle finali regionali junior a Catania (anche se fu presentata come squadra del Liceo o Enal). Nel maggio-giugno 1949 prese parte al campionato provinciale insieme a Juventus (o Olimpia Enal), Pro Inter e Vulcania Enal. Il 15 maggio, la Virtus esord\u00ec sconfiggendo la Juventus per 38-27 e poi vinse per 50-23 sulla Vulcania, con Vitale e Di Natale tra i giocatori che si distinsero di pi\u00f9; lo stesso Salvatore Vitale guidava la squadra. Nella terza partita, la squadra fu sconfitta per 24-11 dalla Pro Inter al campo ex GIL; si disput\u00f2 anche il girone di ritorno.\nNel novembre 1949 la squadra giovanile si iscrisse al campionato volante junior-allievi, allenata da Salvatore Miceli.\nLa storia della Virtus Ragusa inizia nel 1950. Prima di allora, dai vecchi campetti scoperti del Washington di via Natalelli (costruiti dai lavoratori americani dei pozzi petroliferi Gulf, che diedero l'input alla nascita della societ\u00e0), si pass\u00f2 alla palestra Umberto I, e prima ancora all'interno dell'edificio che ospita oggi il cinema 2000, dove venne disputato un campionato di serie B (allora suddiviso a livello nazionale in due gironi) che garant\u00ec un posto al riparo dalle intemperie.\nProprio da questa palestra, che era stata messa a disposizione dal ginnasio l\u00ec presente, la Virtus inizi\u00f2 a giocare a livello agonistico, con giocatori solo ragusani e allenatori di buon livello.\nNel 1950-51 il C.S.I. di Ragusa partecip\u00f2 alla Serie C. Il primo successo con il nome \"Virtus\" fu la vittoria nel girone della Sicilia Orientale di Prima Divisione, superando Giarre e Messina, nel 1951-52. Nel 1952-53, ancora iscritta in Prima Divisione, la societ\u00e0 iblea giunse alle semifinali regionali e fu eliminata dalla Fiamma Messina.\nNel 1982-83 \u00e8 secondo in Serie C1 e perde la finale play-off di contro la Pallacanestro Trapani.\nLa promozione in Serie A2.\nNei primi anni novanta la Virtus lega il proprio nome all'importante gruppo creditizio ragusano, la Banca Agricola Popolare di Ragusa, sponsor principale per quasi 15 anni.\nHa conquistato la promozione in Serie A2 nella stagione 1997-1998: il campionato non era partito nel migliore dei modi. La svolta avvenne ad opera di Gianni Lambruschi, subentrato al posto di Mangano alla guida tecnica della squadra.\nLa vittoria finale \u00e8 ai danni della neopromossa Seme d'Arancia Barcellona Pozzo di Gotto, nelle cui file militavano i futuri azzurri Matteo Soragna, Agostino Li Vecchi e Rodolfo Rombaldoni. Sono soprattutto il capitano Giuseppe Cass\u00ec, bandiera del basket ragusano, e i lunghi Masper e Passerelli, a portare la squadra finalmente in Serie A2, dopo una rincorsa interminabile fatta di tanti play-off. Contro Barcellona, la Virtus vince in Gara-3, in casa.\nIl finale di stagione infine regala anche la gioia della vittoria del campionato nazionale cadetti contro l'altra promossa Roseto Basket.\nLe prime stagioni in A2.\nNell'ottobre 1998 viene inaugurato il nuovo impianto sportivo, il PalaMinardi, con capienza massima di quasi 4.000 spettatori, in occasione della prima giornata di campionato contro l'altra neopromossa del campionato di Serie A2, Biella.\nNel 1998-99, conquistata la salvezza all'ultima giornata con la vittoria casalinga su Roseto, la Virtus riesce a qualificarsi ai play-off, dove al primo turno elimina Jesi con un 2-0 nella serie. Nella semifinale valevole per la promozione in Serie A1, invece, cede il passo alla Viola Reggio Calabria (nelle cui file figurava il futuro campione NBA Emanuel Gin\u00f3bili). Sempre in quell'anno resta memorabile la vittoria contro la Scavolini Pesaro.\nLa stagione 1999-00 si rivela discreta, infatti viene conquistata la salvezza agiatamente. La Virtus finisce la stagione al decimo posto su 11 squadre e solamente per la differenza canestri non riesce a piazzarsi al nono posto, l'ultima piazza valevole per i play-off in A1.\nNella stagione 2000-2001 conquista di nuovo i play-off valevoli per la promozione nella massima serie, ma viene eliminata in semifinale per 3-2 dalla Pallacanestro Reggiana.\nIl declino.\nLa stagione 2001-02 presenta ai nastri di partenza un roster spaccato in due, con 5 elementi di categoria e 5 panchinari non proprio all'altezza. Si assiste al ritorno di Darryl Wilson e agli acquisti di Lamont Barnes, Roy Hairston, Luciano Masieri e il nazionale americano Kiwane Garris. Alla seconda giornata, Ragusa vince in trasferta a Rimini con 48 punti di scarto (65-113). A fine stagione, la squadra chiude con 16 vittorie e 20 sconfitte, rimanendo fuori dai play-off per via del nono posto in classifica.\nIntanto, probabilmente proprio a causa di questa campagna acquisti dispendiosa, per la Virtus iniziano seri problemi economici.\nNel corso della campionato 2002-03, Ragusa occupa perlopi\u00f9 la seconda met\u00e0 della classifica. Chiude l'annata al terzultimo posto con 13 vittorie e 19 sconfitte, raggiungendo la salvezza. Ad aprile gioca la partita con il punteggio pi\u00f9 alto della propria storia, in occasione della sconfitta casalinga contro Teramo per 123-125.\nLa stagione 2003-04 \u00e8 l'ultima disputata in Legadue. I problemi economici diventano gravi in estate, e solo dopo le sottoscrizioni popolari di tanti sportivi la squadra viene approntata pochi giorni prima dell'inizio del campionato. Nonostante ci\u00f2, in un torneo che grazie all'aumento delle squadre partecipanti vedeva eccezionalmente retrocessa solo l'ultima classificata, il 14 gennaio Ragusa espugna il parquet dell'ultima classificata Imola con un canestro allo scadere di Germ\u00e1n Sciutto, e va a +6 in classifica sugli imolesi con anche entrambi gli scontri diretti a favore. A fine febbraio, la dirigenza \u00e8 costretta a cedere il giocatore pi\u00f9 rappresentativo, Leopoldo Ruiz Moreno. Nel frattempo il vantaggio sui romagnoli si assottiglia sempre di pi\u00f9, tanto che il 7 marzo la formazione iblea si fa superare in classifica e scende in ultima posizione. Le speranze di salvezza rimangono accese fino all'ultima giornata della fase a orologio che mette di fronte proprio Imola e Ragusa, entrambe appaiate a 18 punti, ma la sconfitta per 81-72 sancisce la retrocessione in Serie B1.\nNel primo anno di B1, nel 2004-05, bisogna subito rinunciare a rincorrere la promozione, perch\u00e9 le risorse economiche sono esigue. L'entusiasmo attorno alla Virtus comincia a scemare, tuttavia la stagione termina meglio del previsto, con la salvezza ottenuta in gara tre del primo turno di play-out, quindi con un turno d'anticipo. Sulla panchina virtussina ha debuttato Gianni Recupido, mentre in squadra si sono messi in luce Giacomo Sereni, Pablo Filloy, Maurizio Cohen, il capitano Stefano Zampogna e la guardia Ryan Bucci.\nIl fallimento.\nGi\u00e0 in apertura della stagione 2005-06, la rivista sportiva \"Superbasket\" candida Ragusa per la retrocessione diretta. La squadra retrocede con due giornate d'anticipo, presentandosi a molte partite con 7 o 8 giocatori a referto. Oltre alle pesanti sconfitte, va registrato che il palazzetto dello sport ragusano \u00e8 frequentato da solo un centinaio di spettatori a partita.\nI soldi non ci sono e la rosa approntata ne \u00e8 la conseguenza: l'unico elemento di categoria \u00e8 il pivot Davide Zambon, mentre i giovani ragusani vengono valorizzati. Gli altri elementi provenivano prevalentemente dalla Serie B2 e tra loro vi erano Maurizio Giusti, Gabriele Maggio e Freddy Passerelli. Nell'estate 2006, dopo la retrocessione in Serie B2, la Virtus Ragusa cede il titolo ed \u00e8 costretta a ripartire dalla societ\u00e0 Basket Club, in Serie C1, con il nome di Nova Virtus.\nLa Nova Virtus.\nLa squadra viene ricostruita con una nuova dirigenza, tra cui Ninni Gebbia e Gigi Biazzo, e torna a giocare nel PalaPadua. All'esordio in Serie C1, la societ\u00e0 \u00e8 giunta al 5\u00ba posto del girone H ed \u00e8 stata sconfitta ai play-off dalla Gemelli Barcellona. Tra i giocatori pi\u00f9 importanti, oltre agli ex Virtus Passerelli, Sorrentino e Parrino, si sono distinti il capitano Andrea Tumino, la guardia Salvatore Lissandrello e Marco Blanda, quest'ultimo proveniente da Veroli.\nNel 2009-10 riesce a raggiungere i play-off, ma viene eliminata in semifinale in gara tre dalla Pallacanestro Siracusa. Nell'estate 2010, a seguito del buon risultato della stagione passata, viene accolta la richiesta di ripescaggio in B dilettanti, cos\u00ec si appronta una squadra per puntare alla salvezza; al contrario, tra infortuni di giocatori chiave come Mattia Terrana e partite perse all'ultimo respiro, la stagione 2010-11 si concluse con la retrocessione in C dilettanti, retrocessione tra l'altro ottenuta a seguito della sconfitta nell'ultima giornata contro l'Orlandina Basket.\nNel pre-campionato 2011-12, a seguito della retrocessione, la dirigenza virtussina ripiana i debiti accumulati nella precedente stagione, ma non potendo usufruire di un budget sufficiente per ingaggiare giocatori di categoria per puntare subito ad una nuova promozione decide di approntare un roster costituito prevalentemente da giocatori delle giovanili, nati tra il 1994 e 1995, ad eccezione dei \"senior\" Mammana e Matteo Distefano. Il campionato si conclude con una dignitosa retrocessione con sette vittorie all'attivo per la giovane formazione.\nLa Virtus Kleb Ragusa.\nNell'estate 2020, dall'unione di Basket Club Ragusa e Kleb Basket Ferrara nasce la Virtus Kleb Ragusa, che rileva il titolo di Porto Sant'Elpidio e partecipa alla Serie B. Formalmente, la societ\u00e0 \u00e8 denominata Fortitudo Basket Ragusa.\nImpianto di gioco.\nIn passato gli impianti che hanno ospitato le partite di basket delle formazioni ragusane sono stati:"}
{"id": "802137", "revid": "1543377", "url": "https://it.wikipedia.org/wiki?curid=802137", "title": "243 Ida", "text": "243 Ida \u00e8 un asteroide della fascia principale, appartenente alla famiglia Coronide e classificato come asteroide di tipo S. Esso fu scoperto nel 1884 da Johann Palisa e ha un diametro medio di circa . Ida presenta un'orbita caratterizzata da un semiasse maggiore pari a e da un'eccentricit\u00e0 di 0,0423704, inclinata di 1,13290\u00b0 rispetto all'eclittica. Il suo nome \u00e8 dedicato a Ida, nella mitologia greca una ninfa del monte Ida che fu balia di Zeus. Ida fu il primo asteroide binario ad essere scoperto; esso \u00e8 infatti accompagnato da un piccolo satellite di , Dattilo, scoperto il 28 agosto 1993 durante la missione della sonda Galileo.\nCome tutti gli asteroidi appartenenti alla fascia principale, l'orbita di Ida giace tra quella di Marte e Giove. Il suo periodo di rivoluzione \u00e8 di 4,84 anni mentre il suo periodo di rotazione \u00e8 di 4,63 ore. Ha una forma irregolare e allungata ed \u00e8 apparentemente composto da due larghi oggetti tenuti insieme in una forma che fa venire in mente un cornetto. La sua superficie \u00e8 una delle pi\u00f9 craterizzate del sistema solare e presenta una vasta variet\u00e0 di crateri differenti per et\u00e0 e grandezza.\nDattilo fu scoperto da Ann Harch nelle immagini arrivate dalla sonda Galileo. Il suo nome, Dattilo, deriva dai Dattili, creature che secondo la mitologia greca abitavano il Monte Ida. Avendo un diametro di soli , Dattilo \u00e8 circa un ventunesimo della grandezza di Ida. La sua orbita intorno a Ida non pu\u00f2 essere determinata con molta accuratezza. Comunque, le restrizioni delle possibili orbite permettono un'approssimativa determinazione della densit\u00e0 di Ida, che ha rivelato che Ida \u00e8 povera di minerali metallici. Dattilo e Ida hanno, perci\u00f2, caratteristiche simili, portando a pensare che abbiano avuto un'origine comune.\nLe immagini provenienti dalla sonda Galileo e le successive misurazioni della massa di Ida forniscono nuove informazioni riguardanti la geologia degli asteroidi di tipo S. Prima del flyby di Galileo, erano state proposte molte differenti teorie per spiegarne la composizione in termini di minerali. Determinare questa composizione permette una correlazione tra la caduta delle meteoriti sulla Terra e la loro origine nella cintura degli asteroidi. I dati provenienti dal flyby puntavano agli asteroidi di tipo S come fonte delle ordinarie Condriti, il pi\u00f9 comune tipo di asteroidi trovati sulla Terra.\nScoperta e osservazioni.\nIda fu scoperto il 29 settembre 1884 da un astronomo austriaco, Johann Palisa all'Osservatorio di Vienna. Era il 45\u00b0 asteroide che scopriva. Il nome Ida fu dato all'asteroide da Moriz von Kuffner, un produttore di birra e astronomo amatoriale viennese fautore dell'omonimo osservatorio. Nella mitologia greca, Ida era una ninfa di Creta che allev\u00f2 il dio Zeus. Ida fu riconosciuto come un membro della famiglia Coronide da Kiyotsugu Hirayama, che propose nel 1918 che il gruppo comprendesse il resto dei corpi precursori distrutti.\nLo spettro di riflessione di Ida fu misurato il 16 settembre 1980 dagli astronomi David James Tholen e Edward F. Tedesco come parte del programma ECAS. Il suo spettro risult\u00f2 essere uguale a quello degli asteroidi di tipo S. Molte osservazioni di Ida furono effettuate nel 1993 dallo United States Naval Observatory Flagstaff Station e dall'Osservatorio di Oak Ridge. Queste osservazioni migliorarono le misurazioni dell'orbita di Ida attorno al Sole e ridussero l'incertezza della sua posizione durante il flyby di Galileo da 78 a 60\u00a0km.\nEsplorazione.\nIl flyby di Galileo.\nIda fu osservato dalla sonda spaziale Galileo, diretta verso Giove nel 1993. I suoi incontri con gli asteroidi Gaspra e Ida furono secondari rispetto alla missione di esplorazione di Giove. Questi furono scelti come obiettivi in risposta ad una nuova politica della NASA che invitava tutti coloro che pianificavano missioni di veicoli spaziali che avrebbero attraversato la fascia di asteroidi a prendere in considerazione la possibilit\u00e0 di effettuare flyby con tali corpi celesti. Nessuna missione in precedenza aveva mai tentato un flyby simile. Galileo fu lanciato in orbita dallo Space Shuttle Atlantis missione STS-34 il 18 ottobre 1989. Cambiare la traiettoria di 'Galileo' per avvicinarsi a Ida richiese un consumo di di propellente. I pianificatori della missione ritardarono la decisione di tentare un flyby finch\u00e9 non furono certi che il veicolo spaziale avrebbe avuto abbastanza propellente per terminare la propria missione su Giove.\nLa traiettoria di Galileo nel suo percorso verso Giove lo port\u00f2 nella fascia asteroidale due volte. Durante il secondo passaggio, esegu\u00ec un flyby su Ida il 28 agosto 1993 ad una velocit\u00e0 di rispetto all'asteroide. Le immagini di bordo ripresero Ida da una distanza di fino alla distanza minima di . Ida \u00e8 stato il secondo asteroide, dopo Gaspra, ad essere ripreso da un veicolo spaziale. Circa il 95% della superficie di Ida rientr\u00f2 nelle riprese della sonda durante il flyby.\nLa trasmissione delle tante immagini di Ida fu ritardata a causa di un guasto dell'antenna ad alto guadagno. Le prime cinque immagini furono ricevute nel settembre 1993. Tra queste era compreso un mosaico dell'asteroide ad una risoluzione di 31\u201338 m/pixel. Le immagini rimanenti furono inviate la primavera successiva, quando il veicolo riusc\u00ec, in prossimit\u00e0 della Terra, a trasmettere ad una velocit\u00e0 pi\u00f9 alta.\nScoperte.\nI dati ricavati dai flyby di \"Galileo\" su Gaspra e Ida e dalla missione NEAR Shoemaker permisero per la prima volta di studiare la geologia degli asteroidi. La superficie relativamente larga di Ida esibiva una svariata gamma di tratti geologici. La scoperta di Dattilo, il primo satellite confermato di un asteroide, provvide ulteriori informazioni sulla composizione di Ida.\nIda viene classificato come un asteroide di tipo S basandosi su misurazioni spettroscopiche da terra. La composizione degli asteroidi di tipo S era incerta prima dei flyby di \"Galileo\"; in seguito a questa missione si \u00e8 supposto che essi sono composti da due minerali che sono stati rilevati nelle meteoriti che cadono sulla Terra: condrite ordinaria e meteorite ferro-rocciosa. La stabilit\u00e0 a lungo termine dell'orbita di Dattilo induce a pensare che la densit\u00e0 di Ida sia inferiore a . Tutto ci\u00f2 esclude una composizione ferro-rocciosa; se Ida fosse fatta di materiali ricchi di ferro e nichel con una densit\u00e0 di , dovrebbe contenere pi\u00f9 del 40% di spazio vuoto.\nLe immagini di \"Galileo\" portarono anche a scoprire che su Ida ha luogo l'erosione spaziale, un processo che col passare del tempo causa una colorazione pi\u00f9 rossa nelle regioni pi\u00f9 vecchie. Lo stesso processo avviene anche su Dattilo che mostra per\u00f2 meno cambiamenti. Quest'azione sulla superficie di Ida ha rivelato un altro dettaglio sulla sua composizione: lo spettro di riflessione delle parti appena esposte dall'erosione della superficie assomiglia alle ordinarie condriti, ma le regioni pi\u00f9 vecchie hanno uno spettro simile a quello degli asteroidi di tipo S.\nEntrambe le scoperte - gli effetti del tempo meteorologico spaziale e la bassa densit\u00e0 - portarono ad una nuova comprensione riguardo al rapporto esistente fra gli asteroidi di tipo S e le condriti ordinarie. Gli asteroidi di tipo S sono il tipo di asteroide pi\u00f9 numeroso nella parte interna della fascia degli asteroidi. Le condriti ordinarie sono, allo stesso modo, il tipo pi\u00f9 comune di meteorite trovata sulla Terra. Lo spettro di riflessione misurato dalle osservazioni remote degli asteroidi di tipo S, comunque, non corrisponde a quello delle condriti ordinarie. Il flyby di 'Galileo' su Ida ha permesso di formulare l'ipotesi che alcuni asteroidi di tipo S, in particolare quelli della famiglia Coronide, potrebbero essere la fonte di questi meteoriti.\nCaratteristiche fisiche.\nLa massa di Ida \u00e8 compresa tra i 3,65 e i 4,99 \u00d7 1019 kg. Il suo campo gravitazionale produce un'accelerazione di circa 0,3-1,1\u00a0cm/s\u00b2 sulla sua superficie. Questo campo \u00e8 cos\u00ec debole che un astronauta posizionato sulla sua superficie potrebbe saltare da una delle estremit\u00e0 di Ida all'altra, e un oggetto che si muove a pi\u00f9 di sfuggirebbe all'asteroide.\nIda \u00e8 un asteroide fortemente allungato, con una superficie irregolare, che ricorda la forma di un cornetto. La lunghezza di Ida \u00e8 2,35 volte la sua profondit\u00e0, e una specie di \"strozzatura centrale\" divide l'asteroide in due parti geologicamente diverse. Questa forma compressa \u00e8 coerente con l'ipotesi che Ida si sia costituito a partire da due grandi componenti massicce separate, e che dei detriti abbiano riempito lo spazio tra di loro. Questi detriti tuttavia, non furono rilevati nelle immagini ad alta risoluzione scattate da \"Galileo\". Sebbene su Ida ci siano alcuni ripidi pendii con un'inclinazione superiore ai 50\u00b0, la pendenza generalmente non supera i 35\u00ba. La forma irregolare di Ida \u00e8 responsabile dell'elevata irregolarit\u00e0 del campo gravitazionale dell'asteroide. L'accelerazione in superficie \u00e8 pi\u00f9 bassa alle estremit\u00e0 dell'asteroide a causa della loro elevata velocit\u00e0 di rotazione. \u00c8 anche bassa vicino alla \"strozzatura centrale\" perch\u00e9 la massa dell'asteroide \u00e8 concentrata nelle due met\u00e0, ovvero, lontano dalla \"strozzatura\" stessa.\nAspetto della superficie.\nLa superficie di Ida appare considerevolmente craterizzata e per la maggior parte grigia, bench\u00e9 zone scoperte o di recente formazione si presentino con piccole variazioni di colore. Vicino ai crateri, sono evidenti altri particolari, come solchi, creste e sporgenze. Ida \u00e8 coperta da uno spesso strato di regolite, liberatasi dai detriti, che oscurano la roccia solida sottostante. I frammenti di detriti pi\u00f9 grandi e i massi sono chiamati \"ejecta block\", e parecchi di questi sono stati osservati sulla superficie.\nLa regolite.\nLa superficie di Ida \u00e8 ricoperta da uno strato di roccia polverizzata, chiamata regolite, per uno spessore di 50\u2013100\u00a0m. Questo materiale fu prodotto da impatti e distribuito sulla superficie di Ida dai processi geologici. Le osservazioni di \"Galileo\" forniscono prove di recenti movimenti di regolite lungo i pendii.\nLa regolite presente su Ida \u00e8 composta di silicati quali olivina e pirossene. I suoi cambiamenti nel corso del tempo sono dovuti ad un processo chiamato erosione spaziale. A causa di questo processo, la regolite meno recente appare pi\u00f9 rossa rispetto al materiale apparso sulla superficie recentemente.\nParzialmente immersi nella regolite di Ida, sono stati identificati 20 grandi ejecta block di larghezza compresa tra i 40 e i 150\u00a0m. Gli ejecta block costituiscono i pezzi pi\u00f9 grandi di regolite. Poich\u00e9 ci si aspetta che gli ejecta block vengano rapidamente distrutti da impatti astronomici, si ipotizza che quelli attualmente presenti sulla superficie o siano di recente formazione o che siano recentemente venuti a galla a seguito di impatti astronomici. La maggior parte di questi ejecta block si trovano nei crateri Lascaux e Mammoth, ma non dovrebbero avere avuto origine l\u00ec. Questa area attrae i detriti a causa dell'irregolare campo gravitazionale di Ida. Alcuni ejecta block potrebbero essere stati espulsi dal recente cratere Azzurra sulla parte opposta dell'asteroide.\nStruttura.\nMolte importanti strutture caratterizzano la superficie di Ida. L'asteroide sembra essere diviso in due met\u00e0, comunemente indicate come \"regione 1\" e \"regione 2\", collegate da una \"strozzatura\". Questo tratto potrebbe essere stato riempito dai detriti, oppure potrebbe essere il risultato dell'espulsione di materiale dall'asteroide in seguito a vari impatti.\nLa \"regione 1\" di Ida contiene due grandi strutture. Una \u00e8 una prominente dorsale lunga 40\u00a0km chiamata \"Townsend Dorsum\" che si estende per 150 gradi attorno alla superficie. La seconda struttura \u00e8 la \"Vienna Regio\", una grande depressione della superficie di Ida.\nLa \"regione 2\" presenta molti insiemi di solchi, la maggior parte dei quali sono larghi 100 metri o meno e hanno una lunghezza che arriva fino a 4\u00a0km; sono localizzati in prossimit\u00e0 dei crateri Mammoth, Lascaux e Kartchner pur senza essere connessi con questi. Alcuni solchi sono stati messi in relazione con impatti astronomici, come ad esempio un gruppo situato di fronte a Vienna Regio.\nCrateri.\nIda \u00e8 uno dei corpi pi\u00f9 densamente craterizzati nel Sistema solare, e gli impatti hanno costituito il processo primario nello scolpire la sua superficie. La craterizzazione ha raggiunto il punto di saturazione, ovvero nuovi impatti cancellano l'evidenza dei pi\u00f9 vecchi, lasciando il numero totale dei crateri approssimativamente invariato. La superficie \u00e8 coperta da crateri di tutte le dimensioni e di tutti gli stadi di degradazione, e che variano in et\u00e0 dai pi\u00f9 recenti a quelli risalenti a Ida stessa. I cratere pi\u00f9 antichi in assoluto dovrebbero essersi formati durante la fase di rottura dei corpi appartenenti alla Famiglia Coronide. Il cratere pi\u00f9 largo, Lascaux, misura quasi di diametro. La \"regione 2\" contiene quasi tutti i crateri pi\u00f9 larghi di in diametro, mentre la \"regione 1\" non ne ha per niente. Alcuni crateri sono disposti in catene.\nI pi\u00f9 grandi crateri hanno preso il nome da grotte e da tunnel di lava della Terra. Il cratere Azzurra, per esempio, prende il nome dalla grotta sommersa dell'isola di Capri conosciuta come Grotta Azzurra. Azzurra sembra essere il risultato del pi\u00f9 recente impatto avvenuto su Ida. Gli ejecta block che sono derivati da questa collisione sono distribuiti in maniera discontinua sulla superficie di Ida e sono responsabili delle variazioni a larga scala di colore e di albedo della superficie. Un'eccezione alla morfologia dei crateri \u00e8 il recente Fingal, un cratere asimmetrico che, su un lato, ha un netto limite tra il fondo e le pareti. Un altro cratere significante \u00e8 Afon, che segna il meridiano primo di Ida.\nI crateri hanno una struttura semplice: sono a forma di scodella senza una base piatta e senza sommit\u00e0 centrali. Essi sono distribuiti uniformemente su Ida, ad eccezione di una zona a nord del cratere Choukoutien che \u00e8 pi\u00f9 piana e meno craterizzata. Gli ejecta scavati da impatti sono depositati in maniera differente rispetto ai pianeti a causa della rapida rotazione, della bassa gravit\u00e0 e della forma irregolare. Gli ejecta blanket si posizionano asimmetricamente attorno ai loro crateri, ad eccezione di quelli scagliati con una velocit\u00e0 abbastanza alta da sfuggire dall'asteroide, che in questo caso vanno permanentemente perduti.\nComposizione.\nIda \u00e8 classificato come un asteroide di tipo S basandosi sulla somiglianza del suo spettro di riflessione con quello di asteroidi simili. Gli asteroidi di questo tipo condividono la propria composizione con quella delle meteoriti ferro-rocciose o della condrite. La composizione interna non \u00e8 stata analizzata direttamente, ma si suppone essere simile ai materiali contenuti nelle condriti in base alle osservazioni delle variazioni di colore della superficie e alla sua densit\u00e0 apparente di 2,27-. Le condriti contengono quantit\u00e0 variabili di silicati, quali olivina e pirossene, ferro e feldspato. L'olivina e il pirossene sono stati rilevati su Ida da \"Galileo\". Il contenuto di minerale sembra essere omogeneo in tutta la sua estensione. \"Galileo\" ha rilevato anche variazioni minime sulla superficie e la rotazione dell'asteroide indica una densit\u00e0 uniforme. Supponendo che la sua composizione sia simile a quella delle condriti, la cui densit\u00e0 va dai 3,48 ai , Ida avrebbe una porosit\u00e0 dall'11 al 42%.\nL'interno di Ida contiene, probabilmente, quantit\u00e0 di roccia da impatto o da frattura, chiamata megaregolite. Lo strato di megaregolite di Ida si estende da centinaia di metri a pochi chilometri al di sotto della superficie. Alcune rocce nell'interno di Ida potrebbero essersi spaccate al di sotto dei larghi crateri Mammoth, Lascaux e Undara.\nOrbita e rotazione.\nIda fa parte della famiglia Coronide della fascia principale. Ida orbita attorno al Sole ad una distanza media di (), tra l'orbita di Marte e quella di Giove. Il suo periodo di rivoluzione \u00e8 di 4,81089 anni.\nIl periodo di rotazione di Ida \u00e8 di 4,63 ore, e ci\u00f2 ne fa uno degli asteroidi con la pi\u00f9 alta velocit\u00e0 di rotazione finora scoperti. Il massimo momento di inerzia calcolato per un oggetto di densit\u00e0 uniforme e della stessa forma di Ida, coincide con l'asse di rotazione dell'asteroide. Ci\u00f2 suggerisce che non ci siano grandi variazioni di densit\u00e0 all'interno dell'asteroide. L'asse di rotazione di Ida ha un periodo di precessione di 77 migliaia di anni, a causa della gravit\u00e0 del Sole che agisce sulla forma non sferica dell'asteroide.\nOrigine.\nIda si origin\u00f2 dalla frattura di un corpo di circa 120\u00a0km di diametro che diede origine alla famiglia Coronide. L'asteroide progenitore era lievemente diverso, con metalli pi\u00f9 pesanti diffusi nel nucleo. \u00c8 incerto da quanto tempo si sia verificato l'evento. Secondo un'analisi del processo di craterizzazione di Ida, la sua superficie risale a pi\u00f9 di un miliardo di anni fa. Tuttavia, ci\u00f2 \u00e8 in contrasto con l'et\u00e0 stimata del sistema Ida-Dattilo, che \u00e8 meno di 100 milioni di anni; a causa della sua piccola grandezza, \u00e8 improbabile che Dattilo possa essere sfuggito alla distruzione per collisione per cos\u00ec tanto tempo. La differenza di et\u00e0 stimata potrebbe essere spiegata tramite un crescente tasso di craterizzazione dai detriti provenienti dalla distruzione del corpo di origine dei Coronidi.\nDattilo.\nAttorno a Ida orbita un piccolo satellite di nome Dattilo. Il suo nome ufficiale \u00e8 (243) Ida I Dattilo e fu scoperto dalla sonda \"Galileo\" durante il suo flyby nel 1993. Queste immagini fornirono la prima conferma diretta di un satellite asteroidale. A quel tempo, Dattilo era distante 90\u00a0km da Ida, e orbitava in modo progrado. La superficie di Dattilo \u00e8 pesantemente craterizzata, come Ida, ed \u00e8 composta di materiali simili. La sua origine \u00e8 incerta, ma i dati del flyby suggeriscono che sia un frammento del corpo di origine dei Coronidi.\nScoperta.\nDattilo \u00e8 stato scoperto il 17 febbraio 1994 da Ann Harch, membro della missione \"Galileo\", mentre esaminava le immagini scaricate dalla sonda. \"Galileo\" aveva ripreso 47 immagini di Dattilo in un periodo di osservazione di 5,5 ore nell'agosto 1993. La sonda si trovava ad una distanza di da Ida e di da Dattilo quando, 14 minuti prima del massimo avvicinamento all'asteroide, scatt\u00f2 la prima foto di Dattilo.\nDattilo fu inizialmente denominato 1993 (243) 1. Il nome attuale gli fu assegnato dall'Unione Astronomica Internazionale nel 1994, dai mitologici Dattili che abitavano il Monte Ida sull'Isola di Creta.\nCaratteristiche fisiche.\nDattilo \u00e8 \"a forma di uovo\", ma \"rimarchevolmente sferico\" e misura e il suo asse pi\u00f9 lungo \u00e8 orientato verso Ida. La superficie di Dattilo, come quella di Ida, esibisce craterizzazione satura. La superficie \u00e8 segnata da pi\u00f9 di una dozzina di crateri con un diametro pi\u00f9 grande di 80\u00a0m, ad indicare che la piccola luna ha sofferto di molte collisioni durante la sua storia. Almeno sei crateri formano una catena lineare, suggerendo che siano stati causati da detriti formatisi localmente, possibilmente espulsi da Ida. I crateri di Dattilo potrebbero contenere delle sommit\u00e0 centrali, diversamente da Ida. Questo particolare, insieme alla forma sferoidale di Dattilo, implicano che la luna, nonostante la sua piccola grandezza, sia controllata gravitazionalmente. Come Ida, la sua temperatura media \u00e8 di circa ().\nDattilo condivide molte caratteristiche con Ida. Ad esempio, i loro albedo e spettri di riflessione sono molto simili. Le piccole differenze indicano che il processo di erosione spaziale su Dattilo \u00e8 meno attivo. Le sue piccole dimensioni renderebbero impossibile la formazione di regolite in quantit\u00e0 significative. Al contrario, Ida \u00e8 ricoperta da un profondo strato di regolite.\nOrbita.\nL'orbita di Dattilo attorno Ida non \u00e8 conosciuta con precisione. \"Galileo\" era sul piano orbitale di Dattilo quando scatt\u00f2 la maggior parte delle sue immagini e ci\u00f2 rese difficile determinare la sua orbita in modo esatto. L'orbita di Dattilo ha direzione prograda ed \u00e8 inclinata di 8\u00b0 rispetto all'equatore di Ida. Basandosi su simulazioni al computer, il periapside di Dattilo, dovrebbe trovarsi ad una distanza da Ida maggiore di 65\u00a0km per rimanere su un'orbita stabile. Le diverse soluzioni orbitali generate dalle simulazioni trovano un limite nella necessit\u00e0 di avere un'orbita passante per i punti nei quali era presente quando fu osservato da \"Galileo\" alle 16:52:05 UT del 28 agosto 1993, a circa di distanza da Ida ad una longitudine di 85\u00b0. Il 26 aprile 1994, il telescopio spaziale Hubble osserv\u00f2 Ida per otto ore, ma non fu in grado di individuare Dattilo. L'individuazione sarebbe stata possibile se la luna si fosse trovata ad una distanza maggiore di da Ida.\nSupponendo che la sua orbita attorno a Ida sia circolare, Dattilo ha un periodo orbitale di 20 ore. La sua velocit\u00e0 orbitale \u00e8 approssimativamente di 10\u00a0m/s, \"pi\u00f9 o meno la velocit\u00e0 di una corsa veloce o di una palla da baseball lanciata lentamente\".\nEt\u00e0 e origine.\nDattilo dovrebbe essersi originata contemporaneamente a Ida, dalla distruzione dell'elemento progenitore dei corpi della famiglia Coronide. Tuttavia, potrebbe anche essersi formata pi\u00f9 di recente, forse sotto forma di ejecta da un enorme impatto con Ida. \u00c8 estremamente improbabile che sia stato catturato da Ida. Dattilo potrebbe aver subito un enorme impatto circa 100 milioni di anni fa, che ne ridusse le dimensioni."}
{"id": "802139", "revid": "287204", "url": "https://it.wikipedia.org/wiki?curid=802139", "title": "244 Sita", "text": "244 Sita \u00e8 un asteroide della fascia principale del diametro medio di circa 10,95\u00a0km. Scoperto nel 1884, presenta un'orbita caratterizzata da un semiasse maggiore pari a 2,1744495\u00a0UA e da un'eccentricit\u00e0 di 0,1375017, inclinata di 2,84354\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl suo nome \u00e8 dedicato a S\u012bt\u0101, nell'induismo la sposa di R\u0101ma."}
{"id": "802140", "revid": "729019", "url": "https://it.wikipedia.org/wiki?curid=802140", "title": "Kusarigama", "text": "Il \u00e8 un'arma giapponese, derivata dal kama, utilizzata sia nel combattimento a distanza che nel corpo a corpo; lo stile di combattimento basato su di essa \u00e8 detto kusarigamajutsu.\nCome suggerisce il nome stesso, si tratta di un'arma composta dall'unione di 2 elementi: il \"kusari\" (\u9396), ossia la catena che consente di aumentare la gittata dell'arma e di poterla recuperare una volta lanciata, ad un'estremita del quale \u00e8 collegato un \"kama\" (\u938c), strumento simile ad una piccola falce che, da un originario utilizzo agricolo (come diverse altre armi tipiche delle arti marziali orientali), \u00e8 divenuto poi un'arma da taglio vera e propria.\nAll'altra estremit\u00e0 della catena \u00e8 invece collegato un manico in piombo o acciaio che serve a bilanciare il peso durante il lancio.\nTale peso \u00e8 l'arma vera e propria, usata per colpire l'avversario prima che riesca ad avvicinarsi o per bloccargli la spada; il falcetto viene usato solo per finire l'avversario una volta reso inerme. Quest' arma possiede due funzioni: tagliare e frantumare. Ci voleva una certa abilit\u00e0 per saperla usare in modo quantomeno adeguato.\nIl kusarigama era prevalentemente utilizzata dalle persone povere, pi\u00f9 raramente dai samurai poich\u00e9 al contrario di questi ultimi, non potevano portare lame pi\u00f9 lunghe di due shaku (60 cm)."}
{"id": "802141", "revid": "287204", "url": "https://it.wikipedia.org/wiki?curid=802141", "title": "245 Vera", "text": "245 Vera \u00e8 un asteroide della fascia principale del diametro medio di circa 79,5\u00a0km. Scoperto nel 1885, presenta un'orbita caratterizzata da un semiasse maggiore pari a 3,1051178\u00a0UA e da un'eccentricit\u00e0 di 0,1958880, inclinata di 5,17295\u00b0 rispetto all'eclittica.\nL'origine del suo nome \u00e8 sconosciuta."}
{"id": "802142", "revid": "287204", "url": "https://it.wikipedia.org/wiki?curid=802142", "title": "246 Asporina", "text": "246 Asporina \u00e8 un asteroide della fascia principale del diametro medio di circa 60,1\u00a0km. Scoperto nel 1885, presenta un'orbita caratterizzata da un semiasse maggiore pari a 2,6952649\u00a0UA e da un'eccentricit\u00e0 di 0,1063067, inclinata di 15,64156\u00b0 rispetto all'eclittica.\nIl suo nome \u00e8 dedicato ad Asporina o \"Adporina\" una dea venerata nell'Asia Minore."}
{"id": "802143", "revid": "287204", "url": "https://it.wikipedia.org/wiki?curid=802143", "title": "247 Eukrate", "text": "Eucrante o 247 Eukrate \u00e8 un asteroide della fascia principale del diametro medio di circa 134,43\u00a0km. Scoperto nel 1885, presenta un'orbita caratterizzata da un semiasse maggiore pari a 2,7401264\u00a0UA e da un'eccentricit\u00e0 di 0,2443597, inclinata di 24,99143\u00b0 rispetto all'eclittica.\nIl suo nome \u00e8 dedicato a Eucrante, nella mitologia greca, una ninfa delle nereidi."}
{"id": "802144", "revid": "287204", "url": "https://it.wikipedia.org/wiki?curid=802144", "title": "248 Lameia", "text": "Lamia o 248 Lameia \u00e8 un asteroide della fascia principale del diametro medio di circa 48,66\u00a0km. Scoperto nel 1885, presenta un'orbita caratterizzata da un semiasse maggiore pari a 2,4711338\u00a0UA e da un'eccentricit\u00e0 di 0,0646083, inclinata di 4,05251\u00b0 rispetto all'eclittica.\nIl suo nome \u00e8 dedicato a Lamia, nella mitologia greca, una bellissima regina della Libia, figlia di Belo, che fece innamorare Zeus."}
{"id": "802146", "revid": "287204", "url": "https://it.wikipedia.org/wiki?curid=802146", "title": "249 Ilse", "text": "249 Ilse \u00e8 un asteroide della fascia principale del diametro medio di circa 34,83\u00a0km. Scoperto nel 1885, presenta un'orbita caratterizzata da un semiasse maggiore pari a 2,3776901\u00a0UA e da un'eccentricit\u00e0 di 0,2165826, inclinata di 9,62377\u00b0 rispetto all'eclittica.\nIl suo nome \u00e8 dedicato a Ilse, una principessa leggendaria dei Germani."}
{"id": "802147", "revid": "287204", "url": "https://it.wikipedia.org/wiki?curid=802147", "title": "250 Bettina", "text": "250 Bettina \u00e8 un asteroide della fascia principale del diametro medio di circa 79,75\u00a0km. Scoperto nel 1885, presenta un'orbita caratterizzata da un semiasse maggiore pari a 3,1498870\u00a0UA e da un'eccentricit\u00e0 di 0,1282415, inclinata di 12,81329\u00b0 rispetto all'eclittica.\nIl suo nome \u00e8 dedicato alla baronessa Bettina von Rothschild, moglie del banchiere austriaco Albert Salomon von Rothschild, il quale compr\u00f2 i diritti di battesimo per 50 \u00a3."}
{"id": "802148", "revid": "287204", "url": "https://it.wikipedia.org/wiki?curid=802148", "title": "251 Sophia", "text": "251 Sophia \u00e8 un asteroide della fascia principale del diametro medio di circa 28,42\u00a0km. Scoperto nel 1885, presenta un'orbita caratterizzata da un semiasse maggiore pari a 3,0922266\u00a0UA e da un'eccentricit\u00e0 di 0,1054112, inclinata di 10,52642\u00b0 rispetto all'eclittica.\nIl suo nome \u00e8 dedicato a Sophia Stoeltzel, moglie dell'astronomo Hugo von Seeliger (vedi 892 Seeligeria)."}
{"id": "802149", "revid": "287204", "url": "https://it.wikipedia.org/wiki?curid=802149", "title": "252 Clementina", "text": "252 Clementina \u00e8 un asteroide della fascia principale del diametro medio di circa 69,29\u00a0km. Scoperto nel 1885, presenta un'orbita caratterizzata da un semiasse maggiore pari a 3,1629931\u00a0UA e da un'eccentricit\u00e0 di 0,0735900, inclinata di 10,05094\u00b0 rispetto all'eclittica.\nL'origine del suo nome \u00e8 sconosciuta."}
{"id": "802150", "revid": "86599", "url": "https://it.wikipedia.org/wiki?curid=802150", "title": "253 Mathilde", "text": "253 Mathilde \u00e8 un asteroide della fascia principale del diametro medio di circa . Scoperto nel 1885, presenta un'orbita caratterizzata da un semiasse maggiore pari a e da un'eccentricit\u00e0 di 0,2634183, inclinata di 6,74088\u00b0 rispetto all'eclittica.\nL'asteroide \u00e8 dedicato a Mathilde Loewy, moglie dell'astronomo Maurice Loewy.\nLa sonda NEAR, durante il suo viaggio verso 433 Eros, ha effettuto il 27 giugno 1997 un sorvolo ravvicinato di 253 Mathilde: le informazioni raccolte hanno permesso di individuare ventitre crateri sulla sua superficie e di misura con buona precisione le dimensioni, la massa e l'albedo dell'asteroide."}
{"id": "802151", "revid": "287204", "url": "https://it.wikipedia.org/wiki?curid=802151", "title": "254 Augusta", "text": "Augusta \u00e8 un asteroide della fascia principale del diametro medio di circa 12,11\u00a0km. Scoperto nel 1886, presenta un'orbita caratterizzata da un semiasse maggiore pari a 2,1947497\u00a0UA e da un'eccentricit\u00e0 di 0,1213211, inclinata di 4,51365\u00b0 rispetto all'eclittica.\nStanti i suoi parametri orbitali, \u00e8 considerato il prototipo della famiglia Augusta di asteroidi.\nIl suo nome \u00e8 dedicato alla moglie dell'astronomo austriaco Karl Ludwig von Littrow."}
{"id": "802152", "revid": "287204", "url": "https://it.wikipedia.org/wiki?curid=802152", "title": "255 Oppavia", "text": "255 Oppavia \u00e8 un asteroide della fascia principale del diametro medio di circa 57,4\u00a0km. Scoperto nel 1886, presenta un'orbita caratterizzata da un semiasse maggiore pari a 2,7455270\u00a0UA e da un'eccentricit\u00e0 di 0,0802732, inclinata di 9,48456\u00b0 rispetto all'eclittica.\nIl suo nome fu dedicato alla citt\u00e0 di Opava, citt\u00e0 natale di Palisa, oggi nella Repubblica Ceca.\nFino al 2002 era considerato un componente della \"famiglia di asteroidi Cerere\"; in seguito \u00e8 stato riconosciuto, insieme allo stesso Cerere, come un \"intruso\" all'interno della famiglia (rinominata in famiglia Gefion), con la quale condivide i parametri orbitali ma non l'origine."}
{"id": "802153", "revid": "287204", "url": "https://it.wikipedia.org/wiki?curid=802153", "title": "256 Walpurga", "text": "256 Walpurga \u00e8 un asteroide della fascia principale del diametro medio di circa 63,34\u00a0km. Scoperto nel 1886, presenta un'orbita caratterizzata da un semiasse maggiore pari a 2,9978375\u00a0UA e da un'eccentricit\u00e0 di 0,0705889, inclinata di 13,31176\u00b0 rispetto all'eclittica.\nIl suo nome fu dedicato a Santa Valpurga, una santa di origine sassone dell'VIII secolo."}
{"id": "802155", "revid": "287204", "url": "https://it.wikipedia.org/wiki?curid=802155", "title": "257 Silesia", "text": "257 Silesia \u00e8 un asteroide della fascia principale del diametro medio di circa 72,66\u00a0km. Scoperto nel 1886, presenta un'orbita caratterizzata da un semiasse maggiore pari a 3,1170772\u00a0UA e da un'eccentricit\u00e0 di 0,1182933, inclinata di 3,64700\u00b0 rispetto all'eclittica.\nIl nome dell'asteroide corrisponde alla denominazione inglese della regione polacca della Slesia."}
{"id": "802156", "revid": "287204", "url": "https://it.wikipedia.org/wiki?curid=802156", "title": "258 Tyche", "text": "Tyche \u00e8 un asteroide della fascia principale del diametro medio di circa 64,78\u00a0km. Scoperto nel 1886, presenta un'orbita caratterizzata da un semiasse maggiore pari a 2,6150638\u00a0UA e da un'eccentricit\u00e0 di 0,2051836, inclinata di 14,29260\u00b0 rispetto all'eclittica.\nStanti i suoi parametri orbitali, \u00e8 solitamente considerato un membro della famiglia Eunomia di asteroidi, sebbene le sue notevoli dimensioni (inferiori solamente a quelle dello stesso Eunomia) abbiano portato ad ipotizzare che Tyche non condivida la stessa origine del resto della famiglia.\nIl suo nome \u00e8 dedicato a Tiche, nella mitologia greca, personificazione della fortuna."}
{"id": "802158", "revid": "287204", "url": "https://it.wikipedia.org/wiki?curid=802158", "title": "259 Aletheia", "text": "259 Aletheia \u00e8 un asteroide della fascia principale del diametro medio di circa 178,6\u00a0km. Scoperto nel 1886, presenta un'orbita caratterizzata da un semiasse maggiore pari a 3,1388141\u00a0UA e da un'eccentricit\u00e0 di 0,1219450, inclinata di 10,81809\u00b0 rispetto all'eclittica.\nIl suo nome \u00e8 dedicato alla dea greca Aletheia."}
{"id": "802159", "revid": "287204", "url": "https://it.wikipedia.org/wiki?curid=802159", "title": "260 Huberta", "text": "Huberta \u00e8 un asteroide della fascia principale del diametro medio di circa 94,67\u00a0km. Scoperto nel 1886, presenta un'orbita caratterizzata da un semiasse maggiore pari a 3,4442388\u00a0UA e da un'eccentricit\u00e0 di 0,1176004, inclinata di 6,41455\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome \u00e8 dedicato a Sant'Uberto, santo franco dell'VIII secolo."}
{"id": "802160", "revid": "287204", "url": "https://it.wikipedia.org/wiki?curid=802160", "title": "261 Prymno", "text": "261 Prymno \u00e8 un asteroide della fascia principale del diametro medio di circa 50,93\u00a0km. Scoperto nel 1886, presenta un'orbita caratterizzata da un semiasse maggiore pari a 2,3310255\u00a0UA e da un'eccentricit\u00e0 di 0,0903322, inclinata di 3,63612\u00b0 rispetto all'eclittica.\nIl suo nome \u00e8 dedicato alla ninfa Primno, nella mitologia greca, una delle Oceanine."}
{"id": "802161", "revid": "287204", "url": "https://it.wikipedia.org/wiki?curid=802161", "title": "262 Valda", "text": "262 Valda \u00e8 un asteroide della fascia principale. Scoperto nel 1886, presenta un'orbita caratterizzata da un semiasse maggiore pari a 2,5540610\u00a0UA e da un'eccentricit\u00e0 di 0,2135230, inclinata di 7,70397\u00b0 rispetto all'eclittica.\nL'origine del suo nome \u00e8 sconosciuta."}
{"id": "802162", "revid": "287204", "url": "https://it.wikipedia.org/wiki?curid=802162", "title": "263 Dresda", "text": "Dresda \u00e8 un asteroide della fascia principale, scoperto nel 1886 del diametro medio di circa 23,24\u00a0km.\nIl suo nome \u00e8 dedicato alla citt\u00e0 di Dresda.\nParametri orbitali.\nDresda presenta un'orbita caratterizzata da un semiasse maggiore pari a 2,8883042\u00a0UA e da un'eccentricit\u00e0 di 0,0779363, inclinata di 1,31409\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi."}
{"id": "802163", "revid": "287204", "url": "https://it.wikipedia.org/wiki?curid=802163", "title": "264 Libussa", "text": "264 Libussa \u00e8 un asteroide della fascia principale del diametro medio di circa 50,48\u00a0km. Scoperto nel 1886, presenta un'orbita caratterizzata da un semiasse maggiore pari a 2,7999167\u00a0UA e da un'eccentricit\u00e0 di 0,1339277, inclinata di 10,43082\u00b0 rispetto all'eclittica.\nIl suo nome \u00e8 dedicato a Libu\u0161e, leggendaria fondatrice della dinastia P\u0159emyslide e della citt\u00e0 di Praga."}
{"id": "802164", "revid": "287204", "url": "https://it.wikipedia.org/wiki?curid=802164", "title": "265 Anna", "text": "265 Anna \u00e8 un asteroide della fascia principale del diametro medio di circa 23,66\u00a0km. Scoperto nel 1887, presenta un'orbita caratterizzata da un semiasse maggiore pari a 2,4200870\u00a0UA e da un'eccentricit\u00e0 di 0,2677592, inclinata di 25,62704\u00b0 rispetto all'eclittica.\nIl suo nome probabilmente deriva da quello di Anna Kretschmar, coniugata Weiss, nuora del direttore dell'Osservatorio di Vienna, l'astronomo Edmund Weiss."}
{"id": "802165", "revid": "287204", "url": "https://it.wikipedia.org/wiki?curid=802165", "title": "266 Aline", "text": "266 Aline \u00e8 un asteroide della fascia principale del diametro medio di circa 109,09\u00a0km. Scoperto nel 1887, presenta un'orbita caratterizzata da un semiasse maggiore pari a 2,8042525\u00a0UA e da un'eccentricit\u00e0 di 0,1573873, inclinata di 13,39040\u00b0 rispetto all'eclittica.\nL'asteroide fu probabilmente dedicato a Linda (\"Aline\") Weiss, figlia del direttore dell'Osservatorio di Vienna Edmund Weiss."}
{"id": "802166", "revid": "287204", "url": "https://it.wikipedia.org/wiki?curid=802166", "title": "267 Tirza", "text": "267 Tirza \u00e8 un asteroide della fascia principale del diametro medio di circa 52,68\u00a0km. Scoperto nel 1887, presenta un'orbita caratterizzata da un semiasse maggiore pari a 2,7739354\u00a0UA e da un'eccentricit\u00e0 di 0,1028939, inclinata di 6,01245\u00b0 rispetto all'eclittica.\nPorta il nome di Tirza, una citt\u00e0 citata nel Cantico dei Cantici."}
{"id": "802167", "revid": "287204", "url": "https://it.wikipedia.org/wiki?curid=802167", "title": "268 Adorea", "text": "268 Adorea \u00e8 un asteroide della fascia principale del diametro medio di circa 139,89\u00a0km. Scoperto nel 1887, presenta un'orbita caratterizzata da un semiasse maggiore pari a 3,0979784\u00a0UA e da un'eccentricit\u00e0 di 0,1336285, inclinata di 2,43708\u00b0 rispetto all'eclittica.\nIl suo nome \u00e8 dedicato ad Adorea, una divinit\u00e0 romana che si identificava con la dea Vittoria."}
{"id": "802168", "revid": "287204", "url": "https://it.wikipedia.org/wiki?curid=802168", "title": "269 Justitia", "text": "269 Justitia \u00e8 un asteroide della fascia principale del diametro medio di circa 53,62\u00a0km. Scoperto nel 1887, presenta un'orbita caratterizzata da un semiasse maggiore pari a 2,6178758\u00a0UA e da un'eccentricit\u00e0 di 0,2120516, inclinata di 5,47780\u00b0 rispetto all'eclittica.\nIl suo nome \u00e8 dedicato alla dea romana \"Giustizia\", personificazione della giustizia."}
{"id": "802169", "revid": "287204", "url": "https://it.wikipedia.org/wiki?curid=802169", "title": "270 Anahita", "text": "270 Anahita \u00e8 un asteroide della fascia principale del diametro medio di circa 50,78\u00a0km. Scoperto nel 1887, presenta un'orbita caratterizzata da un semiasse maggiore pari a 2,1987046\u00a0UA e da un'eccentricit\u00e0 di 0,1506100, inclinata di 2,36568\u00b0 rispetto all'eclittica.\nIl suo nome \u00e8 dedicato ad Anahita, una divinit\u00e0 dell'antica Persia, delle sorgenti d'acqua, della fertilit\u00e0 e della maternit\u00e0,"}
{"id": "802170", "revid": "287204", "url": "https://it.wikipedia.org/wiki?curid=802170", "title": "271 Penthesilea", "text": "271 Penthesilea \u00e8 un asteroide della fascia principale del diametro medio di circa 57,93\u00a0km. Scoperto nel 1887, presenta un'orbita caratterizzata da un semiasse maggiore pari a 3,0058574\u00a0UA e da un'eccentricit\u00e0 di 0,0989453, inclinata di 3,53492\u00b0 rispetto all'eclittica.\nIl suo nome \u00e8 dedicato a Pentesilea, una figura della mitologia greca, figlia di Ares e di Otrera, regina delle Amazzoni."}
{"id": "802171", "revid": "287204", "url": "https://it.wikipedia.org/wiki?curid=802171", "title": "272 Antonia", "text": "272 Antonia \u00e8 un asteroide della fascia principale del diametro medio di circa 25,35\u00a0km. Scoperto nel 1888, presenta un'orbita caratterizzata da un semiasse maggiore pari a 2,7777458\u00a0UA e da un'eccentricit\u00e0 di 0,0307841, inclinata di 4,44336\u00b0 rispetto all'eclittica.\nL'origine del suo nome \u00e8 sconosciuta."}
{"id": "802172", "revid": "287204", "url": "https://it.wikipedia.org/wiki?curid=802172", "title": "273 Atropos", "text": "273 Atropos \u00e8 un asteroide della fascia principale del diametro medio di circa 29,27\u00a0km. Scoperto nel 1888, presenta un'orbita caratterizzata da un semiasse maggiore pari a 2,3951472\u00a0UA e da un'eccentricit\u00e0 di 0,1602627, inclinata di 20,44058\u00b0 rispetto all'eclittica.\nIl suo nome \u00e8 dedicato ad Atropo, nella mitologia greca, una delle tre Moire."}
{"id": "802173", "revid": "287204", "url": "https://it.wikipedia.org/wiki?curid=802173", "title": "274 Philagoria", "text": "274 Philagoria \u00e8 un asteroide della fascia principale del diametro medio di circa 26,57\u00a0km. Scoperto nel 1888, presenta un'orbita caratterizzata da un semiasse maggiore pari a 3,0401794\u00a0UA e da un'eccentricit\u00e0 di 0,1252438, inclinata di 3,68259\u00b0 rispetto all'eclittica.\nIl suo nome fu dedicato dallo scopritore ad un club ricreativo di Olm\u00fctz, odierna Olomouc."}
{"id": "802174", "revid": "287204", "url": "https://it.wikipedia.org/wiki?curid=802174", "title": "275 Sapientia", "text": "275 Sapientia \u00e8 un asteroide della fascia principale del diametro medio di circa 103\u00a0km. Scoperto nel 1888, presenta un'orbita caratterizzata da un semiasse maggiore pari a 2,7733499\u00a0UA e da un'eccentricit\u00e0 di 0,1609602, inclinata di 4,77006\u00b0 rispetto all'eclittica.\nIl suo nome \u00e8 dedicato alla Sapienza, alla saggezza."}
{"id": "802175", "revid": "287204", "url": "https://it.wikipedia.org/wiki?curid=802175", "title": "276 Adelheid", "text": "276 Adelheid \u00e8 un asteroide della fascia principale del diametro medio di circa 121,6\u00a0km. Scoperto nel 1888, presenta un'orbita caratterizzata da un semiasse maggiore pari a 3,1147111\u00a0UA e da un'eccentricit\u00e0 di 0,0722901, inclinata di 21,64329\u00b0 rispetto all'eclittica.\nL'origine del suo nome \u00e8 sconosciuta."}
{"id": "802176", "revid": "287204", "url": "https://it.wikipedia.org/wiki?curid=802176", "title": "277 Elvira", "text": "Elvira \u00e8 un asteroide della fascia principale del diametro medio di circa 27,19\u00a0km. Scoperto nel 1888, presenta un'orbita caratterizzata da un semiasse maggiore pari a 2,8856389\u00a0UA e da un'eccentricit\u00e0 di 0,0872747, inclinata di 1,16215\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi.\nIl suo nome \u00e8 dedicato ad un personaggio dei romanzi \"M\u00e9ditations po\u00e9tiques\" (1820) e \"Harmonies po\u00e9tiques et religieuses\" (1830) di Alphonse de Lamartine."}
{"id": "802177", "revid": "287204", "url": "https://it.wikipedia.org/wiki?curid=802177", "title": "278 Paulina", "text": "278 Paulina \u00e8 un asteroide della fascia principale del diametro medio di circa 35,01\u00a0km. Scoperto nel 1888, presenta un'orbita caratterizzata da un semiasse maggiore pari a 2,7568352\u00a0UA e da un'eccentricit\u00e0 di 0,1328225, inclinata di 7,82486\u00b0 rispetto all'eclittica.\nL'origine del suo nome \u00e8 sconosciuta."}
{"id": "802178", "revid": "287204", "url": "https://it.wikipedia.org/wiki?curid=802178", "title": "279 Thule", "text": "279 Thule \u00e8 un asteroide della fascia principale del diametro medio di circa 126,59\u00a0km. Scoperto nel 1888, presenta un'orbita caratterizzata da un semiasse maggiore pari a 4,2726405\u00a0UA e da un'eccentricit\u00e0 di 0,0116367, inclinata di 2,33792\u00b0 rispetto all'eclittica.\nThule \u00e8 caratterizzato da un'orbita definita \"inusuale\". Esso infatti appare in risonanza orbitale 3:4 con il pianeta Giove, agli estremi esterni della fascia principale. Costituisce di fatto un gruppo dinamico a parte di cui al momento sono noti solo altri due asteroidi: e ..\nIl suo nome \u00e8 dedicato a Thule, mitica terra incognita dell'estremo Nord."}
{"id": "802179", "revid": "287204", "url": "https://it.wikipedia.org/wiki?curid=802179", "title": "280 Philia", "text": "280 Philia \u00e8 un asteroide della fascia principale del diametro medio di circa 45,69\u00a0km. Scoperto nel 1888, presenta un'orbita caratterizzata da un semiasse maggiore pari a 2,9453789\u00a0UA e da un'eccentricit\u00e0 di 0,1059155, inclinata di 7,44284\u00b0 rispetto all'eclittica.\nIl suo nome \u00e8 dedicato alla ninfa greca delle naiadi \"Philia\" che, secondo il mito, insieme alle ninfe Coronida e Clidi avrebbe accudito il giovane Dioniso, nell'isola di Nasso."}
{"id": "802181", "revid": "287204", "url": "https://it.wikipedia.org/wiki?curid=802181", "title": "281 Lucretia", "text": "Lucretia \u00e8 un asteroide della fascia principale del diametro medio di circa 11,76\u00a0km. Scoperto nel 1888, presenta un'orbita caratterizzata da un semiasse maggiore pari a 2,1886338\u00a0UA e da un'eccentricit\u00e0 di 0,1317569, inclinata di 5,30523\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl suo nome fu dedicato all'astronoma britannica Caroline Lucretia Herschel, sorella di William Herschel e una delle prime donne a dare un importante contributo scientifico all'astronomia."}
{"id": "802182", "revid": "287204", "url": "https://it.wikipedia.org/wiki?curid=802182", "title": "Diocesi di Vac", "text": ""}
{"id": "802183", "revid": "287204", "url": "https://it.wikipedia.org/wiki?curid=802183", "title": "282 Clorinde", "text": "282 Clorinde \u00e8 un asteroide della fascia principale del diametro medio di circa 39,03\u00a0km. Scoperto nel 1889, presenta un'orbita caratterizzata da un semiasse maggiore pari a 2,3390948\u00a0UA e da un'eccentricit\u00e0 di 0,0810264, inclinata di 9,02288\u00b0 rispetto all'eclittica.\nIl suo nome fu dedicato a Clorinda, la figlia di Senapo, il re d'Etiopia, importante eroina nella Gerusalemme liberata di Torquato Tasso,"}
{"id": "802184", "revid": "648716", "url": "https://it.wikipedia.org/wiki?curid=802184", "title": "283 Emma", "text": "283 Emma \u00e8 un asteroide della fascia principale del diametro medio di circa 148,06\u00a0km. Scoperto nel 1889, presenta un'orbita caratterizzata da un semiasse maggiore pari a e da un'eccentricit\u00e0 di 0,1442154, inclinata di 7,98848\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Eos di asteroidi.\nNel 2003 \u00e8 stato individuato un satellite a cui \u00e8 stata assegnata la designazione provvisoria S/2003 (283) 1. Il satellite, di dimensioni non ben accertate tra i 4 e i 14 km, orbita a 581 (\u00b13,6) km in 3,353 (\u00b10,00093) giorni.\nL'origine del suo nome \u00e8 sconosciuta."}
{"id": "802185", "revid": "287204", "url": "https://it.wikipedia.org/wiki?curid=802185", "title": "284 Amalia", "text": "284 Amalia \u00e8 un asteroide della fascia principale del diametro medio di circa 52,95\u00a0km. Scoperto nel 1889, presenta un'orbita caratterizzata da un semiasse maggiore pari a 2,3583205\u00a0UA e da un'eccentricit\u00e0 di 0,2229383, inclinata di 8,06317\u00b0 rispetto all'eclittica.\nL'origine del suo nome \u00e8 sconosciuta."}
{"id": "802186", "revid": "287204", "url": "https://it.wikipedia.org/wiki?curid=802186", "title": "285 Regina", "text": "285 Regina \u00e8 un asteroide della fascia principale del diametro medio di circa 45,13\u00a0km. Scoperto nel 1889, presenta un'orbita caratterizzata da un semiasse maggiore pari a 3,0805180\u00a0UA e da un'eccentricit\u00e0 di 0,2093546, inclinata di 17,62475\u00b0 rispetto all'eclittica.\nL'origine del suo nome \u00e8 sconosciuta."}
{"id": "802187", "revid": "287204", "url": "https://it.wikipedia.org/wiki?curid=802187", "title": "286 Iclea", "text": "286 Iclea \u00e8 un asteroide della fascia principale del diametro medio di circa 94,3\u00a0km. Scoperto nel 1889, presenta un'orbita caratterizzata da un semiasse maggiore pari a 3,1938930\u00a0UA e da un'eccentricit\u00e0 di 0,0348593, inclinata di 17,87773\u00b0 rispetto all'eclittica.\nIl suo nome fu dedicato ad \"Iclea\", eroina della novella \"Urania\", scritta nel 1889 dall'astronomo e scrittore francese Camille Flammarion."}
{"id": "802188", "revid": "287204", "url": "https://it.wikipedia.org/wiki?curid=802188", "title": "287 Nephthys", "text": "287 Nephthys \u00e8 un asteroide della fascia principale del diametro medio di circa 67,6\u00a0km. Scoperto nel 1889, presenta un'orbita caratterizzata da un semiasse maggiore pari a 2,3526140\u00a0UA e da un'eccentricit\u00e0 di 0,0238173, inclinata di 10,02343\u00b0 rispetto all'eclittica.\nIl suo nome fu dedicato a Nefti, nella mitologia egiziana, la dea dell'oltretomba e del parto."}
{"id": "802189", "revid": "287204", "url": "https://it.wikipedia.org/wiki?curid=802189", "title": "288 Glauke", "text": "288 Glauke \u00e8 un asteroide della fascia principale del diametro medio di circa 32,21\u00a0km. Scoperto nel 1890 da Karl Theodor Robert Luther presso l'osservatorio di D\u00fcsseldorf, presenta un'orbita caratterizzata da un semiasse maggiore pari a 2,7558820\u00a0UA e da un'eccentricit\u00e0 di 0,2100392, inclinata di 4,32913\u00b0 rispetto all'eclittica.\n\u00c8 caratterizzato da un periodo di rotazione eccezionalmente lento (1200 ore), il pi\u00f9 lento ad oggi conosciuto tra gli asteroidi.\nIl suo nome \u00e8 dedicato a Glauce, nella mitologia greca figlia di Creonte, re di Corinto, e sposa di Giasone."}
{"id": "802191", "revid": "287204", "url": "https://it.wikipedia.org/wiki?curid=802191", "title": "289 Nenetta", "text": "289 Nenetta \u00e8 un asteroide della fascia principale del diametro medio di circa 33,73\u00a0km. Scoperto nel 1890, presenta un'orbita caratterizzata da un semiasse maggiore pari a 2,8709243\u00a0UA e da un'eccentricit\u00e0 di 0,2066255, inclinata di 6,69204\u00b0 rispetto all'eclittica.\nIl suo nome deriva da \"n\u00e9nette\", un argot francese che identifica una ragazza frivola."}
{"id": "802192", "revid": "287204", "url": "https://it.wikipedia.org/wiki?curid=802192", "title": "290 Bruna", "text": "290 Bruna \u00e8 un asteroide della fascia principale. Scoperto nel 1890, presenta un'orbita caratterizzata da un semiasse maggiore pari a 2,3374507\u00a0UA e da un'eccentricit\u00e0 di 0,2587562, inclinata di 22,30548\u00b0 rispetto all'eclittica.\nIl suo nome \u00e8 dedicato alla citt\u00e0 di \"Br\u00fcnn\", oggi Brno, nella Repubblica Ceca."}
{"id": "802193", "revid": "287204", "url": "https://it.wikipedia.org/wiki?curid=802193", "title": "291 Alice", "text": "Alice \u00e8 un asteroide della fascia principale del diametro medio di circa 14,97\u00a0km. Scoperto nel 1890, presenta un'orbita caratterizzata da un semiasse maggiore pari a 2,2215524\u00a0UA e da un'eccentricit\u00e0 di 0,0933587, inclinata di 1,85352\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl nome fu scelto dallo scopritore, ma l'origine dello stesso \u00e8 sconosciuta."}
{"id": "802196", "revid": "287204", "url": "https://it.wikipedia.org/wiki?curid=802196", "title": "292 Ludovica", "text": "292 Ludovica \u00e8 un asteroide della fascia principale del diametro medio di circa 32,5\u00a0km. Scoperto nel 1890, presenta un'orbita caratterizzata da un semiasse maggiore pari a 2,5304652\u00a0UA e da un'eccentricit\u00e0 di 0,0337797, inclinata di 14,91560\u00b0 rispetto all'eclittica.\nL'origine del suo nome \u00e8 sconosciuta."}
{"id": "802197", "revid": "1543377", "url": "https://it.wikipedia.org/wiki?curid=802197", "title": "Serie A1 2003-2004 (pallacanestro femminile)", "text": "Il campionato di Serie A1 di pallacanestro femminile 2003-2004 \u00e8 stato il settantatreesimo organizzato in Italia.\nIl torneo \u00e8 stato vinto dalla Pool Comense in finale sul Meverin Parma. \u00c8 il quindicesimo scudetto per la compagine comasca.\nRegolamento.\nLa formula \u00e8 totalmente nuova. Sedici squadre partecipano alla massima serie e partono divise in due gironi da otto nella prima fase del torneo. Alla seconda fase accedono tutte le squadre, divise questa volta in quattro gironi da quattro: i gruppi A e B raccolgono le prime otto dei due gironi della prima fase, quelli C e D le ultime otto. Alla fine, si passa alla terza fase: le prime quattro dei gironi A e B si giocano lo scudetto ai play-off, le ultime quattro si giocano la partecipazione alla FIBA Cup con le vincenti dei gironi C e D, mentre le ultime sei dei gironi C e D si giocano la salvezza. Retrocedono le ultime due.\nTerza fase.\nPoule FIBA Cup.\nFaenza si qualifica per la FIBA Cup.\nPoule Salvezza.\nLe squadre conservavano il punteggio ottenuto nei precedenti scontri diretti."}
{"id": "802198", "revid": "287204", "url": "https://it.wikipedia.org/wiki?curid=802198", "title": "293 Brasilia", "text": "293 Brasilia \u00e8 un asteroide della fascia principale del diametro medio di circa 55,11\u00a0km. Scoperto nel 1890, presenta un'orbita caratterizzata da un semiasse maggiore pari a 2,8606508\u00a0UA e da un'eccentricit\u00e0 di 0,1060718, inclinata di 15,59186\u00b0 rispetto all'eclittica.\nStanti i suoi parametri orbitali, \u00e8 considerato il prototipo della famiglia Brasilia di asteroidi.\nIl suo nome fu dedicato al Brasile, in onore di Pietro II del Brasile, noto ammiratore ed amico dell'astronomo francese Camille Flammarion."}
{"id": "802200", "revid": "287204", "url": "https://it.wikipedia.org/wiki?curid=802200", "title": "294 Felicia", "text": "294 Felicia \u00e8 un asteroide della fascia principale del diametro medio di circa 52,97\u00a0km. Scoperto nel 1890, presenta un'orbita caratterizzata da un semiasse maggiore pari a 3,1443292\u00a0UA e da un'eccentricit\u00e0 di 0,2421509, inclinata di 6,29241\u00b0 rispetto all'eclittica.\nL'origine del suo nome \u00e8 sconosciuta."}
{"id": "802201", "revid": "287204", "url": "https://it.wikipedia.org/wiki?curid=802201", "title": "295 Theresia", "text": "295 Theresia \u00e8 un asteroide della fascia principale del diametro medio di circa 27,72\u00a0km. Scoperto nel 1890, presenta un'orbita caratterizzata da un semiasse maggiore pari a 2,7953028\u00a0UA e da un'eccentricit\u00e0 di 0,1705588, inclinata di 2,70668\u00b0 rispetto all'eclittica.\nL'origine del suo nome \u00e8 sconosciuta."}
{"id": "802203", "revid": "1745361", "url": "https://it.wikipedia.org/wiki?curid=802203", "title": "296 Pha\u00ebtusa", "text": "296 Pha\u00ebtusa \u00e8 un asteroide della fascia principale. Scoperto nel 1890, presenta un'orbita caratterizzata da un semiasse maggiore pari a 2,2286600\u00a0UA e da un'eccentricit\u00e0 di 0,1598218, inclinata di 1,74680\u00b0 rispetto all'eclittica.\nIl suo nome \u00e8 dedicato a Fetusa, nella mitologia greca una ninfa delle Eliadi, figlia di Helios e Climene, tramutatasi in pioppo dopo la morte del fratello Fetonte."}
{"id": "802204", "revid": "86599", "url": "https://it.wikipedia.org/wiki?curid=802204", "title": "297 Caecilia", "text": "297 Caecilia \u00e8 un asteroide della fascia principale del diametro medio di circa 40\u00a0km. Scoperto nel 1890, presenta un'orbita caratterizzata da un semiasse maggiore pari a e da un'eccentricit\u00e0 di 0,1402914, inclinata di 7,55286\u00b0 rispetto all'eclittica.\nL'origine del suo nome \u00e8 sconosciuta."}
{"id": "802205", "revid": "1305772", "url": "https://it.wikipedia.org/wiki?curid=802205", "title": "298 Baptistina", "text": "298 Baptistina \u00e8 un asteroide della fascia principale. Scoperto nel 1890, presenta un'orbita caratterizzata da un semiasse maggiore pari a 2,2636587\u00a0UA e da un'eccentricit\u00e0 di 0,0955129, inclinata di 6,28808\u00b0 rispetto all'eclittica.\nL'origine del suo nome \u00e8 sconosciuta.\nSebbene abbia un'orbita simile a quella della famiglia Flora, non appare tuttavia correlato a questa.\nStudi del 2007 hanno stabilito che l'asteroide \u00e8 la parte rimanente maggiore di un asteroide distrutto da un impatto circa 160 milioni di anni fa, e che ha prodotto la famiglia Baptistina di asteroidi.\nEra stato inoltre ipotizzato che un frammento generatosi da questa collisione avesse impattato la Terra circa 65 milioni di anni fa, in corrispondenza con l'estinzione di massa del Cretaceo-Terziario. Tuttavia questi studi sono stati superati da una ricerca pubblicata nel settembre 2011 che ha dimostrato che la causa della estinzione dei dinosauri non \u00e8 ascrivibile alla famiglia di asteroidi Baptistina."}
{"id": "802207", "revid": "287204", "url": "https://it.wikipedia.org/wiki?curid=802207", "title": "299 Thora", "text": "299 Thora \u00e8 un asteroide della fascia principale del diametro medio di circa 17,06\u00a0km. Scoperto nel 1890, presenta un'orbita caratterizzata da un semiasse maggiore pari a 2,4350975\u00a0UA e da un'eccentricit\u00e0 di 0,0612169, inclinata di 1,60220\u00b0 rispetto all'eclittica.\nIl suo nome \u00e8 dedicato a Thor, dio vichingo del tuono."}
{"id": "802208", "revid": "287204", "url": "https://it.wikipedia.org/wiki?curid=802208", "title": "300 Geraldina", "text": "300 Geraldina \u00e8 un asteroide della fascia principale del diametro medio di circa 80,18\u00a0km. Scoperto nel 1890, presenta un'orbita caratterizzata da un semiasse maggiore pari a 3,2069276\u00a0UA e da un'eccentricit\u00e0 di 0,0524275, inclinata di 0,74021\u00b0 rispetto all'eclittica.\nL'origine del suo nome \u00e8 sconosciuta."}
{"id": "802209", "revid": "287204", "url": "https://it.wikipedia.org/wiki?curid=802209", "title": "301 Bavaria", "text": "301 Bavaria \u00e8 un asteroide della fascia principale del diametro medio di circa 54,32\u00a0km. Scoperto nel 1890, presenta un'orbita caratterizzata da un semiasse maggiore pari a 2,7249957\u00a0UA e da un'eccentricit\u00e0 di 0,0646225, inclinata di 4,89185\u00b0 rispetto all'eclittica. Il suo nome fu scelto per commemorare il meeting del 1891 dell\"Astronomische Gesellschaft\" (la societ\u00e0 astronomica tedesca) tenutosi a Monaco di Baviera."}
{"id": "802210", "revid": "287204", "url": "https://it.wikipedia.org/wiki?curid=802210", "title": "302 Clarissa", "text": "302 Clarissa \u00e8 un asteroide della fascia principale del diametro medio di circa 38,53\u00a0km. Scoperto nel 1890, presenta un'orbita caratterizzata da un semiasse maggiore pari a 2,4055209\u00a0UA e da un'eccentricit\u00e0 di 0,1124220, inclinata di 3,41221\u00b0 rispetto all'eclittica.\nL'origine del suo nome \u00e8 sconosciuta.\nStante i suoi parametri orbitali, \u00e8 considerato il prototipo di un'omonima famiglia di asteroidi."}
{"id": "802212", "revid": "287204", "url": "https://it.wikipedia.org/wiki?curid=802212", "title": "303 Josephina", "text": "303 Josephina \u00e8 un asteroide della fascia principale del diametro medio di circa 99,29\u00a0km. Scoperto nel 1891 dall'astronomo italiano Elia Millosevich, presenta un'orbita caratterizzata da un semiasse maggiore pari a 3,1195814\u00a0UA e da un'eccentricit\u00e0 di 0,0687306, inclinata di 6,87819\u00b0 rispetto all'eclittica.\nL'asteroide \u00e8 dedicato ad una non meglio identificata persona cara allo scopritore."}
{"id": "802213", "revid": "287204", "url": "https://it.wikipedia.org/wiki?curid=802213", "title": "304 Olga", "text": "304 Olga \u00e8 un asteroide della fascia principale del diametro medio di circa 67,86\u00a0km. Scoperto nel 1891, presenta un'orbita caratterizzata da un semiasse maggiore pari a 2,4032476\u00a0UA e da un'eccentricit\u00e0 di 0,2214253, inclinata di 15,83900\u00b0 rispetto all'eclittica.\nIl nome fu scelto dall'astronomo tedesco Friedrich Wilhelm August Argelander, in onore di una sua nipote."}
{"id": "802214", "revid": "287204", "url": "https://it.wikipedia.org/wiki?curid=802214", "title": "305 Gordonia", "text": "305 Gordonia \u00e8 un asteroide della fascia principale del diametro medio di circa 49,17\u00a0km. Scoperto nel 1891, presenta un'orbita caratterizzata da un semiasse maggiore pari a 3,1024231\u00a0UA e da un'eccentricit\u00e0 di 0,1874818, inclinata di 4,44064\u00b0 rispetto all'eclittica.\nIl suo nome \u00e8 dedicato a James Gordon Bennett Jr., editore del \"New York Herald\", che finanzi\u00f2 la spedizione di Stanley in Africa per trovare David Livingstone e l'osservatorio astronomico di Camille Flammarion a Juvisy-sur-Orge, in Francia."}
{"id": "802215", "revid": "287204", "url": "https://it.wikipedia.org/wiki?curid=802215", "title": "306 Unitas", "text": "306 Unitas \u00e8 un asteroide della fascia principale del diametro medio di circa 46,7\u00a0km. Scoperto nel 1891 dall'astronomo italiano Elia Millosevich, presenta un'orbita caratterizzata da un semiasse maggiore pari a 2,3577214\u00a0UA e da un'eccentricit\u00e0 di 0,1505826, inclinata di 7,26829\u00b0 rispetto all'eclittica.\nIl nome fu scelto dall'astronomo italiano Pietro Tacchini, direttore prima dell'osservatorio di Modena e quindi di quello di Palermo, in onore dell'astronomo Angelo Secchi, suo predecessore, ed in onore dell'unit\u00e0 d'Italia.\nIdentificato inizialmente un membro della famiglia Vesta, \u00e8 stato in seguito riconosciuto come non correlato a questa a causa della differente classificazione spettrale."}
{"id": "802216", "revid": "287204", "url": "https://it.wikipedia.org/wiki?curid=802216", "title": "308 Polyxo", "text": "308 Polyxo \u00e8 un asteroide della fascia principale del diametro medio di circa 140,69\u00a0km. Scoperto nel 1891, presenta un'orbita caratterizzata da un semiasse maggiore pari a 2,7490865\u00a0UA e da un'eccentricit\u00e0 di 0,0370263, inclinata di 4,36364\u00b0 rispetto all'eclittica.\nIl suo nome \u00e8 dedicato a Polisso, nella mitologia greca una ninfa delle Iadi."}
{"id": "802217", "revid": "287204", "url": "https://it.wikipedia.org/wiki?curid=802217", "title": "309 Fraternitas", "text": "309 Fraternitas \u00e8 un asteroide della fascia principale del diametro medio di circa 45,32\u00a0km. Scoperto nel 1891, presenta un'orbita caratterizzata da un semiasse maggiore pari a 2,6654696\u00a0UA e da un'eccentricit\u00e0 di 0,1145316, inclinata di 3,72114\u00b0 rispetto all'eclittica.\nIl suo nome \u00e8 dedicato alla fraternit\u00e0."}
{"id": "802218", "revid": "287204", "url": "https://it.wikipedia.org/wiki?curid=802218", "title": "310 Margarita", "text": "310 Margarita \u00e8 un asteroide della fascia principale del diametro medio di circa 32,75\u00a0km. Scoperto nel 1891, presenta un'orbita caratterizzata da un semiasse maggiore pari a 2,7594354\u00a0UA e da un'eccentricit\u00e0 di 0,1176842, inclinata di 3,17561\u00b0 rispetto all'eclittica.\nL'origine del suo nome \u00e8 sconosciuta."}
{"id": "802219", "revid": "1851848", "url": "https://it.wikipedia.org/wiki?curid=802219", "title": "Stefano Torrisi", "text": "Carriera.\nMuove i suoi primi passi da calciatore come mezz'ala nell'Unione Sportiva Russi, squadra dell'allora Interregionale in provincia di Ravenna. Fatta la trafila nelle giovanili, nel 1987 viene acquistato dal del presidente Francesco Farina, allora in Serie B. Dopo un primo anno di primavera, nella stagione 1988-1989, complice anche la retrocessione dell'anno precedente, fa il suo debutto nel campionato di Serie C1 e viene convocato nella Nazionale Under-21 di Serie C dall'allora tecnico Giovannini. Nella stagione 1989-1990, con l'arrivo dell'allenatore Renzo Ulivieri, c'\u00e8 la svolta tecnica nel suo impiego con l'arretramento a centrale difensivo, ruolo che poi svolger\u00e0 per tutto il resto della carriera. Il biennio sotto la guida di Ulivieri si conclude con la promozione del Modena in Serie B il primo anno e con la conquista della salvezza in serie cadetta l'anno successivo.\nTerminato il servizio militare, nonostante lo spazio trovato nella formazione modenese, Torrisi sceglie di andare a giocare per il , squadra della sua citt\u00e0 appena acquistata dal presidente Daniele Corvetta. Rimane nella formazione giallorossa per due stagioni, la prima nella stagione 1991-1992 sotto la guida di Luigi Delneri, poi nella stagione 1992-1993 con alla guida Francesco Guidolin, in cui il Ravenna vince il campionato e si proietta in Serie B.\nAl termine della stagione di Serie C1 firma un contratto con il del presidente Silvio Berlusconi guidato dal tecnico Fabio Capello. In seguito accetta la proposta di andare a giocare nella neopromossa in Serie A, la di Giuseppe Marchioro.\nAlla sua prima stagione in Serie A il ravennate totalizza 21 presenze, contribuendo alla salvezza storica della squadra reggiana, ottenuta all'ultima giornata a San Siro contro il Milan con un gol nel finale del secondo tempo di Esposito. Riceve poi la chiamata del tecnico Cesare Maldini nella Nazionale italiana Under-21.\nLa stagione seguente 1994-1995, sempre in prestito, gioca nel Torino del presidente Calleri, con alla guida Nedo Sonetti.\nIn seguito accetta l'offerta del suo ex tecnico Renzo Ulivieri, che lo chiama per andare a Bologna, in Serie B. La stagione di Serie B 1995-1996 si conclude con la vittoria del campionato; la difesa rossoblu risulta la meno battuta del torneo. Quindi la societ\u00e0 lo riscatta dal Milan e gli fa disputare il campionato 1996-1997 di Serie A. Al termine della stagione, dopo una semifinale di Coppa Italia, arriva al settimo posto e Torrisi viene convocato da Cesare Maldini nella Nazionale italiana per il torneo pre-mondiale di Francia, debuttando con la maglia azzurra nel 2-2 contro la Francia al Parco dei Principi. Nella stagione 1997-1998 il Bologna ottiene gli ottavi di finale in Coppa Italia e l'ottavo posto in campionato che vale la qualificazione per l'Intertoto.\nIl tecnico italiano Arrigo Sacchi porta Torrisi con s\u00e9 nell'avventura spagnola all'Atletico Madrid. La squadra dei colchoneros termina il girone di andata al terzo posto, a due lunghezze dalla capolista Real Madrid e una dalla seconda, il Barcellona. Torrisi, con Sacchi al timone, gioca quasi tutte le partite; all'inizio del girone di ritorno della Liga, al susseguirsi di cinque sconfitte, il presidente Jesus Gil allontana Sacchi, che viene sostituito da Radomir Antic. Nella seconda parte del torneo Torrisi gioca di meno, giocando le semifinali di Coppa UEFA contro il (vincitore poi a Mosca), e, approfittando dell'offerta del club ducale, torna in Italia. La stagione spagnola si conclude con il tredicesimo posto in campionato, la semifinale di Coppa UEFA e la finale di Coppa del Re persa a Siviglia contro il Valencia.\nTornato in Italia al Parma di Malesani, Torrisi riesce a contribuire alla vittoria della Supercoppa italiana ai danni del Milan a San Siro per 2-1. Dopo un inizio di campionato in panchina, riesce a trovare il suo spazio e ottiene l'accesso ai quarti di finale in Coppa Italia e Coppa UEFA. \nNella stagione seguente, terminata la rieducazione, Torrisi ritorna titolare in difesa, sotto la guida di Renzo Ulivieri. ferma le prestazioni del giocatore. Torrisi riprende l'attivit\u00e0 nel Parma guidato da Passarella, poi esonerato, e poi di Arrigo Sacchi che prima prende il ruolo di allenatore, poi di direttore sportivo.\nNel gennaio 2002 viene mandato in prestito all'Olympic Marsiglia, squadra francese nella quale Torrisi gioca 3 partite. Dopo due mesi rinuncia al contratto e torna in Italia.\nNella stagione 2002-2003 viene messo fuori rosa, quindi a gennaio firma un biennale con la , squadra all'ultimo posto, in quel momento, del campionato di Serie A. Qui gioca due stagioni che si concludono con due salvezze per il club amaranto: la prima con alla guida Luigi De Canio, mentre la seconda con una stagione guidata da Camolese (salvezza raggiunta a due giornate dal termine battendo il Milan 2-1).\nNell'agosto del 2004 Torrisi torna nel Bologna guidato da Mazzone; quella dei felsinei risulta essere la quinta difesa del campionato di Serie A per gol subiti, col Bologna che retrocede in Serie B perdendo lo spareggio di ritorno col Parma (1-0 all'andata per il Bologna, 2-0 il ritorno per il Parma).\nRimasto a Bologna per due stagioni cadette, la squadra nella stagione 2005-2006 giunge al quinto posto in Serie B. Nel 2006-2007 segna un gol da met\u00e0 campo contro il Genoa.\nRitiratosi dal calcio professionistico al termine dell annata 2007, appare come opinionista a \u00c8 Tv, emittente del Bologna. Il 12 marzo 2008 firma con la Ribelle, squadra del paese dove risiede, con cui partecipa ai campionati di Prima Categoria e Promozione, giocando da attaccante e vincendo in entrambe le stagioni il campionato. In seguito dopo il ritiro partecipa al Senior tour di Tennis. Il 14 ottobre 2021 consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A."}
{"id": "802220", "revid": "287204", "url": "https://it.wikipedia.org/wiki?curid=802220", "title": "311 Claudia", "text": "Claudia \u00e8 un asteroide della fascia principale del diametro medio di circa 24,05\u00a0km. Scoperto nel 1891, presenta un'orbita caratterizzata da un semiasse maggiore pari a 2,8979641\u00a0UA e da un'eccentricit\u00e0 di 0,0077686, inclinata di 3,22492\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi.\nL'origine del suo nome \u00e8 sconosciuta."}
{"id": "802221", "revid": "287204", "url": "https://it.wikipedia.org/wiki?curid=802221", "title": "312 Pierretta", "text": "312 Pierretta \u00e8 un asteroide della fascia principale del diametro medio di circa 49,96\u00a0km. Scoperto nel 1891, presenta un'orbita caratterizzata da un semiasse maggiore pari a 2,7800989\u00a0UA e da un'eccentricit\u00e0 di 0,1614224, inclinata di 9,03557\u00b0 rispetto all'eclittica.\nL'origine del suo nome \u00e8 sconosciuta."}
{"id": "802222", "revid": "287204", "url": "https://it.wikipedia.org/wiki?curid=802222", "title": "313 Chaldaea", "text": "313 Chaldaea \u00e8 un asteroide della fascia principale del diametro medio di circa 96,34\u00a0km. Scoperto nel 1891, presenta un'orbita caratterizzata da un semiasse maggiore pari a 2,3761839\u00a0UA e da un'eccentricit\u00e0 di 0,1795143, inclinata di 11,64470\u00b0 rispetto all'eclittica.\nIl suo nome \u00e8 dedicato alla regione caldea, nella parte meridionale della Mesopotamia, regione d'origine dell'astrologia."}
{"id": "802223", "revid": "287204", "url": "https://it.wikipedia.org/wiki?curid=802223", "title": "314 Rosalia", "text": "314 Rosalia \u00e8 un asteroide della fascia principale del diametro medio di circa 59,65\u00a0km. Scoperto nel 1891, presenta un'orbita caratterizzata da un semiasse maggiore pari a 3,1513676\u00a0UA e da un'eccentricit\u00e0 di 0,1809529, inclinata di 12,55850\u00b0 rispetto all'eclittica.\nL'origine del suo nome \u00e8 sconosciuta."}
{"id": "802224", "revid": "287204", "url": "https://it.wikipedia.org/wiki?curid=802224", "title": "315 Constantia", "text": "Constantia \u00e8 un asteroide della fascia principale. Scoperto nel 1891, presenta un'orbita caratterizzata da un semiasse maggiore pari a 2,2412003\u00a0UA e da un'eccentricit\u00e0 di 0,1682397, inclinata di 2,42642\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl suo nome fu scelto da Camille Flammarion in onore alla \"costanza\", giudicata, insieme alla perseveranza, la qualit\u00e0 essenziale che deve caratterizzare l'attivit\u00e0 di un astronomo."}
{"id": "802225", "revid": "287204", "url": "https://it.wikipedia.org/wiki?curid=802225", "title": "316 Goberta", "text": "316 Goberta \u00e8 un asteroide della fascia principale del diametro medio di circa 47,92\u00a0km. Scoperto nel 1891, presenta un'orbita caratterizzata da un semiasse maggiore pari a 3,1696144\u00a0UA e da un'eccentricit\u00e0 di 0,1452434, inclinata di 2,33926\u00b0 rispetto all'eclittica.\nL'origine del suo nome \u00e8 sconosciuta."}
{"id": "802226", "revid": "116636251", "url": "https://it.wikipedia.org/wiki?curid=802226", "title": "317 Roxane", "text": "317 Roxane \u00e8 un asteroide della fascia principale del diametro medio di circa 18,67\u00a0km. Scoperto nel 1891, presenta un'orbita caratterizzata da un semiasse maggiore pari a e da un'eccentricit\u00e0 di 0,0850737, inclinata di 1,76567\u00b0 rispetto all'eclittica.\nL'asteroide \u00e8 dedicato a Rossane, figlia del satrapo Ossiarte e moglie di Alessandro Magno.\nNel 2009 \u00e8 stato individuato un satellite a cui \u00e8 stata assegnata la designazione provvisoria S/2009 (317) 1., nel 2020 il satellite ha ricevuto la denominazione di Olympia (317 Roxane I = Olympias), in onore di Olimpiade d'Epiro, madre di Alessandro Magno . Il satellite, di dimensioni di 5,3 km, orbita a 247 (\u00b11,2) km in 11,54 (\u00b10,07) giorni ."}
{"id": "802227", "revid": "287204", "url": "https://it.wikipedia.org/wiki?curid=802227", "title": "318 Magdalena", "text": "318 Magdalena \u00e8 un asteroide della fascia principale del diametro medio di circa 85\u00a0km. Scoperto nel 1891, presenta un'orbita caratterizzata da un semiasse maggiore pari a 3,1956276\u00a0UA e da un'eccentricit\u00e0 di 0,0833025, inclinata di 10,63859\u00b0 rispetto all'eclittica.\nL'origine del suo nome \u00e8 sconosciuta."}
{"id": "802228", "revid": "287204", "url": "https://it.wikipedia.org/wiki?curid=802228", "title": "319 Leona", "text": "Leona \u00e8 un asteroide della fascia principale del diametro medio di circa 68,16\u00a0km. Scoperto nel 1891, presenta un'orbita caratterizzata da un semiasse maggiore pari a 3,3904430\u00a0UA e da un'eccentricit\u00e0 di 0,2262188, inclinata di 10,55162\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nL'origine del suo nome \u00e8 sconosciuta."}
{"id": "802229", "revid": "287204", "url": "https://it.wikipedia.org/wiki?curid=802229", "title": "320 Katharina", "text": "Katharina \u00e8 un asteroide della fascia principale. Scoperto nel 1891, presenta un'orbita caratterizzata da un semiasse maggiore pari a 3,0136604\u00a0UA e da un'eccentricit\u00e0 di 0,1131761, inclinata di 9,38108\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Eos di asteroidi.\nIl suo nome fu dedicato alla madre dello scopritore, Katharina."}
{"id": "802230", "revid": "287204", "url": "https://it.wikipedia.org/wiki?curid=802230", "title": "321 Florentina", "text": "Florentina \u00e8 un asteroide della fascia principale del diametro medio di circa 27,23\u00a0km. Scoperto nel 1891, presenta un'orbita caratterizzata da un semiasse maggiore pari a 2,8885177\u00a0UA e da un'eccentricit\u00e0 di 0,0425609, inclinata di 2,59189\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi.\nIl suo nome fu dedicato alla figlia dello scopritore, Florentine."}
{"id": "802231", "revid": "287204", "url": "https://it.wikipedia.org/wiki?curid=802231", "title": "322 Phaeo", "text": "322 Phaeo \u00e8 un asteroide della fascia principale del diametro medio di circa 70,84\u00a0km. Scoperto nel 1891, presenta un'orbita caratterizzata da un semiasse maggiore pari a 2,7832957\u00a0UA e da un'eccentricit\u00e0 di 0,2442367, inclinata di 8,04901\u00b0 rispetto all'eclittica.\nL'asteroide \u00e8 stato scoperto il 27 novembre 1891 da Alphonse Borrelly, a Marsiglia, Francia. Prende il nome dalla figura mitologica greca di Pasitoe (\"Phaesyla\" in inglese), una delle iadi, o ninfe."}
{"id": "802232", "revid": "287204", "url": "https://it.wikipedia.org/wiki?curid=802232", "title": "323 Brucia", "text": "323 Brucia \u00e8 un asteroide areosecante del diametro medio di circa 35,82\u00a0km. Scoperto nel 1891, presenta un'orbita areosecante caratterizzata da un semiasse maggiore pari a 2,3815119\u00a0UA e da un'eccentricit\u00e0 di 0,3016618, inclinata di 24,22807\u00b0 rispetto all'eclittica.\nL'asteroide Brucia fu il primo ad essere scoperto nel 1891 da Max Wolf con il metodo fotografico e il suo nome deriva da quello della filantropa americana Catherine Wolfe Bruce."}
{"id": "802233", "revid": "287204", "url": "https://it.wikipedia.org/wiki?curid=802233", "title": "325 Heidelberga", "text": "325 Heidelberga \u00e8 un asteroide della fascia principale del diametro medio di circa 75,72\u00a0km. Scoperto nel 1892 dall'astronomo tedesco Max Wolf, presenta un'orbita caratterizzata da un semiasse maggiore pari a 3,2038975\u00a0UA e da un'eccentricit\u00e0 di 0,1676320, inclinata di 8,54061\u00b0 rispetto all'eclittica.\nIl suo nome fu dedicato alla citt\u00e0 di Heidelberg, in Germania, citt\u00e0 natale di Max Wolf e in cui era situato il suo osservatorio privato."}
{"id": "802234", "revid": "599013", "url": "https://it.wikipedia.org/wiki?curid=802234", "title": "Ean", "text": ""}
{"id": "802235", "revid": "287204", "url": "https://it.wikipedia.org/wiki?curid=802235", "title": "326 Tamara", "text": "326 Tamara \u00e8 un asteroide della fascia principale del diametro medio di circa 93\u00a0km. Scoperto nel 1892, presenta un'orbita caratterizzata da un semiasse maggiore pari a 2,3177121\u00a0UA e da un'eccentricit\u00e0 di 0,1905792, inclinata di 23,72273\u00b0 rispetto all'eclittica.\nIl suo nome \u00e8 dedicato alla regina Tamara di Georgia, che regn\u00f2 all'inizio del XIII secolo, divenendo una figura leggendaria della storia della Georgia."}
{"id": "802236", "revid": "287204", "url": "https://it.wikipedia.org/wiki?curid=802236", "title": "327 Columbia", "text": "327 Columbia \u00e8 un asteroide della fascia principale del diametro medio di circa 26,1\u00a0km. Scoperto nel 1892, presenta un'orbita caratterizzata da un semiasse maggiore pari a 2,7753597\u00a0UA e da un'eccentricit\u00e0 di 0,0635228, inclinata di 7,14535\u00b0 rispetto all'eclittica.\nIl suo nome fu dedicato a Cristoforo Colombo, per celebrare il 400\u00ba anniversario della scoperta dell'America."}
{"id": "802237", "revid": "287204", "url": "https://it.wikipedia.org/wiki?curid=802237", "title": "328 Gudrun", "text": "328 Gudrun \u00e8 un asteroide della fascia principale del diametro medio di circa 122,92\u00a0km. Scoperto nel 1892, presenta un'orbita caratterizzata da un semiasse maggiore pari a 3,1077806\u00a0UA e da un'eccentricit\u00e0 di 0,1125314, inclinata di 16,08001\u00b0 rispetto all'eclittica.\nIl suo nome \u00e8 dedicato a Gudrun, nella mitologia norrena la moglie di Sigfrido e in seguito di Attila."}
{"id": "802238", "revid": "287204", "url": "https://it.wikipedia.org/wiki?curid=802238", "title": "329 Svea", "text": "329 Svea \u00e8 un asteroide della fascia principale del diametro medio di circa 77,8\u00a0km. Scoperto nel 1892, presenta un'orbita caratterizzata da un semiasse maggiore pari a 2,4767420\u00a0UA e da un'eccentricit\u00e0 di 0,0237893, inclinata di 15,88334\u00b0 rispetto all'eclittica.\nIl suo nome \u00e8 un'allusione alla Svezia, dove Max Wolf aveva studiato pochi anni prima della scoperta."}
{"id": "802239", "revid": "287204", "url": "https://it.wikipedia.org/wiki?curid=802239", "title": "330 Adalberta", "text": "330 Adalberta \u00e8 un asteroide della fascia principale. Scoperto nel 1910, presenta un'orbita caratterizzata da un semiasse maggiore pari a 2,4676473\u00a0UA e da un'eccentricit\u00e0 di 0,2531518, inclinata di 6,75466\u00b0 rispetto all'eclittica.\nIl suo nome fu dedicato da Max Wolf a suo suocero, Adalbert Merx.\nMax Wolf scopr\u00ec nel 1892 anche un altro oggetto, cui venne dato il nome di \"330 Ilmatar\" e che poi si rivel\u00f2 essere coincidente con 298 Baptistina; il nome fu quindi assegnato a 385 Ilmatar. Ad un altro oggetto, scoperto sempre da Wolf il 18 marzo 1892 e indicato con designazione provvisoria \"1892 X\", fu quindi dato il nome di \"330 Adalberta\", ma successivamente l'oggetto fu perso e non pi\u00f9 ritrovato. Nel 1982, una ricerca condotta da West, Madsen e Schmadel appur\u00f2 che le osservazioni di Wolf erano relative a due stelle e quindi l'oggetto relativo non esisteva. Il nome e il numero di 330 Adalberta furono riutilizzati per un altro asteroide, scoperto da Wolf nel 1910 e indicato con designazione provvisoria \"A910 CB\"."}
{"id": "802240", "revid": "287204", "url": "https://it.wikipedia.org/wiki?curid=802240", "title": "331 Etheridgea", "text": "331 Etheridgea \u00e8 un asteroide della fascia principale del diametro medio di circa 74,92\u00a0km. Scoperto nel 1892, presenta un'orbita caratterizzata da un semiasse maggiore pari a 3,0217341\u00a0UA e da un'eccentricit\u00e0 di 0,1033722, inclinata di 6,05229\u00b0 rispetto all'eclittica.\nL'origine del suo nome \u00e8 sconosciuta."}
{"id": "802241", "revid": "287204", "url": "https://it.wikipedia.org/wiki?curid=802241", "title": "332 Siri", "text": "332 Siri \u00e8 un asteroide della fascia principale del diametro medio di circa 40,37\u00a0km. Scoperto nel 1892, presenta un'orbita caratterizzata da un semiasse maggiore pari a 2,7720184\u00a0UA e da un'eccentricit\u00e0 di 0,0915067, inclinata di 2,84754\u00b0 rispetto all'eclittica.\nL'origine del suo nome \u00e8 sconosciuta."}
{"id": "802242", "revid": "287204", "url": "https://it.wikipedia.org/wiki?curid=802242", "title": "333 Badenia", "text": "333 Badenia \u00e8 un asteroide della fascia principale del diametro medio di circa 78,17\u00a0km. Scoperto nel 1892, presenta un'orbita caratterizzata da un semiasse maggiore pari a 3,1342246\u00a0UA e da un'eccentricit\u00e0 di 0,1635703, inclinata di 3,77369\u00b0 rispetto all'eclittica. Stanti i suoi parametri orbitali, Badenia \u00e8 classificato come membro della famiglia Igea di asteroidi.\nL'asteroide fu dedicato all'allora esistente Granducato di Baden."}
{"id": "802243", "revid": "287204", "url": "https://it.wikipedia.org/wiki?curid=802243", "title": "334 Chicago", "text": "334 Chicago \u00e8 un asteroide della fascia principale del diametro medio di circa 158,55\u00a0km. Scoperto nel 1892, presenta un'orbita caratterizzata da un semiasse maggiore pari a 3,8844833\u00a0UA e da un'eccentricit\u00e0 di 0,0239606, inclinata di 4,64330\u00b0 rispetto all'eclittica.\nIl suo nome \u00e8 dedicato alla citt\u00e0 di Chicago."}
{"id": "802245", "revid": "287204", "url": "https://it.wikipedia.org/wiki?curid=802245", "title": "335 Roberta", "text": "335 Roberta \u00e8 un asteroide della fascia principale del diametro medio di circa 89,07\u00a0km. Scoperto nel 1892, presenta un'orbita caratterizzata da un semiasse maggiore pari a 2,4743412\u00a0UA e da un'eccentricit\u00e0 di 0,1742108, inclinata di 5,09308\u00b0 rispetto all'eclittica.\nIl suo nome fu dedicato al diplomatico ed entomologo russo Karl Robert Osten-Sacken."}
{"id": "802246", "revid": "122253784", "url": "https://it.wikipedia.org/wiki?curid=802246", "title": "Commesse", "text": "Commesse \u00e8 una serie televisiva italiana andata in onda su Rai 1 dal 1999 al 2002, diretta da Giorgio Capitani (per la prima stagione) e da Jos\u00e9 Maria Sanchez (per la seconda) e interpretata da Nancy Brilli, Sabrina Ferilli, Veronica Pivetti, Franco Castellano, Caterina Vertova e Anna Valle (nella prima stagione) e Caterina Deregibus (nella seconda stagione).\nProduzione e distribuzione.\nIl telefilm \u00e8 prodotto da Immagine e Cinema per Rai Fiction.\nIn Italia la serie \u00e8 stata replicata frequentemente anche in prima serata, con un buon successo. La Rai si \u00e8 occupata di distribuirla legalmente in streaming sui propri canali online, mentre nessun editore in Italia si \u00e8 proposto per la pubblicazione home video. L'unico stato al mondo in cui la serie \u00e8 stata pubblicata in DVD \u00e8 curiosamente l'Australia da parte dell'editore Aztec Internal Entertainment col titolo \"ShopGirls\". I dischi sono provvisti dei sottotitoli in inglese e del solo audio originale italiano.\nIn quasi tutte le repliche italiane successive la serie \u00e8 stata tagliata per adattarsi ai tempi televisivi dei palinsesti, a differenza dei DVD australiani che mantengono la versione estesa. La versione estesa \u00e8 stata mantenuta anche da Rai Premium.\nEpisodi.\nOgni episodio delle due stagioni ha un protagonista principale, che viene approfondito e che d\u00e0 il nome alla puntata, ma la narrazione segue le vicende di tutti i protagonisti principali. "}
{"id": "802247", "revid": "287204", "url": "https://it.wikipedia.org/wiki?curid=802247", "title": "336 Lacadiera", "text": "336 Lacadiera \u00e8 un asteroide della fascia principale del diametro medio di circa 69,31\u00a0km. Scoperto nel 1892, presenta un'orbita caratterizzata da un semiasse maggiore pari a 2,2515516\u00a0UA e da un'eccentricit\u00e0 di 0,0949297, inclinata di 5,64694\u00b0 rispetto all'eclittica.\nIl suo nome \u00e8 dedicato alla cittadina francese di La Cadi\u00e8re-d'Azur, nel dipartimento del Var."}
{"id": "802248", "revid": "287204", "url": "https://it.wikipedia.org/wiki?curid=802248", "title": "337 Devosa", "text": "337 Devosa \u00e8 un asteroide della fascia principale del diametro medio di circa 59,11\u00a0km. Scoperto nel 1892, presenta un'orbita caratterizzata da un semiasse maggiore pari a 2,3830758\u00a0UA e da un'eccentricit\u00e0 di 0,1385892, inclinata di 7,84994\u00b0 rispetto all'eclittica.\nL'origine del suo nome \u00e8 sconosciuta."}
{"id": "802249", "revid": "287204", "url": "https://it.wikipedia.org/wiki?curid=802249", "title": "338 Budrosa", "text": "338 Budrosa \u00e8 un asteroide della fascia principale del diametro medio di circa 63,11\u00a0km. Scoperto nel 1892, presenta un'orbita caratterizzata da un semiasse maggiore pari a 2,9125174\u00a0UA e da un'eccentricit\u00e0 di 0,0202906, inclinata di 6,03793\u00b0 rispetto all'eclittica.\nL'origine del suo nome \u00e8 sconosciuta."}
{"id": "802250", "revid": "287204", "url": "https://it.wikipedia.org/wiki?curid=802250", "title": "339 Dorothea", "text": "Dorotea (ufficialmente 339 Dorothea) \u00e8 un asteroide della fascia principale del diametro medio di circa 38,25\u00a0km. Scoperto nel 1892, presenta un'orbita caratterizzata da un semiasse maggiore pari a 3,0124447\u00a0UA e da un'eccentricit\u00e0 di 0,0945455, inclinata di 9,92973\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Eos di asteroidi.\nIl suo nome \u00e8 dedicato all'astronoma Dorothea Klumpke Roberts, moglie dell'astronomo Isaac Roberts, e che fu la prima donna a laurearsi in scienze matematiche all'universit\u00e0 della Sorbona."}
{"id": "802251", "revid": "287204", "url": "https://it.wikipedia.org/wiki?curid=802251", "title": "340 Eduarda", "text": "340 Eduarda \u00e8 un asteroide della fascia principale del diametro medio di circa 30,24\u00a0km. Scoperto nel 1892, presenta un'orbita caratterizzata da un semiasse maggiore pari a 2,7460550\u00a0UA e da un'eccentricit\u00e0 di 0,1173798, inclinata di 4,67835\u00b0 rispetto all'eclittica.\nIl suo nome fu dedicato al banchiere ed astrofilo tedesco Heinrich Eduard von Lade."}
{"id": "802252", "revid": "287204", "url": "https://it.wikipedia.org/wiki?curid=802252", "title": "Chiesa di Santa Maria di Gerusalemme", "text": "La chiesa di Santa Maria di Gerusalemme (o chiesa delle trentatr\u00e9) si erge a Napoli, all'interno dell'omonimo complesso monastico, nei pressi della chiesa di Santa Maria della Vittoria e Santissima Trinit\u00e0 all'Anticaglia.\nL'intera struttura \u00e8 un importante punto di riferimento per l'arte e l'architettura del Rinascimento napoletano.\nIl monastero fu innalzato nel XIV secolo; era detto \"delle trentatr\u00e9\" perch\u00e9 questo era il numero delle monache che potevano essere ospitate nel convento.\nNel 1585 venne abbattuta l'originaria chiesa di Santa Maria del Presepe e venne costruito un secondo edificio religioso, ma anch'esso fu distrutto nel XVII secolo per far posto a quello attuale.\nSulla controfacciata dello scalone d'ingresso si ammira la \"Caduta di Cristo sotto la croce\" affrescata nella prima met\u00e0 del XVII secolo dal fiammingo Agostino Puss\u00e8, mentre l'arcata sulla parete di fondo \u00e8 occupata dalla scena della \"Crocifissione\", affrescata da Pietro Malinconico nel 1776. Ai lati di quest'ultima altre arcate accolgono altri affreschi seicenteschi: \"Santa Chiara che scaccia i saraceni\", \"San Francesco che riceve il Bambino dalla Madonna\" e \"San Francesco che abbraccia il Cristo\". \nA sinistra della scalinata si apre la chiesa del monastero, pavimentata in cotto e maiolica nel XVIII secolo da Donato Massa e con, sullo sfondo, un imponente altare ligneo in noce, adornato di intagli dorati di gusto tardo barocco, che accoglie al centro una tavola del fiammingo Teodoro D'Errico, \"La Presentazione al Tempio di Ges\u00f9 Bambino\". Ai lati della tavola centrale vi sono quattro tele di santi e sante francescani (\"San Francesco\", \"Santa Chiara\", \"Santa Elisabetta\" e \"Santa Colletta\") aggiunte successivamente da Nicola Malinconico, mentre al di sopra vi \u00e8 \"La presentazione di Maria Bambina al Tempio\" sempre attribuibile al D'Errico.\nA sormontare il comunichino, da dove le monache assistono e partecipano alla santa Messa, vi \u00e8 la grande tela della \"Cena in Emmaus\" realizzata nel 1774 da Giuseppe Bonito, mentre di fronte un altro altare ligneo accoglie il seicentesco dipinto su tavola della \"Madonna della Purit\u00e0\", di ignoto e copia, del pi\u00f9 famoso quadro del pittore spagnolo Luis de Morales. \nInfine i due altari laterali sono sormontati dalle tele settecentesche (restaurate in tempi recentissimi) della \"Santa Chiara che scaccia i saraceni\" e della \"Santa Veronica Giuliani che riceve le stimmate\" di ignoti artisti.\nOggi, per via delle rigide regole monastiche, l'accesso al tempio \u00e8 gestito dal convento."}
{"id": "802253", "revid": "287204", "url": "https://it.wikipedia.org/wiki?curid=802253", "title": "341 California", "text": "California \u00e8 un asteroide della fascia principale del diametro medio di circa 14,67\u00a0km. Scoperto nel 1892, presenta un'orbita caratterizzata da un semiasse maggiore pari a 2,1995274\u00a0UA e da un'eccentricit\u00e0 di 0,1938247, inclinata di 5,66756\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl suo nome \u00e8 dedicato allo Stato della California."}
{"id": "802255", "revid": "287204", "url": "https://it.wikipedia.org/wiki?curid=802255", "title": "342 Endymion", "text": "342 Endymion \u00e8 un asteroide della fascia principale del diametro medio di circa 60,63\u00a0km. Scoperto nel 1892, presenta un'orbita caratterizzata da un semiasse maggiore pari a 2,5679143\u00a0UA e da un'eccentricit\u00e0 di 0,1288246, inclinata di 7,34602\u00b0 rispetto all'eclittica.\nIl suo nome \u00e8 dedicato a Endimione, nella mitologia greca figlio di Zeus e della ninfa Calice, cui Selene, la dea della Luna, innamoratasi della sua bellezza, diede un sonno eterno cos\u00ec da poterlo visitare ogni notte."}
{"id": "802256", "revid": "287204", "url": "https://it.wikipedia.org/wiki?curid=802256", "title": "343 Ostara", "text": "343 Ostara \u00e8 un asteroide della fascia principale del diametro medio di circa 19,1\u00a0km. Scoperto nel 1892, presenta un'orbita caratterizzata da un semiasse maggiore pari a 2,4140597\u00a0UA e da un'eccentricit\u00e0 di 0,2288126, inclinata di 3,27031\u00b0 rispetto all'eclittica.\nL'asteroide \u00e8 dedicato all'omonima divinit\u00e0 germanica chiamata anche \"Eostre\"."}
{"id": "802257", "revid": "287204", "url": "https://it.wikipedia.org/wiki?curid=802257", "title": "344 Desiderata", "text": "344 Desiderata \u00e8 un asteroide della fascia principale del diametro medio di circa 132,27\u00a0km. Scoperto nel 1892, presenta un'orbita caratterizzata da un semiasse maggiore pari a 2,5945630\u00a0UA e da un'eccentricit\u00e0 di 0,3161083, inclinata di 18,35536\u00b0 rispetto all'eclittica.\nIl suo nome \u00e8 probabilmente dedicato a D\u00e9sir\u00e9e Clary, gi\u00e0 fidanzata di Napoleone Bonaparte e quindi moglie di Jean-Baptiste Jules Bernadotte, in seguito diventato Re di Svezia con il nome di \"Giovanni Carlo XIV\"."}
{"id": "802258", "revid": "287204", "url": "https://it.wikipedia.org/wiki?curid=802258", "title": "345 Tercidina", "text": "345 Tercidina \u00e8 un asteroide della fascia principale del diametro medio di circa 94,12\u00a0km. Scoperto nel 1892, presenta un'orbita caratterizzata da un semiasse maggiore pari a 2,3250848\u00a0UA e da un'eccentricit\u00e0 di 0,0612472, inclinata di 9,75131\u00b0 rispetto all'eclittica.\nL'origine del suo nome \u00e8 sconosciuta."}
{"id": "802259", "revid": "287204", "url": "https://it.wikipedia.org/wiki?curid=802259", "title": "346 Hermentaria", "text": "346 Hermentaria \u00e8 un asteroide della fascia principale del diametro medio di circa 106,52\u00a0km. Scoperto nel 1892, presenta un'orbita caratterizzata da un semiasse maggiore pari a 2,7960897\u00a0UA e da un'eccentricit\u00e0 di 0,1020737, inclinata di 8,76100\u00b0 rispetto all'eclittica.\nIl nome dell'asteroide \u00e8 dedicato al piccolo villaggio francese di Herment."}
{"id": "802260", "revid": "287204", "url": "https://it.wikipedia.org/wiki?curid=802260", "title": "347 Pariana", "text": "347 Pariana \u00e8 un asteroide della fascia principale del diametro medio di circa 51,36\u00a0km. Scoperto nel 1892, presenta un'orbita caratterizzata da un semiasse maggiore pari a 2,6131104\u00a0UA e da un'eccentricit\u00e0 di 0,1640722, inclinata di 11,69479\u00b0 rispetto all'eclittica.\nL'origine del suo nome \u00e8 sconosciuta."}
{"id": "802261", "revid": "287204", "url": "https://it.wikipedia.org/wiki?curid=802261", "title": "348 May", "text": "348 May \u00e8 un asteroide della fascia principale del diametro medio di circa 82,82\u00a0km. Scoperto nel 1892, presenta un'orbita caratterizzata da un semiasse maggiore pari a 2,9695892\u00a0UA e da un'eccentricit\u00e0 di 0,0681807, inclinata di 9,76604\u00b0 rispetto all'eclittica.\nIl nome dell'asteroide \u00e8 dedicato allo scrittore tedesco Karl May, cos\u00ec come anche l'asteroide 15728 Karlmay."}
{"id": "802262", "revid": "287204", "url": "https://it.wikipedia.org/wiki?curid=802262", "title": "349 Dembowska", "text": "349 Dembowska \u00e8 un asteroide della fascia principale del diametro medio di circa 139,77\u00a0km. Scoperto nel 1892, presenta un'orbita caratterizzata da un semiasse maggiore pari a 2,9248431\u00a0UA e da un'eccentricit\u00e0 di 0,0879303, inclinata di 8,25659\u00b0 rispetto all'eclittica.\nIl nome dell'asteroide \u00e8 dedicato all'astronomo italiano Ercole Dembowski."}
{"id": "802263", "revid": "287204", "url": "https://it.wikipedia.org/wiki?curid=802263", "title": "350 Ornamenta", "text": "350 Ornamenta \u00e8 un asteroide della fascia principale del diametro medio di circa 118,35\u00a0km. Scoperto nel 1892, presenta un'orbita caratterizzata da un semiasse maggiore pari a 3,1113773\u00a0UA e da un'eccentricit\u00e0 di 0,1562190, inclinata di 24,89994\u00b0 rispetto all'eclittica.\nIl nome dell'asteroide \u00e8 dedicato al marinaio Hornemann, padre di un membro attivo della Soci\u00e9t\u00e9 astronomique de France."}
{"id": "802265", "revid": "287204", "url": "https://it.wikipedia.org/wiki?curid=802265", "title": "351 Yrsa", "text": "351 Yrsa \u00e8 un asteroide della fascia principale del diametro medio di circa 39,59\u00a0km. Scoperto nel 1892, presenta un'orbita caratterizzata da un semiasse maggiore pari a 2,7644099\u00a0UA e da un'eccentricit\u00e0 di 0,1564715, inclinata di 9,19388\u00b0 rispetto all'eclittica.\nL'origine del suo nome \u00e8 sconosciuta."}
{"id": "802266", "revid": "287204", "url": "https://it.wikipedia.org/wiki?curid=802266", "title": "352 Gisela", "text": "Gisela \u00e8 un asteroide della fascia principale del diametro medio di circa 20,27\u00a0km. Scoperto nel 1893, presenta un'orbita caratterizzata da un semiasse maggiore pari a 2,1937069\u00a0UA e da un'eccentricit\u00e0 di 0,1500960, inclinata di 3,38211\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl suo nome \u00e8 dedicato a Gisela Wolf, moglie dello scopritore."}
{"id": "802268", "revid": "287204", "url": "https://it.wikipedia.org/wiki?curid=802268", "title": "353 Ruperto-Carola", "text": "353 Ruperto-Carola \u00e8 un asteroide della fascia principale. Scoperto nel 1893, presenta un'orbita caratterizzata da un semiasse maggiore pari a 2,7326664\u00a0UA e da un'eccentricit\u00e0 di 0,3303466, inclinata di 5,71109\u00b0 rispetto all'eclittica.\nIl suo nome \u00e8 dedicato all'Universit\u00e0 Ruperto Carola di Heidelberg, la pi\u00f9 antica universit\u00e0 tedesca (1386), cos\u00ec denominata in onore del fondatore Roberto I del Palatinato e del granduca Carlo Federico di Baden che la rifond\u00f2 nel 1803."}
{"id": "802269", "revid": "767487", "url": "https://it.wikipedia.org/wiki?curid=802269", "title": "Disarmonia Mundi", "text": "I Disarmonia Mundi sono un gruppo musicale melodic death metal italiano fondato nel 2000 ad Avigliana in provincia di Torino.\nBiografia.\nI Disarmonia Mundi sono nati nei primi mesi del 2000 per mano di Ettore Rigotti. Dopo molti cambi di formazione viene registrato con successo Nebularium, il primo full length, interamente prodotto da Ettore nel suo studio. La formazione \u00e8 composta da: Benny Bianco Chinto, Ettore Rigotti, Simone Palermiti e Mirco Andreis. Il buon successo dell'album porta la band a firmare un contratto con la Self per il mercato italiano e con la Cd-Maximum per quello russo, sfortunatamente, per\u00f2, i problemi di formazione impediscono la promozione live del disco e rallentano i lavori per il secondo album.\nGli unici due \"sopravvissuti\" Rigotti e Andreis trovano in Claudio Ravinale il nuovo cantante e cominciano a lavorare sul nuovo materiale che permette al gruppo di firmare un contratto con la Scarlet. Durante la lavorazione del nuovo album il gruppo entra in contatto con Bj\u00f6rn Strid (Soilwork, Terror 2000 e Coldseed), che si mostra interessato alla musica del gruppo e finisce per partecipare alle linee vocali di Fragments of D-Generation che, dopo la registrazione e il mixaggio, verr\u00e0 masterizzato alla Mastering Room di Goran Finnberg, Svezia.\nSfortunatamente l'impossibilit\u00e0 di trovare musicisti affidabili per completare la formazione impedisce ancora al gruppo di tenere concerti, per cui Rigotti e Ravinale decidono di tornare nuovamente in studio per lavorare al terzo full-length. Contemporaneamente Andreis decide di lasciare la band per dedicarsi alla sua carriera di direttore di video musicali. L'album verr\u00e0 scritto in 3 settimane, e la maggior parte del tempo sar\u00e0 spesa per la lavorazione sui nuovi arrangiamenti.\nLa band decide allora di rimanere un duo e di avvalersi ancora una volta della collaborazione di Bj\u00f6rn Strid per le linee vocali in scream, che verranno divise a met\u00e0 con Claudio, mentre Ettore si occuper\u00e0 del cantato in clean. Durante la registrazione Mirco Andreis gira il video di \"Celestial Furnace\", dopo qualche ritardo l'album, intitolato MindTricks esce il 12 giugno 2006.\nIl 18 maggio 2009 la band firma un contratto discografico con la Coroner Records, sotto la quale pubblicano una versione rimasterizzata dell'album Nebularium con l'aggiunta di un cd intitolato The Restless Memoirs. Il 3 novembre dello stesso anno viene rivelata la copertina dell'album The Isolation Game; autore della copertina \u00e8 l'artista francese Tr\u00ebz. L'album \u00e8 stato missato al Metal House Studio da Ettore Rigotti.\nIl 9 giugno 2015 la band pubblica l'atteso nuovo disco intitolato Cold Inferno sempre sotto la Coroner Records. Il disco non presenta particolari variazioni stilistiche rispetto al solito rodato melodic death metal proposta dalla band e annovera ancora una volta la collaborazione di Bj\u00f6rn Strid come session vocalist su alcune tracce. Il disco, cos\u00ec come i lavori precedenti, riceve buoni responsi di critica e pubblico, ma l'impossibilit\u00e0 di avvalersi di una line-up previene ancora una volta il gruppo dall'esibirsi dal vivo."}
{"id": "802270", "revid": "287204", "url": "https://it.wikipedia.org/wiki?curid=802270", "title": "354 Eleonora", "text": "354 Eleonora \u00e8 un asteroide della fascia principale del diametro medio di circa 155,17\u00a0km. Scoperto nel 1893, presenta un'orbita caratterizzata da un semiasse maggiore pari a 2,7991953\u00a0UA e da un'eccentricit\u00e0 di 0,1137220, inclinata di 18,38698\u00b0 rispetto all'eclittica.\nL'origine del suo nome \u00e8 sconosciuta."}
{"id": "802271", "revid": "287204", "url": "https://it.wikipedia.org/wiki?curid=802271", "title": "355 Gabriella", "text": "355 Gabriella \u00e8 un asteroide della fascia principale del diametro medio di circa 22,79\u00a0km. Scoperto nel 1893, presenta un'orbita caratterizzata da un semiasse maggiore pari a 2,5382808\u00a0UA e da un'eccentricit\u00e0 di 0,1052828, inclinata di 4,27917\u00b0 rispetto all'eclittica.\nIl suo nome \u00e8 dedicato all'astronoma francese Gabrielle Renaudot, moglie di Camille Flammarion."}
{"id": "802272", "revid": "287204", "url": "https://it.wikipedia.org/wiki?curid=802272", "title": "356 Liguria", "text": "356 Liguria \u00e8 un asteroide della fascia principale del diametro medio di circa 131,31\u00a0km. \u00c8 stato scoperto nel 1893 dall'astronomo francese Auguste Honor\u00e9 Charlois presso l'Osservatorio di Nizza.\n356 Liguria presenta un'orbita caratterizzata da un semiasse maggiore pari a 2,7559314\u00a0UA e da un'eccentricit\u00e0 di 0,2397704, inclinata di 8,23022\u00b0 rispetto all'eclittica.\nInizialmente chiamato G1893, nel 1901 gli \u00e8 stato assegnato come nome ufficiale \"356 Liguria\", in onore dell'omonima regione italiana."}
{"id": "802273", "revid": "287204", "url": "https://it.wikipedia.org/wiki?curid=802273", "title": "357 Ninina", "text": "357 Ninina \u00e8 un asteroide della fascia principale del diametro medio di circa 106,1\u00a0km. Scoperto nel 1893, presenta un'orbita caratterizzata da un semiasse maggiore pari a 3,1511010\u00a0UA e da un'eccentricit\u00e0 di 0,0729359, inclinata di 15,08147\u00b0 rispetto all'eclittica.\nL'origine del suo nome \u00e8 sconosciuta."}
{"id": "802274", "revid": "287204", "url": "https://it.wikipedia.org/wiki?curid=802274", "title": "358 Apollonia", "text": "358 Apollonia \u00e8 un asteroide della fascia principale del diametro medio di circa 89,45\u00a0km. Scoperto nel 1893, presenta un'orbita caratterizzata da un semiasse maggiore pari a 2,8809312\u00a0UA e da un'eccentricit\u00e0 di 0,1490462, inclinata di 3,54553\u00b0 rispetto all'eclittica.\nIl suo nome \u00e8 probabilmente dedicato all'antica citt\u00e0 greca di Apollonia, nell'attuale Albania meridionale."}
{"id": "802275", "revid": "287204", "url": "https://it.wikipedia.org/wiki?curid=802275", "title": "359 Georgia", "text": "359 Georgia \u00e8 un asteroide della fascia principale del diametro medio di circa 43,89\u00a0km. Scoperto nel 1893, presenta un'orbita caratterizzata da un semiasse maggiore pari a 2,7305844\u00a0UA e da un'eccentricit\u00e0 di 0,1540952, inclinata di 6,76584\u00b0 rispetto all'eclittica.\nIl suo nome fu scelto durante la riunione della Societ\u00e0 Astronomica Tedesca del 1902 a Gottinga, e fu dedicato a Giorgio II di Gran Bretagna che, in qualit\u00e0 di Elettore di Hannover, aveva fondato nel 1734 l'Universit\u00e0 Georg-August di Gottinga."}
{"id": "802276", "revid": "287204", "url": "https://it.wikipedia.org/wiki?curid=802276", "title": "360 Carlova", "text": "360 Carlova \u00e8 un asteroide della fascia principale del diametro medio di circa 115,76\u00a0km. Scoperto nel 1893, presenta un'orbita caratterizzata da un semiasse maggiore pari a 2,9981127\u00a0UA e da un'eccentricit\u00e0 di 0,1816918, inclinata di 11,71318\u00b0 rispetto all'eclittica.\nL'origine del suo nome \u00e8 sconosciuta."}
{"id": "802277", "revid": "287204", "url": "https://it.wikipedia.org/wiki?curid=802277", "title": "361 Bononia", "text": "361 Bononia \u00e8 un asteroide della fascia principale del diametro medio di circa 141,72\u00a0km. Scoperto nel 1893, presenta un'orbita caratterizzata da un semiasse maggiore pari a 3,9560549\u00a0UA e da un'eccentricit\u00e0 di 0,2124452, inclinata di 12,63145\u00b0 rispetto all'eclittica.\nL'asteroide riprende il nome latino delle odierne citt\u00e0 di Bologna in Italia e Boulogne-sur-Mer in Francia."}
{"id": "802279", "revid": "287204", "url": "https://it.wikipedia.org/wiki?curid=802279", "title": "362 Havnia", "text": "362 Havnia \u00e8 un asteroide della fascia principale del diametro medio di circa 98\u00a0km. Scoperto nel 1893, presenta un'orbita caratterizzata da un semiasse maggiore pari a 2,5785264\u00a0UA e da un'eccentricit\u00e0 di 0,0440775, inclinata di 8,07197\u00b0 rispetto all'eclittica.\nIl suo nome \u00e8 probabilmente dedicato alla citt\u00e0 di Copenaghen, il cui nome latino \u00e8 \"Hafnia\"."}
{"id": "802280", "revid": "124555851", "url": "https://it.wikipedia.org/wiki?curid=802280", "title": "363 Padua", "text": "363 Padua \u00e8 un asteroide della fascia principale del diametro medio di circa 97\u00a0km. Scoperto nel 1893, presenta un'orbita caratterizzata da un semiasse maggiore pari a 2,7461060\u00a0UA e da un'eccentricit\u00e0 di 0,0733215, inclinata di 5,95111\u00b0 rispetto all'eclittica.\nIl suo nome \u00e8 dedicato alla citt\u00e0 italiana di Padova."}
{"id": "802284", "revid": "99386482", "url": "https://it.wikipedia.org/wiki?curid=802284", "title": "Farinella (maschera)", "text": ""}
{"id": "802299", "revid": "533647", "url": "https://it.wikipedia.org/wiki?curid=802299", "title": "Farinella", "text": ""}
{"id": "802314", "revid": "767487", "url": "https://it.wikipedia.org/wiki?curid=802314", "title": "Soul Embraced", "text": "I Soul Embraced sono una christian death metal band formatasi a Little Rock, Arkansas, Stati Uniti e tuttora in attivit\u00e0.\nStoria dei Soul Embraced.\nLa band venne fondata nel 1997 da due ex membri di una band denominata Shredded Corpse: Rocky Gray (chitarrista/cantante) e David Sroczynski (batterista). La band ebbe vita breve e si sciolse dopo aver partecipato al secondo volume di una compilation della Frozen Dawn Records con la canzone \"Crucified\". Rocky Gray riform\u00f2 in seguito il gruppo assieme a Lance Garvin (batterista), suo compagno di gruppo nei Living Sacrifice, ed al suo amico Chad Moore (cantante). La band era un progetto secondario che veniva portato avanti nei ritagli di tempo restanti dal suonare con i Living Sacrifice.\nLa band pubblic\u00f2 l'EP \"The Fleshless\" nel 1999 e gli album \"For the Incomplete\", \"This Is My Blood\" e \"Immune\" rispettivamente nel 2000, nel 2002 e nel 2003. Gli ultimi due vennero distribuiti dalla Solid State Records mentre nel 2003 \"For the Incomplete\" venne ripubblicato per l'etichetta indipendente Blood and Ink Records con un nuovo artwork (realizzato da Dave Quiggle) e con l'aggiunta di due nuove canzoni e dell'EP \"The Fleshless\" come bonus.\nNel 2007 fecero il loro ingresso nella band Jeff Bowie (bassista) e Devin Castle (chitarrista). La band cominci\u00f2 a scrivere nuovi pezzi e realizz\u00f2 diversi demo ed un breve video promozionale finch\u00e9, tra novembre e dicembre del 2007, complet\u00f2 il proprio quarto album, \"Dead Alive\", che venne pubblicato il 29 aprile 2008 dalla Solid State Records.\nL'uscita di \"Dead Alive\" decreta anche il passaggio di Rocky Gray alla batteria. \nNell'estate del 2013 la band mette a disposizione del pubblico il download gratuito di \"Like a corpse\" preludio a \"Mythos\" pubblicato con la Rottweiler Records. "}
{"id": "802319", "revid": "287204", "url": "https://it.wikipedia.org/wiki?curid=802319", "title": "Geisser", "text": "Geisser entra nel nome di diversi personaggi"}
{"id": "802320", "revid": "287204", "url": "https://it.wikipedia.org/wiki?curid=802320", "title": "364 Isara", "text": "Isara \u00e8 un asteroide della fascia principale del diametro medio di circa 27,99\u00a0km. Scoperto nel 1893, presenta un'orbita caratterizzata da un semiasse maggiore pari a 2,2202626\u00a0UA e da un'eccentricit\u00e0 di 0,1493176, inclinata di 6,00573\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl suo nome \u00e8 dedicato al fiume Is\u00e8re, in latino \"Isara\"."}
{"id": "802321", "revid": "287204", "url": "https://it.wikipedia.org/wiki?curid=802321", "title": "365 Corduba", "text": "365 Corduba \u00e8 un asteroide della fascia principale del diametro medio di circa 105,92\u00a0km. Scoperto nel 1893, presenta un'orbita caratterizzata da un semiasse maggiore pari a 2,8054621\u00a0UA e da un'eccentricit\u00e0 di 0,1543499, inclinata di 12,77404\u00b0 rispetto all'eclittica.\nIl suo nome trae probabilmente origine da \"Cord\u016dba\", il nome latino della citt\u00e0 di Cordova in Spagna."}
{"id": "802324", "revid": "287204", "url": "https://it.wikipedia.org/wiki?curid=802324", "title": "366 Vincentina", "text": "366 Vincentina \u00e8 un asteroide della fascia principale del diametro medio di circa 93,75\u00a0km. Scoperto nel 1893, presenta un'orbita caratterizzata da un semiasse maggiore pari a 3,1445970\u00a0UA e da un'eccentricit\u00e0 di 0,0551897, inclinata di 10,55387\u00b0 rispetto all'eclittica.\nL'asteroide \u00e8 stato dedicato all'astronomo italiano Vincenzo Cerulli su proposta di Giovanni Boccardi."}
{"id": "802325", "revid": "287204", "url": "https://it.wikipedia.org/wiki?curid=802325", "title": "367 Amicitia", "text": "367 Amicitia \u00e8 un asteroide della fascia principale del diametro medio di circa 19,13\u00a0km. Scoperto nel 1893, presenta un'orbita caratterizzata da un semiasse maggiore pari a 2,2193109\u00a0UA e da un'eccentricit\u00e0 di 0,0959804, inclinata di 2,94322\u00b0 rispetto all'eclittica.\nIl suo nome \u00e8 dedicato all'amicizia."}
{"id": "802326", "revid": "287204", "url": "https://it.wikipedia.org/wiki?curid=802326", "title": "368 Haidea", "text": "368 Haidea \u00e8 un asteroide della fascia principale del diametro medio di circa 69,61\u00a0km. Scoperto nel 1893, presenta un'orbita caratterizzata da un semiasse maggiore pari a 3,0711026\u00a0UA e da un'eccentricit\u00e0 di 0,2011369, inclinata di 7,79160\u00b0 rispetto all'eclittica.\nL'origine del suo nome \u00e8 sconosciuta."}
{"id": "802327", "revid": "287204", "url": "https://it.wikipedia.org/wiki?curid=802327", "title": "369 A\u00ebria", "text": "369 A\u00ebria \u00e8 un asteroide della fascia principale del diametro medio di circa 60\u00a0km. Scoperto nel 1893, presenta un'orbita caratterizzata da un semiasse maggiore pari a 2,6493998\u00a0UA e da un'eccentricit\u00e0 di 0,0977919, inclinata di 12,70811\u00b0 rispetto all'eclittica.\nIl suo nome \u00e8 probabilmente dedicato all'aria, uno dei quattro elementi della tradizione ellenica."}
{"id": "802328", "revid": "287204", "url": "https://it.wikipedia.org/wiki?curid=802328", "title": "370 Modestia", "text": "370 Modestia \u00e8 un asteroide della fascia principale. Scoperto nel 1893 da Auguste Honor\u00e9 Charlois nella citt\u00e0 di Nizza, presenta un'orbita caratterizzata da un semiasse maggiore pari a 2,3240891\u00a0UA e da un'eccentricit\u00e0 di 0,0907090, inclinata di 7,87184\u00b0 rispetto all'eclittica.\nIl suo nome \u00e8 dedicato alla virt\u00f9 della modestia."}
{"id": "802329", "revid": "287204", "url": "https://it.wikipedia.org/wiki?curid=802329", "title": "371 Bohemia", "text": "371 Bohemia \u00e8 un asteroide della fascia principale del diametro medio di circa 54,64\u00a0km. Scoperto nel 1893, presenta un'orbita caratterizzata da un semiasse maggiore pari a 2,7272941\u00a0UA e da un'eccentricit\u00e0 di 0,0610746, inclinata di 7,38373\u00b0 rispetto all'eclittica.\nIl suo nome \u00e8 dedicato alla regione della Boemia."}
{"id": "802330", "revid": "122246", "url": "https://it.wikipedia.org/wiki?curid=802330", "title": "Chiesa di Santa Maria del Parto a Mergellina", "text": "La chiesa di Santa Maria del Parto a Mergellina \u00e8 una chiesa monumentale di Napoli, ubicata nel quartiere di Chiaia, nella zona di Mergellina: \u00e8 sede parrocchiale ed ospita al suo interno la tomba di Jacopo Sannazaro ed il presepe di Giovanni da Nola.\nStoria.\nFederico I di Napoli, salito al trono del regno di Napoli il 26 giugno 1497, concesse a Jacopo Sannazaro una pensione di seicento ducati, oltre ad un terreno nella zona di Mergellina, appartenuto precedentemente ai monaci benedettini del convento dei Santi Severino e Sossio. Con molta probabilit\u00e0 nel podere esisteva gi\u00e0 una villa a cui venne fatta aggiungere dallo stesso Sannazaro una torre, oltre alla realizzazione di un progetto per la costruzione di due chiese sovrapposte: i lavori di realizzazione di queste cominciarono nel 1504 quando il poeta si trasfer\u00ec a Mergellina. La chiesa sottostante fu terminata nel 1525, interamente scavata nel tufo, somigliante alla vicina tomba di Virgilio, con ingresso autonomo e dedicata a santa Maria del Parto, nome derivante da una delle opere del Sannazaro, \"De Partu Virginis\", divenendo luogo di preghiera per tutte le donne incinte o per quelle che desideravano avere un figlio: era infatti usanza riunirsi il 25 di ogni mese per recitare preghiere in favore di queste donne; a seguito della morte del Sannazaro la chiesa cadde in abbandono, venendo utilizzata come luogo di sepoltura per gli appartenenti alla confraternita del Santissimo Rosario e gi\u00e0 nel 1895 si potevano riconoscere solamente alcuni affreschi e lo stemma gentilizio del suo fondatore, scomparsi poi definitivamente. La chiesa superiore invece rimase parzialmente incompiuta sia per l'epidemia di peste che affliggeva Napoli in quel periodo, sia per l'instabilit\u00e0 politica dell'epoca: la chiesa, nata con l'intento di essere una cappella privata, venne dedicata a san Nazario, probabilmente per onorare un voto fatto dal poeta durante il suo esilio francese.\nCon l'assedio francese del 1528 il complesso venne saccheggiato da Filiberto di Chalons e la torre abbattuta: fu cos\u00ec che l'anno successivo il Sannazaro decise di donarlo al frati dei Servi di Maria, a cui assicur\u00f2 anche un compenso di seicento ducati l'anno per il completamento della chiesa ed erigere un monumento funebre in suo onore, alla sua morte, all'interno di essa. Negli anni a venire sia Giovan Carlo Mormile che Giovan Simone Moccia ingrandirono ed abbellirono il tempio tanto da farlo diventare luogo di preghiera durante il periodo estivo per la corte vicereale: fu cos\u00ec che la chiesa prese il nome definitivo di Santa Maria del Parto. Con la soppressione degli ordini monastici voluta da Napoleone Bonaparte durante il decennio francese, anche i Servi di Maria furono allontanati e la chiesa con le sue propriet\u00e0 passarono in mano ai privati: fu in questo periodo che la facciata venne modificata per dare spazio alle abitazioni; una di queste case venne acquistata dall'impresario teatrale Domenico Barbaja, che ospit\u00f2 tra l'altro Gioachino Rossini. Nel 1812 fu affidata alla confraternita del Santissimo Rosario, il 24 maggio 1935 divenne parrocchia autonoma, mentre solo nel 1971 ritorn\u00f2 ai Servi di Maria: in questi anni ha subito esclusivamente interventi di restauro.\nDescrizione.\nUna serie di tre rampe di strette scale conduce al piazzale sul quale si affaccia il sagrato della chiesa: questo in realt\u00e0 \u00e8 il tetto di un edificio sottostante, anche se originariamente doveva trattarsi di un giardino con dei pioppi. La facciata dalla forma rettangolare e tinteggiata non pi\u00f9 in rosso ma in giallo, \u00e8 divisa in due parti: quella inferiore \u00e8 caratterizzata da un arco, nel quale \u00e8 iscritto un arco pi\u00f9 piccolo, raggiungibile tramite cinque scalini, che d\u00e0 l'accesso al vestibolo; accanto ad esso altri due archi pi\u00f9 piccoli sono utilizzati come ingressi secondari e sono sormontati da due epigrafi, una a destra, l'altra a sinistra, che narrano alcuni eventi riguardanti la storia della chiesa.\nSopra le epigrafi, in due tondi, sono affrescate le figure di Federico d'Aragona e Jacopo Sannazaro, fortemente danneggiate dall'usura del tempo: completano questa zona una piccola botola circolare utilizzata come fonte di luce e due stemmi gentilizi. La parte superiore invece \u00e8 caratterizzata da tre balconi, tutti terminanti con stucchi riproducenti un timpano, e nella parte centrale, in un altro timpano, sormontato da una croce in ferro, si trova un rosone. La facciata non \u00e8 quella originale, modificata durante il decennio francese e nel 1895 il Antonio Mancini cos\u00ec scriveva:\nSuperato l'arco di ingresso si accede al vestibolo: questo presente ai lati del portale ligneo, che funge da vera entrata alla chiesa, resti di affreschi, mentre nel lato destro, in una sorta di piccola cappella \u00e8 custodito un presepe con statue lignee, realizzato nel XVI secolo da Giovanni da Nola e precedentemente custodito nella chiesa inferiore. Oltrepassato l'ingresso, la chiesa, il cui architetto rimane ancora sconosciuto, si presenta a navata unica, con volta priva di decorazione e pavimentazione rifatta agli inizi del XX secolo con piastrelle in bianco e nero che hanno sostituito quella precedente in maiolica, le cui tracce rimangono in una delle cappelle laterali; lungo tutta la navata si scorgono decorazioni in stucchi bianchi e dorati riproducenti elementi naturali e putti, alcuni dei quali recanti i simboli della passione di Ges\u00f9, oltre alle allegorie quali la Fortezza, la Carit\u00e0, la Fede e la Speranza. Sulla parete di fondo sono presenti due lapide marmoree, mentre sulla cantoria, che in passato ospitava il coro, \u00e8 posto un organo del 1770 con rifiniture in legno dorato e verde scuro. Lungo la navata si aprono sei cappelle, tre su ogni lato: a sinistra si ha un altare con al centro una tavola di Dirk Hendricksz, raffigurante la \"Crocifissione\" e datata 1591, segue quindi la cappella con dipinto di Francesco Saverio Candido del 1771 ritraente \"San Filippo Benizi che resuscita un bambino\" ed infine una cappella che ospita una tavola dell\"Addolorata\"; sul lato destro si ha invece la cappella, originariamente di patronato del cardinale Diomede Carafa, con l'opera pittorica \"San Michele che scaccia il demonio\", conosciuta anche come \"Diavolo di Mergellina\", dipinta da Leonardo Grazia da Pistoia, segue una cappella con la statua dell\"Addolorata\" e la cappella con la tavola dell\"Adorazione dei Magi\", realizzata presumibilmente da Wenzel Cobergher. \nL'altare maggiore fu aggiunto solo nel XVIII secolo, nei pressi dell'arco trionfale: questo, in marmo, \u00e8 stato realizzato da Pietro Nicolini, a cui la somma di denaro per il pagamento fu versata il 22 gennaio 1759. Su di esso \u00e8 posta la statua della \"Madonna col Bambino\", in legno policromo, realizzata nel 1865 da Francesco Saverio Citarelli. Segue quindi un altro arco, che divide la navata dell'abside: sotto la sua curva sono poste le tele di Giovan Battista Lama, il quale, assieme al francese Jean Baptiste Dubuisson, termin\u00f2 l'opera inizia da Nicola Russo, raffigurante dei puttini in volo che reggono ghirlande di fiori; lo stesso artista termin\u00f2 un'altra opera di Russo presente nella chiesa, ossia la \"Strage degli Innocenti\". La parte dell'arco che guarda verso la navata termina a calotta, dove, negli spicchi ai lati dell'arco \u00e8 affrescata l\"Annunciazione\", mentre nella mezza volta a botte sono gli affreschi riguardanti scene della vita di Maria, ossia la \"Visitazione\", la \"Nativit\u00e0\", la \"Presentazione al tempio\" e l\"Incoronazione della Vergine\", realizzate nel 1593 da Paolo Guido Borghese e ritoccate all'inizio del XX secolo; ai piedi dell'arco, in alcune nicchie, sono poste, a sinistra, la statua di \"San Jacopo\", opera di Giovanni Angelo Montorsoli, e, a destra, la statua di \"San Nazario\", realizzata da Bartolomeo Ammannati.\nNell'abside, dalla forma rettangolare, \u00e8 posta la tomba di Jacopo Sannazaro: il monumento funebre \u00e8 stato realizzato da Giovanni Angelo Montorsoli, con l'aiuto di Bartolomeo Ammannati; l'ambiente si completa con affreschi del 1699 di Nicola Russo, pittore della scuola di Luca Giordano, che sulla parete principale dipinge \"Parnaso\", dove la Fama incorona il Sannazaro, osservato da Venere e Mercurio, nella volta dipinge le allegorie della \"Grammatica\", della \"Filosofia\", dell\"Astronomia\" e della \"Retorica\", sulla parete dove si apre l'arco \u00e8 dipinto \"Abramo che adora i tre angeli\" e nelle pareti laterali, nelle quali si trovano due finestre, sono affrescati putti che reggono dei tendaggi: su queste pareti erano inoltre dipinte le \"Storie di Rachele\" e \"Maria sorella di Mos\u00e8\", andate perdute. Nell'abside sono inoltre presenti stalli e spalliere dell'antico coro, in stile rinascimentale e lastre funerarie, spostate dal pavimento della navata, di Dirk Henricksz, conosciuto anche come Teodoro D'Errico, morto nel 1594, e Manlio di Barletta, morto nel 1566, la cui aspirazione era quella di farsi seppellire a Mergellina, in quanto innamorato del luogo. Nella sacrestia \u00e8 presente la tavola della \"Madonna con Bambino e angeli\", di Francesco da Tolentino, datata tra il 1515 ed il 1520, e quella della \"Fuga in Egitto\", di Russo, oltre ad un lavamano in marmo bianco dell'inizio XVI secolo, il quale porta scolpito al centro un putto, al lato destro lo stemma dei Servi di Maria e a sinistra lo stemma di Sannazaro."}
{"id": "802332", "revid": "287204", "url": "https://it.wikipedia.org/wiki?curid=802332", "title": "372 Palma", "text": "372 Palma \u00e8 un asteroide della fascia principale del diametro medio di circa 188,62\u00a0km. Scoperto nel 1893, presenta un'orbita caratterizzata da un semiasse maggiore pari a 3,1445055\u00a0UA e da un'eccentricit\u00e0 di 0,2625332, inclinata di 23,86231\u00b0 rispetto all'eclittica.\nIl suo nome \u00e8 probabilmente dedicato alla citt\u00e0 di Palma di Maiorca, il centro principale delle isole Baleari."}
{"id": "802333", "revid": "547034", "url": "https://it.wikipedia.org/wiki?curid=802333", "title": "Laura Innes", "text": "Biografia.\nLaura Elizabeth Innes \u00e8 nata e cresciuta a Pontiac, nel Michigan. \u00c8 la minore di sei figli nati da Laurette e Robert Innes, quest'ultimo impiegato in una societ\u00e0 di utensili.\nHa partecipato a numerosi film, come \"Deep Impact\", ma deve il suo successo alla serie televisiva \"E.R. - Medici in prima linea\", in cui interpreta il ruolo della dottoressa Kerry Weaver. Ha anche diretto alcuni episodi della serie. Lascia la serie nel corso della tredicesima stagione.\nSuccessivamente dirige alcuni episodi per le serie TV \"West Wing - Tutti gli uomini del Presidente\" e \"Dr. House - Medical Division\".\nNel 2010 torna a recitare, come interprete della serie televisiva \"The Event\". Due anni dopo recita nella serie \"Awake\" in qualit\u00e0 di personaggio ricorrente, mentre tra il 2018 e il 2019 interpreta il governatore Lynne Birkhead ne \"Le regole del delitto perfetto\".\nDoppiatrici italiane.\nNelle versioni in italiano, Laura Innes \u00e8 stata doppiata da:"}
{"id": "802334", "revid": "287204", "url": "https://it.wikipedia.org/wiki?curid=802334", "title": "373 Melusina", "text": "373 Melusina \u00e8 un asteroide della fascia principale del diametro medio di circa 95,77\u00a0km. Scoperto nel 1893, presenta un'orbita caratterizzata da un semiasse maggiore pari a 3,1148476\u00a0UA e da un'eccentricit\u00e0 di 0,1461506, inclinata di 15,44006\u00b0 rispetto all'eclittica.\nIl suo nome \u00e8 probabilmente dedicato a Melusina, figura leggendaria della Francia medievale da cui avrebbe tratto origine la casata nobile dei Lusignano."}
{"id": "802335", "revid": "30610", "url": "https://it.wikipedia.org/wiki?curid=802335", "title": "Leggi di Mendel", "text": ""}
{"id": "802336", "revid": "287204", "url": "https://it.wikipedia.org/wiki?curid=802336", "title": "374 Burgundia", "text": "374 Burgundia \u00e8 un asteroide della fascia principale del diametro medio di circa 44,67\u00a0km. Scoperto nel 1893, presenta un'orbita caratterizzata da un semiasse maggiore pari a 2,7792847\u00a0UA e da un'eccentricit\u00e0 di 0,0798791, inclinata di 8,98660\u00b0 rispetto all'eclittica.\nIl suo nome \u00e8 dedicato all'omonimo regno, ducato e regione francese, l'attuale Borgogna.\nFino al 2002 era considerato un componente della \"famiglia di asteroidi Cerere\"; in seguito \u00e8 stato riconosciuto, insieme allo stesso Cerere, come un \"intruso\" all'interno della famiglia (rinominata in famiglia Gefion), con la quale condivide i parametri orbitali ma non l'origine."}
{"id": "802337", "revid": "104216", "url": "https://it.wikipedia.org/wiki?curid=802337", "title": "375 Ursula", "text": "375 Ursula \u00e8 un asteroide della fascia principale del diametro medio di circa . Scoperto nel 1893, presenta un'orbita caratterizzata da un semiasse maggiore pari a e da un'eccentricit\u00e0 di 0,1078015, inclinata di 15,93428\u00b0 rispetto all'eclittica.\nL'origine del suo nome \u00e8 sconosciuta."}
{"id": "802338", "revid": "287204", "url": "https://it.wikipedia.org/wiki?curid=802338", "title": "376 Geometria", "text": "376 Geometria \u00e8 un asteroide della fascia principale del diametro medio di circa 34,91\u00a0km. Scoperto nel 1893, presenta un'orbita caratterizzata da un semiasse maggiore pari a 2,2889142\u00a0UA e da un'eccentricit\u00e0 di 0,1713731, inclinata di 5,43119\u00ba rispetto all'eclittica.\nIl suo nome \u00e8 dedicato all'omonima scienza."}
{"id": "802340", "revid": "287204", "url": "https://it.wikipedia.org/wiki?curid=802340", "title": "377 Campania", "text": "377 Campania \u00e8 un asteroide della fascia principale del diametro medio di circa 91,05\u00a0km. Scoperto nel 1893, presenta un'orbita caratterizzata da un semiasse maggiore pari a 2,6915655\u00a0UA e da un'eccentricit\u00e0 di 0,0756447, inclinata di 6,67958\u00b0 rispetto all'eclittica.\nIl suo nome \u00e8 dedicato all'omonima regione italiana."}
{"id": "802342", "revid": "1719883", "url": "https://it.wikipedia.org/wiki?curid=802342", "title": "Sega la vecchia", "text": "Il sega la vecchia \u00e8 un'antica rappresentazione di mezza quaresima del mondo contadino.\nStoria.\nUn gruppo di attori improvvisati visitava le case del contado e inscenava una rappresentazione a carattere burlesco in cui un albero di quercia (la vecchia) viene simbolicamente abbattuto e segato da parte di due segantini, fino a risorgere tra danze, canti e altre manifestazioni di gioia.\nQuesta usanza era particolarmente diffusa, fino alla fine degli anni cinquanta, in Toscana, Emilia-Romagna e Umbria.\n\u00c8 ancora diffusa anche in Campania, nell'antica cittadina di Alife, dove si festeggia il gioved\u00ec che precede la penultima domenica di Quaresima; in alcune zone dell'alto Sannio, come a Jelsi (Campobasso), si festeggia la seconda domenica di Quaresima.\nDagli anni '20 del XX secolo \u00e8 anche celebrato come \"Carnevale di mezza Quaresima\" a Bergamo."}
{"id": "802343", "revid": "287204", "url": "https://it.wikipedia.org/wiki?curid=802343", "title": "378 Holmia", "text": "378 Holmia \u00e8 un asteroide della fascia principale del diametro medio di circa 26,74\u00a0km. Scoperto nel 1893, presenta un'orbita caratterizzata da un semiasse maggiore pari a 2,7787965\u00a0UA e da un'eccentricit\u00e0 di 0,1286945, inclinata di 7,00966\u00b0 rispetto all'eclittica.\nL'asteroide \u00e8 dedicato all'antico nome della citt\u00e0 di Stoccolma."}
{"id": "802344", "revid": "648716", "url": "https://it.wikipedia.org/wiki?curid=802344", "title": "379 Huenna", "text": "379 Huenna \u00e8 un asteroide della fascia principale del diametro medio di circa 92,33\u00a0km. Scoperto nel 1894, presenta un'orbita caratterizzata da un semiasse maggiore pari a e da un'eccentricit\u00e0 di 0,1804136, inclinata di 1,66967\u00b0 rispetto all'eclittica.\nL'asteroide \u00e8 dedicato al nome latino dell'isola svedese di Hven, dove Tycho Brahe costru\u00ec Uraniborg, l'osservatorio astronomico pi\u00f9 importante del XVI secolo.\nNel 2003 \u00e8 stato individuato un satellite a cui \u00e8 stata assegnata la designazione provvisoria S/2003 (379) 1. Il satellite, di dimensioni di 5,8 (\u00b11,2) km, orbita a 3336 (\u00b154,9) km in 87,6 (\u00b10,026) giorni."}
{"id": "802345", "revid": "287204", "url": "https://it.wikipedia.org/wiki?curid=802345", "title": "380 Fiducia", "text": "380 Fiducia \u00e8 un asteroide della fascia principale del diametro medio di circa 73,19\u00a0km. Scoperto nel 1894, presenta un'orbita caratterizzata da un semiasse maggiore pari a 2,6791703\u00a0UA e da un'eccentricit\u00e0 di 0,1133760, inclinata di 6,15583\u00b0 rispetto all'eclittica.\nIl suo nome \u00e8 dedicato al sentimento della fiducia."}
{"id": "802346", "revid": "287204", "url": "https://it.wikipedia.org/wiki?curid=802346", "title": "381 Myrrha", "text": "381 Myrrha \u00e8 un asteroide della fascia principale del diametro medio di circa 120,58\u00a0km. Scoperto nel 1894, presenta un'orbita caratterizzata da un semiasse maggiore pari a 3,2209077\u00a0UA e da un'eccentricit\u00e0 di 0,0955495, inclinata di 12,52411\u00b0 rispetto all'eclittica.\nIl suo nome \u00e8 dedicato a Mirra o Smyrna, nella mitologia greca una principessa assira figlia del re Teia e madre di Adone, trasformata dagli dei in albero di mirra per sfuggire all'ira del padre, con cui aveva avuto, con l'inganno, una relazione incestuosa."}
{"id": "802347", "revid": "287204", "url": "https://it.wikipedia.org/wiki?curid=802347", "title": "382 Dodona", "text": "382 Dodona \u00e8 un asteroide della fascia principale del diametro medio di circa 58,37\u00a0km. Scoperto nel 1894, presenta un'orbita caratterizzata da un semiasse maggiore pari a 3,1160676\u00a0UA e da un'eccentricit\u00e0 di 0,1769361, inclinata di 7,40124\u00b0 rispetto all'eclittica.\nIl suo nome \u00e8 dedicato all'antica citt\u00e0 greca di Dodona, dove si trovava uno dei templi oracolari pi\u00f9 antichi dell'Ellade."}
{"id": "802348", "revid": "287204", "url": "https://it.wikipedia.org/wiki?curid=802348", "title": "383 Janina", "text": "383 Janina \u00e8 un asteroide della fascia principale del diametro medio di circa 45,52\u00a0km. Scoperto nel 1894, presenta un'orbita caratterizzata da un semiasse maggiore pari a 3,1517464\u00a0UA e da un'eccentricit\u00e0 di 0,1640137, inclinata di 2,65305\u00b0 rispetto all'eclittica.\nL'origine del suo nome \u00e8 sconosciuta."}
{"id": "802349", "revid": "287204", "url": "https://it.wikipedia.org/wiki?curid=802349", "title": "384 Burdigala", "text": "384 Burdigala \u00e8 un asteroide della fascia principale del diametro medio di circa 36,93\u00a0km. Scoperto nel 1894, presenta un'orbita caratterizzata da un semiasse maggiore pari a 2,6520233\u00a0UA e da un'eccentricit\u00e0 di 0,1481820, inclinata di 5,60351\u00b0 rispetto all'eclittica.\nL'asteroide \u00e8 dedicato all'antico nome di Bordeaux, citt\u00e0 luogo della scoperta."}
{"id": "802350", "revid": "287204", "url": "https://it.wikipedia.org/wiki?curid=802350", "title": "385 Ilmatar", "text": "385 Ilmatar \u00e8 un asteroide della fascia principale del diametro medio di circa 91,53\u00a0km. Scoperto nel 1894, presenta un'orbita caratterizzata da un semiasse maggiore pari a 2,8476974\u00a0UA e da un'eccentricit\u00e0 di 0,1264063, inclinata di 13,56360\u00b0 rispetto all'eclittica.\nIl suo nome \u00e8 dedicato all'omonima figura della mitologia finlandese, figlia dell'aria, e grazie a cui nacquero la Terra, il Sole e tutto il firmamento."}
{"id": "802351", "revid": "287204", "url": "https://it.wikipedia.org/wiki?curid=802351", "title": "386 Siegena", "text": "386 Siegena \u00e8 un asteroide della fascia principale del diametro medio di circa 165,01\u00a0km. Scoperto nel 1894, presenta un'orbita caratterizzata da un semiasse maggiore pari a 2,8941017\u00a0UA e da un'eccentricit\u00e0 di 0,1729483, inclinata di 20,25597\u00b0 rispetto all'eclittica.\nIl suo nome \u00e8 dedicato alla citt\u00e0 di Siegen, in Vestfalia."}
{"id": "802352", "revid": "287204", "url": "https://it.wikipedia.org/wiki?curid=802352", "title": "387 Aquitania", "text": "387 Aquitania \u00e8 un asteroide della fascia principale del diametro medio di circa 100,51\u00a0km. Scoperto nel 1894, presenta un'orbita caratterizzata da un semiasse maggiore pari a 2,7387700\u00a0UA e da un'eccentricit\u00e0 di 0,2371939, inclinata di 18,13654\u00b0 rispetto all'eclittica.\nIl suo nome \u00e8 dedicato all'omonima provincia romana e attuale regione francese."}
{"id": "802353", "revid": "287204", "url": "https://it.wikipedia.org/wiki?curid=802353", "title": "388 Charybdis", "text": "388 Charybdis \u00e8 un asteroide della fascia principale del diametro medio di circa 114,17\u00a0km. Scoperto nel 1894, presenta un'orbita caratterizzata da un semiasse maggiore pari a 3,0069722\u00a0UA e da un'eccentricit\u00e0 di 0,0589859, inclinata di 6,45745\u00b0 rispetto all'eclittica.\nIl suo nome \u00e8 dedicato a Cariddi, nella mitologia greca originariamente una naiade, figlia di Poseidone e Gea, vorace e dedita alle rapine, che Zeus fece cadere in mare, nello stretto di Messina, trasformandola in un mostro marino."}
{"id": "802354", "revid": "287204", "url": "https://it.wikipedia.org/wiki?curid=802354", "title": "389 Industria", "text": "389 Industria \u00e8 un asteroide della fascia principale del diametro medio di circa 79,23\u00a0km. Scoperto nel 1894, presenta un'orbita caratterizzata da un semiasse maggiore pari a 2,6088347\u00a0UA e da un'eccentricit\u00e0 di 0,0650938, inclinata di 8,13480\u00b0 rispetto all'eclittica.\nIl suo nome \u00e8 dedicato al termine latino \"industria\", ovvero \"operosit\u00e0\"."}
{"id": "802355", "revid": "287204", "url": "https://it.wikipedia.org/wiki?curid=802355", "title": "390 Alma", "text": "Alma \u00e8 un asteroide della fascia principale del diametro medio di circa 23,74\u00a0km. Scoperto nel 1894, presenta un'orbita caratterizzata da un semiasse maggiore pari a 2,6535826\u00a0UA e da un'eccentricit\u00e0 di 0,1294438, inclinata di 12,14501\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Eunomia di asteroidi.\nIl suo nome \u00e8 dedicato all'omonimo fiume della Crimea, luogo della battaglia dell'Alma, durante la guerra di Crimea."}
{"id": "802356", "revid": "287204", "url": "https://it.wikipedia.org/wiki?curid=802356", "title": "391 Ingeborg", "text": "391 Ingeborg \u00e8 un asteroide areosecante. Scoperto nel 1894, presenta un'orbita caratterizzata da un semiasse maggiore pari a 2,3207829\u00a0UA e da un'eccentricit\u00e0 di 0,3054078, inclinata di 23,15969\u00b0 rispetto all'eclittica.\nL'origine del suo nome \u00e8 sconosciuta."}
{"id": "802357", "revid": "729019", "url": "https://it.wikipedia.org/wiki?curid=802357", "title": "Anca", "text": "In anatomia umana, l'anca \u00e8 la regione di unione tra tronco, nello specifico la sua regione pelvica, e arto inferiore. \u00c8 costituita da una sola unit\u00e0 giunturale, l\"articolazione coxofemorale\", ovvero l'enartrosi tra il cotile dell'osso iliaco e la testa del femore, e dalle parti molli che la rivestono. L'anca \u00e8 importantissima nelle attivit\u00e0 di carico e nella deambulazione; a differenza della spalla, \u00e8 un'articolazione molto stabile e pertanto sacrifica un certo arco di movimento.\nOsteologia.\nLo scheletro dell'anca \u00e8 costituito dalle seguenti componenti, pari e simmetriche.\nFunzionalmente contribuiscono al sistema anche il sacro, il coccige (che con i due ossi iliaci formano il cingolo pelvico) e la porzione lombare della colonna vertebrale.\nArtrologia.\nLe superfici articolari dellenartrosi dell'anca sono costituite dalla \"superficie semilunare\" (o s\"uperficie lunata\") del \"cotile\" (o \"acetabolo\") e dalla \"testa del femore\".\nLa faccia semilunare del cotile \u00e8 un anello fibrocartilagineo incompleto a forma di \"C\" ruotata di 90\u00b0 in senso orario, tendenzialmente pi\u00f9 stretto nella sua parte pubica e pi\u00f9 largo nelle restanti porzioni, delimitata esternamente dal curvo margine dell'acetabolo ed internamente dal suo margine con la \"fossa acetabolare\", posta pi\u00f9 in profondit\u00e0 nella \"cavit\u00e0 acetabolare\". Complessivamente costituisce circa i 3/4 di una circonferenza, interrotta dall\"incisura acetabolare\" sottostante. La sua parte mediale (circa 1/5 dell'area totale) \u00e8 costituita dal pube, la superiore (3/5 dell'area totale) dall'ileo, la laterale (2/5 dell'area totale) dall'ischio. La sua superficie \u00e8 liscia e ricoperta da cartilagine articolare ialina, che risulta pi\u00f9 spessa ove la pressione del peso corporeo in posizione eretta \u00e8 maggiore, cio\u00e8 dove la sua superficie risulta pi\u00f9 ampia. Questa cartilagine articolare deborda dal margine dell'acetabolo costituendo il \"labbro acetabolare\", il cui bordo \u00e8 leggermente ripiegato all'interno, cos\u00ec da restringere il diametro della cavit\u00e0 acetabolare e rendere l'articolazione coxo-femorale pi\u00f9 profonda rispetto a quanto permetterebbero le sole superfici articolari ossee, oltre ad aumentarne la stabilit\u00e0 grazie all'azione di contenimento della testa del femore e all'effetto suzione. Presso l'incisura acetabolare le due estremit\u00e0 del labbro sono collegate dal \"legamento acetabolare trasverso\". La fossa acetabolare invece \u00e8 priva di cartilagine ma riempita sino a livello di questa da tessuto adiposo fibroelastico, a sua volta rivestito dalla membrana sinoviale. La faccia semilunare e il labbro acetabolare coprono circa 2/3 della testa del femore.\nLa testa del femore ha una forma sferoidale in giovent\u00f9 (circa i 3/4 di una sfera), ma diviene con l'avanzare dell'et\u00e0 sempre pi\u00f9 sferica e possiede una curvatura inversa rispetto all'acetabolo, con la quale non \u00e8 congruente. La sua liscia superficie ossea \u00e8 completamente rivestita da cartilagine articolare ialina, pi\u00f9 spessa al centro che ai margini ed in generale dove essa subisce un maggior carico, fatta eccezione per la \"fovea capitis\" (fossetta della testa del femore) dove \u00e8 inserito il \"legamento rotondo del femore\", grazie al quale \u00e8 collegata alla fossa acetabolare. Spesso anche la parte del collo del femore pi\u00f9 prossimale alla testa \u00e8 rivestita di cartilagine.\nLa \"guaina sinoviale\" dell'articolazione coxo-femorale riveste tutta la superficie interna della cavit\u00e0 acetabolare nonch\u00e9 la testa e il collo del femore sino alla linea intertrocanterica, sia anteriormente che posteriormente (dove per\u00f2 si ferma a met\u00e0 del collo del femore come la capsula), senza tuttavia oltrepassare mai le inserzioni della capsula fibrosa, che la ricopre completamente.\nLa borsa ileo-pettinea \u00e8 la principale dell'articolazione coxo-femorale, si trova anteriormente al legamento ileopettineo ed \u00e8 in comunicazione con il resto dell'articolazione dell'anca mediante una cavit\u00e0 posta tra i legamento ileopettineo e il pubofemorale. In vivo anteriormente ad essa vi sono i muscoli grande psoas e iliaco che confluiscono nel tendine dell'ileopsoas, principale flessore della coscia sulla pelvi.\nAlcuni Autori, trattando concettualmente anca e bacino come un unico complesso articolare, descrivono insieme all'enartrosi tra osso iliaco e femore le seguenti articolazioni.\nCapsula articolare e legamenti.\nLa capsula dell'articolazione coxo-femorale \u00e8 spessa e robusta. Origina mezzo centimetro medialmente al margine acetabolare, seguendone perlopi\u00f9 il profilo sia anteriormente che posteriormente, fatta eccezione per alcune fibre che si fondono inferiormente all'acetabolo con il legamento acetabolare trasverso e con il margine superiore della membrana otturatoria. Le sue fibre longitudinali, dirette lateralmente, si inseriscono presso la linea intertrocanterica sulla faccia anteriore del femore, mentre si fermano alla met\u00e0 del collo posteriormente e sono generalmente pi\u00f9 spesse nella sua parte antero-superiore rispetto a quella posteriore. Spesso si fondono con il legamento ileofemorale. Una seconda tipologia di fibre, dette \"orbicolari\", sono interne alle longitudinali e si fissano attorno al collo del femore, avvolgendolo e fondendosi in parte con i legamenti pubofemorale e ischiofemorale.\nL'articolazione coxo-femorale presenta cinque legamenti, che influiscono sulla stabilit\u00e0 articolare con movimenti di estensione e rilassamento: ileofemorale, ischiofemorale, pubofemorale, rotondo del femore e acetabolare trasverso.\nQuesti tre legamenti originano dunque tutti lungo la rima dell'acetabolo e incrociano l'articolazione dell'anca con un decorso a spirale per inserirsi sul collo femorale. L'effetto combinato di questa inserzione spirale \u00e8 di limitare il movimento in una direzione (iperestensione) pur consentendo un movimento completo (flessione) nell'altra direzione. Perci\u00f2, questi legamenti sono lassi in flessione ed entrano in tensione quando l'anca si muove in iperestensione.\nI legamenti dell'anca, con relative inserzioni e funzione, sono schematizzati nella seguente tabella.\nSebbene non abbiano alcuna funzione a livello dell'articolazione dell'anca, concettualmente vanno identificati anche i seguenti legamenti.\nMiologia.\nVi sono molte similitudini tra le articolazioni della spalla e dell'anca. Come la spalla, l'anca ha un gruppo di muscoli mono-articolari che forniscono gran parte del controllo e un gruppo di muscoli bi-articolari, pi\u00f9 lunghi, che forniscono l'arco di movimento. Questi muscoli possono essere raggruppati secondo la loro localizzazione. La seguente tabella classifica i muscoli dell'anca."}
{"id": "802358", "revid": "287204", "url": "https://it.wikipedia.org/wiki?curid=802358", "title": "392 Wilhelmina", "text": "392 Wilhelmina \u00e8 un asteroide della fascia principale del diametro medio di circa 62,88\u00a0km. Scoperto nel 1894, presenta un'orbita caratterizzata da un semiasse maggiore pari a 2,8844041\u00a0UA e da un'eccentricit\u00e0 di 0,1393210, inclinata di 14,32561\u00b0 rispetto all'eclittica.\nL'origine del suo nome \u00e8 incerta; secondo diverse interpretazioni l'asteroide potrebbe essere stato dedicato all'imperatore Guglielmo II di Germania oppure alla regina Guglielmina dei Paesi Bassi, sua cugina."}
{"id": "802359", "revid": "287204", "url": "https://it.wikipedia.org/wiki?curid=802359", "title": "393 Lampetia", "text": "393 Lampetia \u00e8 un asteroide della fascia principale del diametro medio di circa 96,89\u00a0km. Scoperto nel 1894, presenta un'orbita caratterizzata da un semiasse maggiore pari a 2,7788016\u00a0UA e da un'eccentricit\u00e0 di 0,3315935, inclinata di 14,87016\u00b0 rispetto all'eclittica.\nIl suo nome \u00e8 dedicato a due figure della mitologia greca: Lampezia, figlia di Apollo e della ninfa Neera, e una ninfa delle Eleadi."}
{"id": "802360", "revid": "287204", "url": "https://it.wikipedia.org/wiki?curid=802360", "title": "394 Arduina", "text": "394 Arduina \u00e8 un asteroide della fascia principale del diametro medio di circa 31,32\u00a0km. Scoperto nel 1894, presenta un'orbita caratterizzata da un semiasse maggiore pari a 2,7601367\u00a0UA e da un'eccentricit\u00e0 di 0,2290969, inclinata di 6,22414\u00b0 rispetto all'eclittica.\nIl suo nome \u00e8 dedicato alla divinit\u00e0 celtica della caccia Arduinna o \"Arduenna\" che dette il nome alla \"Arduinna Silva\", l'attuale foresta delle Ardenne."}
{"id": "802361", "revid": "1305772", "url": "https://it.wikipedia.org/wiki?curid=802361", "title": "395 Delia", "text": "395 Delia \u00e8 un asteroide della fascia principale scoperto il 30 novembre 1894 a Nizza dall'astronomo francese Auguste Charlois, del diametro medio di circa 50,98\u00a0km. Presenta un'orbita caratterizzata da un semiasse maggiore pari a 2,7855602\u00a0UA e da un'eccentricit\u00e0 di 0,0839224, inclinata di 3,35157\u00b0 rispetto all'eclittica.\nL'asteroide \u00e8 dedicato a \"Delia\", nella mitologia greca uno dei nomi con cui era nota Artemide, in onore dell'isola di Delo."}
{"id": "802362", "revid": "287204", "url": "https://it.wikipedia.org/wiki?curid=802362", "title": "396 Aeolia", "text": "396 Aeolia \u00e8 un asteroide della fascia principale del diametro medio di circa 34,09\u00a0km. Scoperto nel 1894, presenta un'orbita caratterizzata da un semiasse maggiore pari a 2,7413300\u00a0UA e da un'eccentricit\u00e0 di 0,1579611, inclinata di 2,54617\u00b0 rispetto all'eclittica.\nIl suo nome \u00e8 dedicato all'antica regione dell'Asia minore, l'Eolia."}
{"id": "802363", "revid": "1632387", "url": "https://it.wikipedia.org/wiki?curid=802363", "title": "Crimson Moonlight", "text": "I Crimson Moonlight sono una band svedese Christian metal/Unblack metal fondata nell'estate 1997. La band \u00e8 considerata, assieme, tra agli altri, agli Antestor, una delle realt\u00e0 pi\u00f9 rilevanti della scena unblack internazionale."}
{"id": "802364", "revid": "287204", "url": "https://it.wikipedia.org/wiki?curid=802364", "title": "397 Vienna", "text": "397 Vienna \u00e8 un asteroide della fascia principale del diametro medio di circa 43,34\u00a0km. Scoperto nel 1894, presenta un'orbita caratterizzata da un semiasse maggiore pari a 2,6343490\u00a0UA e da un'eccentricit\u00e0 di 0,2465976, inclinata di 12,83567\u00b0 rispetto all'eclittica.\nIl suo nome \u00e8 dedicato alla citt\u00e0 di Vienna, luogo da cui effettuava le sue esplorazioni l'astronomo Johann Palisa, per il quale Charlois, lo scopritore, nutriva una profonda ammirazione."}
{"id": "802365", "revid": "287204", "url": "https://it.wikipedia.org/wiki?curid=802365", "title": "398 Admete", "text": "398 Admete \u00e8 un asteroide della fascia principale del diametro medio di circa 46,98\u00a0km. Scoperto nel 1894, presenta un'orbita caratterizzata da un semiasse maggiore pari a 2,7380789\u00a0UA e da un'eccentricit\u00e0 di 0,2239181, inclinata di 9,52355\u00b0 rispetto all'eclittica.\nIl suo nome \u00e8 dedicato ad Admeta, una figura della mitologia greca, figlia di Euristeo, che ebbe in dono da Eracle la cintura di Ippolita, regina delle Amazzoni, della quale l'eroe si era impossessato dopo la nona delle sue dodici fatiche."}
{"id": "802366", "revid": "287204", "url": "https://it.wikipedia.org/wiki?curid=802366", "title": "399 Persephone", "text": "399 Persephone \u00e8 un asteroide della fascia principale del diametro medio di circa 49,13\u00a0km. Scoperto nel 1895, presenta un'orbita caratterizzata da un semiasse maggiore pari a 3,0551200\u00a0UA e da un'eccentricit\u00e0 di 0,0673501, inclinata di 13,08299\u00b0 rispetto all'eclittica.\nIl suo nome \u00e8 dedicato a Persefone, nella mitologia greca figlia di Demetra e Zeus, moglie di Ade e dea degli Inferi."}
{"id": "802367", "revid": "287204", "url": "https://it.wikipedia.org/wiki?curid=802367", "title": "400 Ducrosa", "text": "400 Ducrosa \u00e8 un asteroide della fascia principale del diametro medio di circa 33,66\u00a0km. Scoperto nel 1895, presenta un'orbita caratterizzata da un semiasse maggiore pari a 3,1296547\u00a0UA e da un'eccentricit\u00e0 di 0,1154447, inclinata di 10,52554\u00b0 rispetto all'eclittica.\nIl suo nome \u00e8 dedicato a J. Ducros, astronomo all'Osservatorio di Nizza."}
{"id": "802368", "revid": "287204", "url": "https://it.wikipedia.org/wiki?curid=802368", "title": "401 Ottilia", "text": "Ottilia \u00e8 un asteroide della fascia principale del diametro medio di circa 99,12\u00a0km. Scoperto nel 1895, presenta un'orbita caratterizzata da un semiasse maggiore pari a 3,3417520\u00a0UA e da un'eccentricit\u00e0 di 0,0391829, inclinata di 5,97307\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome \u00e8 dedicato \"Ottilia\", una figura del folclore tedesco, legata all'area della Foresta Nera."}
{"id": "802369", "revid": "287204", "url": "https://it.wikipedia.org/wiki?curid=802369", "title": "402 Chlo\u00eb", "text": "402 Chlo\u00eb \u00e8 un asteroide della fascia principale del diametro medio di circa 54,21\u00a0km. Scoperto nel 1895, presenta un'orbita caratterizzata da un semiasse maggiore pari a 2,5577836\u00a0UA e da un'eccentricit\u00e0 di 0,1129161, inclinata di 11,82327\u00b0 rispetto all'eclittica.\nIl suo nome \u00e8 dedicato a Cloe, uno degli epiteti di Demetra, nella mitologia greca dea del grano e dell'agricoltura."}
{"id": "802370", "revid": "287204", "url": "https://it.wikipedia.org/wiki?curid=802370", "title": "403 Cyane", "text": "403 Cyane \u00e8 un asteroide della fascia principale del diametro medio di circa 49,49\u00a0km. Scoperto nel 1895, presenta un'orbita caratterizzata da un semiasse maggiore pari a 2,8102680\u00a0UA e da un'eccentricit\u00e0 di 0,0964774, inclinata di 9,15497\u00b0 rispetto all'eclittica.\nIl suo nome \u00e8 dedicato a Ciane, nella mitologia greca una ninfa delle Naiadi che tent\u00f2 inutilmente di opporsi al ratto di Persefone da parte di Ade, venendo quindi da costui tramutata in una fonte d'acqua."}
{"id": "802373", "revid": "287204", "url": "https://it.wikipedia.org/wiki?curid=802373", "title": "404 Arsino\u00eb", "text": "404 Arsino\u00eb \u00e8 un asteroide della fascia principale del diametro medio di circa 97,71\u00a0km. Scoperto nel 1895, presenta un'orbita caratterizzata da un semiasse maggiore pari a 2,5939710\u00a0UA e da un'eccentricit\u00e0 di 0,1982974, inclinata di 14,11600\u00b0 rispetto all'eclittica.\nL'asteroide \u00e8 dedicato all'omonima figura mitologica madre di Esculapio."}
{"id": "802375", "revid": "287204", "url": "https://it.wikipedia.org/wiki?curid=802375", "title": "405 Thia", "text": "405 Thia \u00e8 un asteroide della fascia principale del diametro medio di circa 124,9\u00a0km. Scoperto nel 1895, presenta un'orbita caratterizzata da un semiasse maggiore pari a 2,5842661\u00a0UA e da un'eccentricit\u00e0 di 0,2448643, inclinata di 11,95206\u00b0 rispetto all'eclittica.\nIl suo nome \u00e8 dedicato a Teia, nella mitologia greca una titanide, madre di Helios (dio del Sole), Selene (dea della Luna) ed Eos (dea dell'aurora)."}
{"id": "802376", "revid": "287204", "url": "https://it.wikipedia.org/wiki?curid=802376", "title": "406 Erna", "text": "406 Erna \u00e8 un asteroide della fascia principale del diametro medio di circa 49,19\u00a0km. Scoperto nel 1895, presenta un'orbita caratterizzata da un semiasse maggiore pari a 2,9137299\u00a0UA e da un'eccentricit\u00e0 di 0,1829603, inclinata di 4,19863\u00b0 rispetto all'eclittica.\nIl suo nome \u00e8 probabilmente dedicato a Erna Bidschof, figlia dell'astronomo austriaco Friedrich Bidschof e nipote di Johann Palisa."}
{"id": "802377", "revid": "287204", "url": "https://it.wikipedia.org/wiki?curid=802377", "title": "407 Arachne", "text": "407 Arachne \u00e8 un asteroide della fascia principale del diametro medio di circa 95,07\u00a0km. Scoperto nel 1895, presenta un'orbita caratterizzata da un semiasse maggiore pari a 2,6246137\u00a0UA e da un'eccentricit\u00e0 di 0,0708235, inclinata di 7,53543\u00b0 rispetto all'eclittica.\nIl suo nome \u00e8 dedicato ad Aracne, figura della mitologia greca, abile tessitrice, trasformata da Atena in un ragno."}
{"id": "802378", "revid": "287204", "url": "https://it.wikipedia.org/wiki?curid=802378", "title": "408 Fama", "text": "408 Fama \u00e8 un asteroide della fascia principale del diametro medio di circa 40,81\u00a0km. Scoperto nel 1895, presenta un'orbita caratterizzata da un semiasse maggiore pari a 3,1687458\u00a0UA e da un'eccentricit\u00e0 di 0,1379794, inclinata di 9,10517\u00b0 rispetto all'eclittica.\nIl suo nome \u00e8 dedicato all'omonima figura della mitologia romana, personificazione della voce pubblica."}
{"id": "802379", "revid": "287204", "url": "https://it.wikipedia.org/wiki?curid=802379", "title": "409 Aspasia", "text": "409 Aspasia \u00e8 un asteroide della fascia principale del diametro medio di circa 161,61\u00a0km. Scoperto nel 1895, presenta un'orbita caratterizzata da un semiasse maggiore pari a 2,5767171\u00a0UA e da un'eccentricit\u00e0 di 0,0705999, inclinata di 11,24391\u00b0 rispetto all'eclittica.\nIl suo nome \u00e8 dedicato ad Aspasia di Mileto, consorte di Pericle."}
{"id": "802380", "revid": "74365", "url": "https://it.wikipedia.org/wiki?curid=802380", "title": "Exodus - I clandestini del mare", "text": ""}
{"id": "802381", "revid": "287204", "url": "https://it.wikipedia.org/wiki?curid=802381", "title": "410 Chloris", "text": "Clori (ufficialmente 410 Chloris) \u00e8 un asteroide della fascia principale del diametro medio di circa 123,57\u00a0km. Scoperto nel 1896, presenta un'orbita caratterizzata da un semiasse maggiore pari a 2,7289587\u00a0UA e da un'eccentricit\u00e0 di 0,2365652, inclinata di 10,92238\u00b0 rispetto all'eclittica.\nStanti i suoi parametri orbitali, \u00e8 considerato il prototipo della famiglia Clori di asteroidi.\nIl suo nome \u00e8 dedicato a Clori, nella mitologia greca sposa di Zefiro e dea dei fiori."}
{"id": "802382", "revid": "287204", "url": "https://it.wikipedia.org/wiki?curid=802382", "title": "411 Xanthe", "text": "411 Xanthe \u00e8 un asteroide della fascia principale del diametro medio di circa 76,53\u00a0km. Scoperto nel 1896, presenta un'orbita caratterizzata da un semiasse maggiore pari a 2,9336385\u00a0UA e da un'eccentricit\u00e0 di 0,1160910, inclinata di 15,35665\u00b0 rispetto all'eclittica.\nIl suo nome \u00e8 dedicato ad Xante, nella mitologia greca una ninfa delle Oceanine."}
{"id": "802383", "revid": "12458", "url": "https://it.wikipedia.org/wiki?curid=802383", "title": "Power Forward", "text": ""}
{"id": "802384", "revid": "287204", "url": "https://it.wikipedia.org/wiki?curid=802384", "title": "412 Elisabetha", "text": "412 Elisabetha \u00e8 un asteroide della fascia principale del diametro medio di circa 90,96\u00a0km. Scoperto nel 1896, presenta un'orbita caratterizzata da un semiasse maggiore pari a 2,7625567\u00a0UA e da un'eccentricit\u00e0 di 0,0405800, inclinata di 13,77747\u00b0 rispetto all'eclittica.\nIl suo nome \u00e8 probabilmente dedicato a Elise Wolf, madre dello scopritore."}
{"id": "802385", "revid": "287204", "url": "https://it.wikipedia.org/wiki?curid=802385", "title": "413 Edburga", "text": "413 Edburga \u00e8 un asteroide della fascia principale del diametro medio di circa 31,95\u00a0km. Scoperto nel 1896, presenta un'orbita caratterizzata da un semiasse maggiore pari a 2,5839275\u00a0UA e da un'eccentricit\u00e0 di 0,3431073, inclinata di 18,71694\u00b0 rispetto all'eclittica.\nL'origine del suo nome \u00e8 sconosciuta."}
{"id": "802386", "revid": "287204", "url": "https://it.wikipedia.org/wiki?curid=802386", "title": "414 Liriope", "text": "Liriope \u00e8 un asteroide della fascia principale del diametro medio di circa 69,89\u00a0km. Scoperto nel 1896, presenta un'orbita caratterizzata da un semiasse maggiore pari a 3,5079806\u00a0UA e da un'eccentricit\u00e0 di 0,0688380, inclinata di 9,54292\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome \u00e8 dedicato a Liriope, nella mitologia greca una ninfa delle Naiadi, madre di Narciso."}
{"id": "802388", "revid": "287204", "url": "https://it.wikipedia.org/wiki?curid=802388", "title": "415 Palatia", "text": "415 Palatia \u00e8 un asteroide della fascia principale del diametro medio di circa 76,34\u00a0km. Scoperto nel 1896, presenta un'orbita caratterizzata da un semiasse maggiore pari a 2,7916850\u00a0UA e da un'eccentricit\u00e0 di 0,3014291, inclinata di 8,17315\u00b0 rispetto all'eclittica.\nIl suo nome \u00e8 dedicato alla regione storica tedesca del Palatinato (\"Pfalz\") in cui \u00e8 situata Heidelberg, citt\u00e0 in cui risiedeva lo scopritore."}
{"id": "802389", "revid": "287204", "url": "https://it.wikipedia.org/wiki?curid=802389", "title": "416 Vaticana", "text": "416 Vaticana \u00e8 un asteroide della fascia principale del diametro medio di circa 85,47\u00a0km. Scoperto nel 1896, presenta un'orbita caratterizzata da un semiasse maggiore pari a 2,7909307\u00a0UA e da un'eccentricit\u00e0 di 0,2186257, inclinata di 12,86195\u00b0 rispetto all'eclittica.\nIl suo nome \u00e8 dedicato al colle Vaticano di Roma."}
{"id": "802390", "revid": "287204", "url": "https://it.wikipedia.org/wiki?curid=802390", "title": "417 Suevia", "text": "417 Suevia \u00e8 un asteroide della fascia principale del diametro medio di circa 40,69\u00a0km. Scoperto nel 1896, presenta un'orbita caratterizzata da un semiasse maggiore pari a 2,8019530\u00a0UA e da un'eccentricit\u00e0 di 0,1326492, inclinata di 6,61602\u00b0 rispetto all'eclittica.\nIl suo nome \u00e8 dedicato ad un'omonima organizzazione studentesca dell'Universit\u00e0 di Heidelberg, in cui lavorava lo scopritore."}
{"id": "802391", "revid": "287204", "url": "https://it.wikipedia.org/wiki?curid=802391", "title": "418 Alemannia", "text": "418 Alemannia \u00e8 un asteroide della fascia principale del diametro medio di circa 34,1\u00a0km. Scoperto nel 1896, presenta un'orbita caratterizzata da un semiasse maggiore pari a 2,5917892\u00a0UA e da un'eccentricit\u00e0 di 0,1196700, inclinata di 6,82570\u00b0 rispetto all'eclittica.\nIl suo nome \u00e8 dedicato ad un'omonima organizzazione studentesca dell'Universit\u00e0 di Heidelberg, in cui lavorava lo scopritore."}
{"id": "802392", "revid": "287204", "url": "https://it.wikipedia.org/wiki?curid=802392", "title": "419 Aurelia", "text": "419 Aurelia \u00e8 un asteroide della fascia principale del diametro medio di circa 129,01\u00a0km. Scoperto nel 1896, presenta un'orbita caratterizzata da un semiasse maggiore pari a 2,5959227\u00a0UA e da un'eccentricit\u00e0 di 0,2526756, inclinata di 3,92492\u00b0 rispetto all'eclittica.\nL'origine del suo nome \u00e8 sconosciuta."}
{"id": "802393", "revid": "767487", "url": "https://it.wikipedia.org/wiki?curid=802393", "title": "Lucien Qu\u00e9let", "text": "Fu uno dei fondatori della Soci\u00e9t\u00e9 mycologique de France (1884) di cui \u00e8 stato il primo presidente e poi presidente onorario.\nBiografia.\nLucien Qu\u00e9let nacque da una famiglia di contadini. Dopo gli studi classici al collegio di Montb\u00e9liard, rinunci\u00f2 al seminario protestante e si dedic\u00f2 allo studio della medicina a Strasburgo.\nDottore in medicina a 24 anni, nel 1856 stabil\u00ec il suo studio medico a H\u00e9rimoncourt dove si spos\u00f2 e risiedette fino alla morte."}
{"id": "802394", "revid": "287204", "url": "https://it.wikipedia.org/wiki?curid=802394", "title": "420 Bertholda", "text": "Bertolda (ufficialmente 420 Bertholda) \u00e8 un asteroide della fascia principale del diametro medio di circa 141,25\u00a0km. Scoperto nel 1896, presenta un'orbita caratterizzata da un semiasse maggiore pari a 3,4116592\u00a0UA e da un'eccentricit\u00e0 di 0,0425470, inclinata di 6,66031\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome \u00e8 dedicato a Berthold di Baden, figlio di Maximilian di Baden, capo della Casata di Baden."}
{"id": "802395", "revid": "287204", "url": "https://it.wikipedia.org/wiki?curid=802395", "title": "421 Z\u00e4hringia", "text": "421 Z\u00e4hringia \u00e8 un asteroide della fascia principale. Scoperto nel 1896, presenta un'orbita caratterizzata da un semiasse maggiore pari a 2,5403653\u00a0UA e da un'eccentricit\u00e0 di 0,2827691, inclinata di 7,77249\u00b0 rispetto all'eclittica.\nIl suo nome \u00e8 dedicato alla famiglia dei sovrani di Baden, discendenti degli antichi duchi di Z\u00e4hringen."}
{"id": "802396", "revid": "287204", "url": "https://it.wikipedia.org/wiki?curid=802396", "title": "422 Berolina", "text": "422 Berolina \u00e8 un asteroide della fascia principale. Scoperto nel 1896, presenta un'orbita caratterizzata da un semiasse maggiore pari a 2,2285087\u00a0UA e da un'eccentricit\u00e0 di 0,2139556, inclinata di 4,99652\u00b0 rispetto all'eclittica.\nL'asteroide \u00e8 dedicato al nome in latino della citt\u00e0 tedesca di Berlino."}
{"id": "802397", "revid": "287204", "url": "https://it.wikipedia.org/wiki?curid=802397", "title": "423 Diotima", "text": "Diotima \u00e8 un asteroide della fascia principale del diametro medio di circa 208,77\u00a0km. Scoperto nel 1896, presenta un'orbita caratterizzata da un semiasse maggiore pari a 3,0701197\u00a0UA e da un'eccentricit\u00e0 di 0,0412636, inclinata di 11,24073\u00b0 rispetto all'eclittica.\nIl suo nome \u00e8 dedicato a Diotima, sacerdotessa dell'antica Grecia che educ\u00f2 il giovane Socrate."}
{"id": "802399", "revid": "287204", "url": "https://it.wikipedia.org/wiki?curid=802399", "title": "424 Gratia", "text": "424 Gratia \u00e8 un asteroide della fascia principale del diametro medio di circa 87,2\u00a0km. Scoperto nel 1896, presenta un'orbita caratterizzata da un semiasse maggiore pari a 2,7736798\u00a0UA e da un'eccentricit\u00e0 di 0,1101259, inclinata di 8,20837\u00b0 rispetto all'eclittica.\nIl suo nome \u00e8 dedicato alle tre Grazie, figure della mitologia romana."}
{"id": "802400", "revid": "287204", "url": "https://it.wikipedia.org/wiki?curid=802400", "title": "425 Cornelia", "text": "425 Cornelia \u00e8 un asteroide della fascia principale del diametro medio di circa 63,85\u00a0km. Scoperto nel 1896, presenta un'orbita caratterizzata da un semiasse maggiore pari a 2,8854596\u00a0UA e da un'eccentricit\u00e0 di 0,0619005, inclinata di 4,05143\u00b0 rispetto all'eclittica.\nIl suo nome \u00e8 probabilmente dedicato a Cornelia, matrona romana, figlia di Scipione l'Africano e madre di Tiberio e Gaio Gracco."}
{"id": "802401", "revid": "767487", "url": "https://it.wikipedia.org/wiki?curid=802401", "title": "Farinella (gastronomia)", "text": "La farinella (povele o faren\u00e8dde in apulo-barese; polvere in italiano) \u00e8 un prodotto culinario tipico del paese di Putignano in Puglia.\n\u00c8 uno sfarinato di ceci e orzo tostati con l'aggiunta di sale.\nNella versione originaria, la farinella era costituita di solo orzo.\nStoria.\n certe, raccolte nei documenti delle biblioteche di Putignano e paesi limitrofi, negli ultimi decenni del XVIII secolo, era usata anche quella ricavata dai ceci neri, pi\u00f9 economici e friabili di quelli bianchi.\nPer produrre la farinella, tante famiglie decidevano di versare in un comune mortaio i legumi che potevano mettere a disposizione che venivano successivamente sbriciolati con un pestello di pietra.\nLa farinella \u00e8 stata per tante generazioni di contadini, insieme ai fichi secchi, l'unico pranzo consumato durante i duri lavori dei campi. Veniva portata al lavoro in un sacchetto di tela detto volgarmente \"u volze\" ed era mangiata in polvere, accompagnata da fichi secchi, erbe commestibili, cipolle selvatiche.\nPer la cena i contadini usavano mescolarla con il Macco, una specie di purea di fave.\nI signori, gli artigiani ed i commercianti usavano la farinella al naturale sulla pasta al sugo, sulle verdure ben condite, con le patate lessate (schiacciate con la forchetta e condite con olio di oliva e sale), con i fichi freschi e altra frutta di stagione, con le olive, o come dolce, una volta mescolata con lo zucchero.\nAnche oggi \u00e8 consuetudine consumarlo miscelandolo con sughi o altri intingoli, come se si facesse la tipica \"scarpetta\" con il pane.\nCuriosit\u00e0.\nQuesto alimento ha dato il nome alla maschera rappresentativa del carnevale di Putignano. Farinella \u00e8 anche il titolo di un brano musicale dal carattere allegro, scritto dal musicista fisarmonicista putignanese M\u00b0Benedetto Pipoli , tale brano \u00e8 tipico del periodo carnascialesco e dedicato all'omonima maschera di Putignano. La farinella, oggi come in passato, viene aggiunta al sugo di pomodoro per creare un impiastro denso e squisito; si pu\u00f2 anche mangiare con i fichi freschi inzuppandoveli."}
{"id": "802402", "revid": "287204", "url": "https://it.wikipedia.org/wiki?curid=802402", "title": "426 Hippo", "text": "426 Hippo \u00e8 un asteroide della fascia principale del diametro medio di circa 127,1\u00a0km. Scoperto nel 1897, presenta un'orbita caratterizzata da un semiasse maggiore pari a 2,8880394\u00a0UA e da un'eccentricit\u00e0 di 0,1045921, inclinata di 19,53619\u00b0 rispetto all'eclittica.\nIl suo nome \u00e8 dedicato all'antica citt\u00e0 nordafricana di Ippona, capitale del regno di Numidia."}
{"id": "802403", "revid": "287204", "url": "https://it.wikipedia.org/wiki?curid=802403", "title": "427 Galene", "text": "427 Galene \u00e8 un asteroide della fascia principale del diametro medio di circa 29,98\u00a0km. Scoperto nel 1897, presenta un'orbita caratterizzata da un semiasse maggiore pari a 2,9737995\u00a0UA e da un'eccentricit\u00e0 di 0,1175055, inclinata di 5,12745\u00b0 rispetto all'eclittica.\nIl suo nome \u00e8 dedicato a Galena, nella mitologia greca, una ninfa delle Nereidi."}
{"id": "802405", "revid": "287204", "url": "https://it.wikipedia.org/wiki?curid=802405", "title": "428 Monachia", "text": "Monachia \u00e8 un asteroide della fascia principale del diametro medio di circa 17,65\u00a0km. Scoperto nel 1897, presenta un'orbita caratterizzata da un semiasse maggiore pari a 2,3074771\u00a0UA e da un'eccentricit\u00e0 di 0,1792601, inclinata di 6,19905\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nL'asteroide \u00e8 dedicato alla citt\u00e0 tedesca di Monaco di Baviera tramite il proprio nome in latino \"Monachium\"."}
{"id": "802406", "revid": "287204", "url": "https://it.wikipedia.org/wiki?curid=802406", "title": "429 Lotis", "text": "429 Lotis \u00e8 un asteroide della fascia principale del diametro medio di circa 69,62\u00a0km. Scoperto nel 1897, presenta un'orbita caratterizzata da un semiasse maggiore pari a 2,6074731\u00a0UA e da un'eccentricit\u00e0 di 0,1234512, inclinata di 9,52718\u00b0 rispetto all'eclittica.\nIl suo nome \u00e8 dedicato a Lotide, nella mitologia greca, una ninfa delle Naiadi che si trasform\u00f2 in loto per sfuggire a Priapo, che voleva violentarla."}
{"id": "802408", "revid": "91040942", "url": "https://it.wikipedia.org/wiki?curid=802408", "title": "430 Hybris", "text": "430 Hybris \u00e8 un asteroide della fascia principale del diametro medio di circa 33,33\u00a0km. Scoperto nel 1897, presenta un'orbita caratterizzata da un semiasse maggiore pari a 2,8448392\u00a0UA e da un'eccentricit\u00e0 di 0,2545589, inclinata di 14,59270\u00b0 rispetto all'eclittica.\nIl suo nome \u00e8 dedicato all'Hybris, un concetto contrapposto alla giustizia (dice) nella mitologia e nella letteratura greca."}
{"id": "802409", "revid": "1522738", "url": "https://it.wikipedia.org/wiki?curid=802409", "title": "Partito Fascista Repubblicano", "text": "Il Partito Fascista Repubblicano (PFR) fu un partito politico italiano guidato da Benito Mussolini. Fu fondato dopo il 25 luglio 1943 e si dissolse a seguito della resa della Repubblica Sociale Italiana.\nPartito anti-monarchico per definizione, dal momento che considerava il re Vittorio Emanuele III un traditore del fascismo e della patria, fu guidato da elementi estremistici del fascismo, determinati ad accentuare la carica di intransigenza del nuovo partito per consolidare il governo della Repubblica Sociale Italiana e combattere fino all'ultimo accanto alla Germania nazista e contro gli alleati. Si rese inoltre protagonista di scelte radicali e violente contro gli ebrei, la Resistenza, i cosiddetti traditori e la massoneria.\nStoria.\nContesto e origini.\nL'istituzione del partito avvenne il 18 settembre del 1943, solo pochi giorni dopo la liberazione di Mussolini dal carcere orchestrata dai nazisti in quella che era stata chiamata l'Operazione Quercia. La fondazione del partito, cos\u00ec come la neonata Repubblica Sociale Italiana, vanno quindi comprese nel contesto del tentativo nazifascista di mantenere il controllo del Nord Italia.\nIl primo raduno del partito ebbe luogo al Congresso di Verona del 14 novembre 1943 dove venne emanato il \"Manifesto di Verona\", un documento programmatico che tentava di armonizzare le diverse anime del fascismo, tra cui i gerarchi, i movimentisti e i fascisti di idee socialisteggianti. Il manifesto sanc\u00ec la fondazione del partito guidato da un capo politico che sarebbe stato eletto ogni cinque anni. Il 15 novembre del 1943 venne eletto Alessandro Pavolini come segretario. A lui si deve anche la creazione nel giugno 1944 delle Brigate Nere, create appunto con lo scopo di fungere da braccio armato del partito.\nStruttura organizzativa.\nA differenza del Partito Nazionale Fascista, fortemente centralizzato e burocratizzato, nel Partito Fascista Repubblicano il ruolo del direttorio centrale era relativamente meno importante rispetto a quello delle Federazioni Provinciali, che peraltro avevano svolto un ruolo chiave nella riorganizzazione del movimento fascista fin dai primissimi giorni seguenti lo sbandamento dell'8 settembre 1943 . \nL'organizzazione delle Federazioni Provinciali era la seguente:\nTestata ufficiale del PFR fu \"Il Lavoro Fascista\", gi\u00e0 quotidiano del sindacalismo fascista (Mussolini aveva esplicitamente rifiutato di ricominciare a pubblicare \"Il Popolo d'Italia\").\nRelazioni con la popolazione.\nA causa del forte controllo dei tedeschi, il potere del partito nel contesto della Repubblica di Sal\u00f2 fu sempre molto limitato. Allo scopo di ovviare a questa connaturata debolezza il partito tent\u00f2 di ottenere il supporto dei pochi strati della popolazione che ancora simpatizzavano per il fascismo. Nelle province sotto il controllo dei tedeschi era organizzato in tre enti denominati Amministrativo, Assistenza e Politico. L'Assistenza, chiamato anche l'Ente nazionale di assistenza fascista, venne costituito all'inizio dell\u2019ottobre 1943. Nella mente dei vertici del partito l'Assistenza sarebbe dovuta essere una continuazione dei potenti quadri di militanti e volontari del precedente Partito Nazionale Fascista.\nOrganizzato in gruppi provinciali formati da privati cittadini, questo ente doveva svolgere diverse funzioni tra cui la gestione dei patrimoni confiscati agli ebrei e il supporto della popolazione italiana colpita dai bombardamenti. Le donne ebbero un ruolo importante nell'Assistenza. I Fasci femminili si chiamavano Gruppi ed erano tipicamente formati dalle mogli dei combattimenti, dei caduti o dei prigionieri. Il Consiglio dei ministri della Repubblica di Sal\u00f2 istitu\u00ec il Servizio ausiliario femminile il 18 aprile del 1944.\nCi fu conflitto tra il partito e Chiesa cattolica durante questo periodo.\nSupport\u00f2 anche l'organizzazione di gruppi clandestini di fascisti che erano attivi nei territori del Sud Italia. Lo scopo di questi gruppi era di tenere in vita la causa fascista e contrastare l'avanzata degli alleati. Malgrado il loro fallimento, la memoria delle loro operazioni di rappresaglia ebbe un ruolo importante nell'ideologia del neofascismo.\nPersecuzione degli ebrei e l'antisemitismo.\nIl partito intensific\u00f2 la politica di persecuzione contro gli ebrei iniziata in Italia con le leggi razziali fasciste del 1938. Su questa scelta pes\u00f2 non solo l'influenza degli alleati nazisti, ma anche il fatto che gli ebrei venivano additati dai vertici del partito come i responsabili del crollo del regime successivo all'8 settembre accanto ai badogliani e ai massoni. L'articolo 7 del \"Manifesto di Verona\" specificava: \u00abGli appartenenti alla razza ebraica sono stranieri. Durante questa guerra appartengono a nazionalit\u00e0 nemica\u00bb.\nIdeologia.\nPur essendo stato essenzialmente un partito-fantoccio fondato dalle ceneri del Partito Nazionale Fascista all'unico scopo di organizzare gli aderenti al fascismo della Repubblica di Sal\u00f2, ebbe connotati precisi da un punto di vista ideologico che rispecchiavano in generale l'impostazione sociale della repubblica mussoliniana. Rigidamente anti-monarchico ed anti-sabaudo, il partito faceva del repubblicanesimo la propria bandiera ideologica in nome del fascismo delle origini (il cosiddetto sansepolcrismo), tradito in qualche modo dai compromessi necessari al fascismo per imporsi negli anni precedenti. Fortemente socializzatore economicamente, proponeva la socializzazione dell'economia e il modello della cogestione come terza via tra bolscevismo comunista e capitalismo liberista. In relazione a ci\u00f2, l'atteggiamento del fascismo repubblicano fu marcatamente anti-borghese.\nScioglimento.\nIl ruolo politico del partito fu molto limitato soprattutto a causa del controllo dei tedeschi, tanto che lo stesso Mussolini poteva solo raramente lasciare il suo ufficio a Sal\u00f2 a causa dello stretto controllo che i tedeschi esercitavano su di lui. I partigiani lo catturarono e lo uccisero il 28 aprile del 1945 durante il suo tentativo di fuggire al nord tramite l'aiuto dei militari tedeschi. Il partito si sciolse lo stesso giorno della morte di Mussolini. Alla fine della guerra alcuni dei suoi esponenti come Giorgio Almirante, Giorgio Pini e Pino Romualdi parteciparono alla fondazione il 26 dicembre 1946 del Movimento Sociale Italiano."}
{"id": "802410", "revid": "287204", "url": "https://it.wikipedia.org/wiki?curid=802410", "title": "431 Nephele", "text": "431 Nephele \u00e8 un asteroide della fascia principale del diametro medio di circa 95,03\u00a0km. Scoperto nel 1897, presenta un'orbita caratterizzata da un semiasse maggiore pari a 3,1353325\u00a0UA e da un'eccentricit\u00e0 di 0,1724535, inclinata di 1,82731\u00b0 rispetto all'eclittica.\nIl suo nome \u00e8 dedicato a Nefele, nella mitologia greca, figlia di Zeus e prima moglie di Atamante, re di Tebe, da cui ebbe i figli Frisso ed Elle."}
{"id": "802411", "revid": "287204", "url": "https://it.wikipedia.org/wiki?curid=802411", "title": "432 Pythia", "text": "432 Pythia \u00e8 un asteroide della fascia principale del diametro medio di circa 46,9\u00a0km. Scoperto nel 1897, presenta un'orbita caratterizzata da un semiasse maggiore pari a 2,3692801\u00a0UA e da un'eccentricit\u00e0 di 0,1462967, inclinata di 12,13203\u00b0 rispetto all'eclittica.\nIl suo nome \u00e8 dedicato alla Pizia, nella mitologia greca, la sacerdotessa che pronunciava gli oracoli in nome di Apollo nel santuario di Delfi."}
{"id": "802413", "revid": "287204", "url": "https://it.wikipedia.org/wiki?curid=802413", "title": "434 Hungaria", "text": "434 Hungaria \u00e8 un asteroide della fascia principale. \u00c8 stato scoperto l'11 settembre 1898 da Max Wolf, all'Universit\u00e0 di Heidelberg.\n\u00c8 uno dei rari asteroidi di tipo E (asteroidi con elevato albedo) e presenta un'orbita caratterizzata da un semiasse maggiore pari a 1,9442150\u00a0UA e da un'eccentricit\u00e0 di 0,0735953, inclinata di 22,50488\u00b0 rispetto all'eclittica. \u00c8 inoltre il prototipo del gruppo degli asteroidi Hungaria.\nL'asteroide prende il nome dal nome latino dello Stato dell'Ungheria, appunto \"Hungaria\"."}
{"id": "802414", "revid": "287204", "url": "https://it.wikipedia.org/wiki?curid=802414", "title": "435 Ella", "text": "435 Ella \u00e8 un asteroide della fascia principale del sistema solare del diametro medio di circa 41,49\u00a0km. Scoperto nel 1898, presenta un'orbita caratterizzata da un semiasse maggiore pari a 2,4495141\u00a0UA e da un'eccentricit\u00e0 di 0,1548931, inclinata di 1,81696\u00b0 rispetto all'eclittica.\nL'origine del nome dell'asteroide \u00e8 sconosciuta."}
{"id": "802416", "revid": "287204", "url": "https://it.wikipedia.org/wiki?curid=802416", "title": "436 Patricia", "text": "436 Patricia \u00e8 un asteroide della fascia principale del sistema solare del diametro medio di circa 59,53\u00a0km. Scoperto nel 1898, presenta un'orbita caratterizzata da un semiasse maggiore pari a 3,2028319\u00a0UA e da un'eccentricit\u00e0 di 0,0620760, inclinata di 18,47884\u00b0 rispetto all'eclittica.\nL'origine del suo nome \u00e8 sconosciuta."}
{"id": "802418", "revid": "287204", "url": "https://it.wikipedia.org/wiki?curid=802418", "title": "437 Rhodia", "text": "437 Rhodia \u00e8 un asteroide della fascia principale del sistema solare del diametro medio di circa 13,12\u00a0km. Scoperto nel 1898, presenta un'orbita caratterizzata da un semiasse maggiore pari a 2,3858615\u00a0UA e da un'eccentricit\u00e0 di 0,2477221, inclinata di 7,35846\u00b0 rispetto all'eclittica.\nIl suo nome \u00e8 dedicato a Rodeia, nella mitologia greca, una ninfa delle Oceanine."}
{"id": "802419", "revid": "287204", "url": "https://it.wikipedia.org/wiki?curid=802419", "title": "438 Zeuxo", "text": "438 Zeuxo \u00e8 un asteroide della fascia principale del sistema solare del diametro medio di circa 61,14\u00a0km. Scoperto nel 1898, presenta un'orbita caratterizzata da un semiasse maggiore pari a 2,5543934\u00a0UA e da un'eccentricit\u00e0 di 0,0700332, inclinata di 7,38505\u00b0 rispetto all'eclittica.\nIl suo nome \u00e8 dedicato a Zeuxo, nella mitologia greca, una ninfa delle Oceanine."}
{"id": "802420", "revid": "287204", "url": "https://it.wikipedia.org/wiki?curid=802420", "title": "439 Ohio", "text": "439 Ohio \u00e8 un asteroide della fascia principale del sistema solare del diametro medio di circa 76,57\u00a0km. Scoperto nel 1898, presenta un'orbita caratterizzata da un semiasse maggiore pari a 3,1364807\u00a0UA e da un'eccentricit\u00e0 di 0,0613150, inclinata di 19,16574\u00b0 rispetto all'eclittica.\nIl suo nome \u00e8 dedicato all'omonimo stato federato degli Stati Uniti d'America e al fiume da cui questo prende il nome."}
{"id": "802421", "revid": "287204", "url": "https://it.wikipedia.org/wiki?curid=802421", "title": "440 Theodora", "text": "440 Theodora \u00e8 un asteroide della fascia principale del sistema solare. Scoperto nel 1898, presenta un'orbita caratterizzata da un semiasse maggiore pari a 2,2101801\u00a0UA e da un'eccentricit\u00e0 di 0,1080635, inclinata di 1,59865\u00b0 rispetto all'eclittica.\nIl suo nome \u00e8 dedicato alla figlia di Julius F. Stone, benefattore."}
{"id": "802423", "revid": "287204", "url": "https://it.wikipedia.org/wiki?curid=802423", "title": "441 Bathilde", "text": "441 Bathilde \u00e8 un asteroide della fascia principale del sistema solare del diametro medio di circa 70,32\u00a0km. Scoperto nel 1898, presenta un'orbita caratterizzata da un semiasse maggiore pari a 2,8059706\u00a0UA e da un'eccentricit\u00e0 di 0,0827137, inclinata di 8,14216\u00b0 rispetto all'eclittica.\nL'origine del suo nome \u00e8 sconosciuta."}
{"id": "802424", "revid": "287204", "url": "https://it.wikipedia.org/wiki?curid=802424", "title": "442 Eichsfeldia", "text": "442 Eichsfeldia \u00e8 un asteroide della fascia principale del sistema solare del diametro medio di circa 66,73\u00a0km. Scoperto nel 1899, presenta un'orbita caratterizzata da un semiasse maggiore pari a 2,3449311\u00a0UA e da un'eccentricit\u00e0 di 0,0714894, inclinata di 6,06251\u00b0 rispetto all'eclittica.\nIdentificato inizialmente un membro della famiglia Vesta, \u00e8 stato in seguito riconosciuto come non correlato a questa a causa della differente classificazione spettrale.\nIl suo nome \u00e8 dedicato alla regione tedesca dell'Eichsfeld."}
{"id": "802427", "revid": "287204", "url": "https://it.wikipedia.org/wiki?curid=802427", "title": "443 Photographica", "text": "443 Photographica \u00e8 un asteroide della fascia principale del sistema solare del diametro medio di circa 26,68\u00a0km. Scoperto nel 1899, presenta un'orbita caratterizzata da un semiasse maggiore pari a 2,2156971\u00a0UA e da un'eccentricit\u00e0 di 0,0399456, inclinata di 4,23026\u00b0 rispetto all'eclittica.\nIl suo nome \u00e8 dedicato alla tecnica dell'astrofotografia, utilizzata dallo scopritore per la ricerca degli asteroidi."}
{"id": "802428", "revid": "287204", "url": "https://it.wikipedia.org/wiki?curid=802428", "title": "444 Gyptis", "text": "444 Gyptis \u00e8 un asteroide della fascia principale del sistema solare del diametro medio di circa 163,08\u00a0km. Scoperto nel 1899, presenta un'orbita caratterizzata da un semiasse maggiore pari a 2,7713012\u00a0UA e da un'eccentricit\u00e0 di 0,1729251, inclinata di 10,27858\u00b0 rispetto all'eclittica.\nIl suo nome \u00e8 dedicato all'omonima figlia del Re dei Liguri andata in sposa a Protis, mitico fondatore di Massalia, attuale Marsiglia, citt\u00e0 nel cui osservatorio venne scoperto l'asteroide da J\u00e9r\u00f4me Eug\u00e8ne Coggia."}
{"id": "802430", "revid": "287204", "url": "https://it.wikipedia.org/wiki?curid=802430", "title": "445 Edna", "text": "445 Edna \u00e8 un asteroide della fascia principale del sistema solare del diametro medio di circa 87,17\u00a0km. Scoperto nel 1899, presenta un'orbita caratterizzata da un semiasse maggiore pari a 3,1991269\u00a0UA e da un'eccentricit\u00e0 di 0,1910082, inclinata di 21,37375\u00b0 rispetto all'eclittica.\nIl suo nome \u00e8 dedicato alla moglie di Julius F. Stone, benefattore."}
{"id": "802431", "revid": "287204", "url": "https://it.wikipedia.org/wiki?curid=802431", "title": "446 Aeternitas", "text": "446 Aeternitas \u00e8 un asteroide della fascia principale del sistema solare del diametro medio di circa 45,4\u00a0km. Scoperto nel 1899, presenta un'orbita caratterizzata da un semiasse maggiore pari a 2,7888447\u00a0UA e da un'eccentricit\u00e0 di 0,1241423, inclinata di 10,62420\u00b0 rispetto all'eclittica.\nIl suo nome \u00e8 dedicato alla personificazione del concetto di eternit\u00e0, presso gli antichi romani."}
{"id": "802432", "revid": "287204", "url": "https://it.wikipedia.org/wiki?curid=802432", "title": "447 Valentine", "text": "447 Valentine \u00e8 un asteroide della fascia principale del sistema solare del diametro medio di circa 79,22\u00a0km. Scoperto nel 1899, presenta un'orbita caratterizzata da un semiasse maggiore pari a 2,9853025\u00a0UA e da un'eccentricit\u00e0 di 0,0389986, inclinata di 4,80121\u00b0 rispetto all'eclittica.\nIl suo nome \u00e8 probabilmente dedicato a Valentine No\u00ebmi von Rothschild, unica figlia del banchiere e benefattore Albert Salomon von Rothschild."}
{"id": "802434", "revid": "287204", "url": "https://it.wikipedia.org/wiki?curid=802434", "title": "448 Natalie", "text": "448 Natalie \u00e8 un asteroide della fascia principale del sistema solare del diametro medio di circa 47,76\u00a0km. Scoperto nel 1899, presenta un'orbita caratterizzata da un semiasse maggiore pari a 3,1377215\u00a0UA e da un'eccentricit\u00e0 di 0,1845553, inclinata di 12,71451\u00b0 rispetto all'eclittica.\nL'origine del suo nome \u00e8 sconosciuta."}
{"id": "802437", "revid": "287204", "url": "https://it.wikipedia.org/wiki?curid=802437", "title": "449 Hamburga", "text": "449 Hamburga \u00e8 un asteroide della fascia principale del sistema solare del diametro medio di circa 85,59\u00a0km. Scoperto nel 1899, presenta un'orbita caratterizzata da un semiasse maggiore pari a 2,5524014\u00a0UA e da un'eccentricit\u00e0 di 0,1707899, inclinata di 3,08986\u00b0 rispetto all'eclittica.\nIl suo nome \u00e8 dedicato alla citt\u00e0 tedesca di Amburgo."}
{"id": "802439", "revid": "287204", "url": "https://it.wikipedia.org/wiki?curid=802439", "title": "450 Brigitta", "text": "450 Brigitta \u00e8 un asteroide della fascia principale del diametro medio di circa 33,32\u00a0km. Scoperto nel 1899, presenta un'orbita caratterizzata da un semiasse maggiore pari a 3,0149131\u00a0UA e da un'eccentricit\u00e0 di 0,1030976, inclinata di 10,16289\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Eos di asteroidi.\nL'origine del suo nome \u00e8 sconosciuta."}
{"id": "802441", "revid": "287204", "url": "https://it.wikipedia.org/wiki?curid=802441", "title": "452 Hamiltonia", "text": "452 Hamiltonia \u00e8 un asteroide della fascia principale. Scoperto nel 1899, presenta un'orbita caratterizzata da un semiasse maggiore pari a 2,8466406\u00a0UA e da un'eccentricit\u00e0 di 0,0097106, inclinata di 3,22715\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi.\nL'asteroide \u00e8 dedicato al monte Hamilton in California, sulle cui cime \u00e8 posto l'osservatorio presso cui \u00e8 avvenuta la scoperta."}
{"id": "802442", "revid": "287204", "url": "https://it.wikipedia.org/wiki?curid=802442", "title": "453 Tea", "text": "453 Tea \u00e8 un asteroide della fascia principale del diametro medio di circa 20,93\u00a0km. Scoperto nel 1900, presenta un'orbita caratterizzata da un semiasse maggiore pari a 2,1834282\u00a0UA e da un'eccentricit\u00e0 di 0,1091396, inclinata di 5,55702\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nL'origine del suo nome \u00e8 sconosciuta."}
{"id": "802443", "revid": "287204", "url": "https://it.wikipedia.org/wiki?curid=802443", "title": "454 Mathesis", "text": "454 Mathesis \u00e8 un asteroide della fascia principale del sistema solare del diametro medio di circa 81,57\u00a0km. Scoperto nel 1900, presenta un'orbita caratterizzata da un semiasse maggiore pari a 2,6284355\u00a0UA e da un'eccentricit\u00e0 di 0,1117937, inclinata di 6,29862\u00b0 rispetto all'eclittica.\nIl suo nome \u00e8 dedicato alla scienza matematica."}
{"id": "802444", "revid": "86599", "url": "https://it.wikipedia.org/wiki?curid=802444", "title": "455 Bruchsalia", "text": "455 Bruchsalia \u00e8 un asteroide della fascia principale. Scoperto nel 1900, presenta un'orbita caratterizzata da un semiasse maggiore pari a e da un'eccentricit\u00e0 di 0,2945741, inclinata di 12,01490\u00b0 rispetto all'eclittica.\nIl suo nome \u00e8 dedicato alla citt\u00e0 tedesca di Bruchsal, nel Baden-W\u00fcrttemberg, citt\u00e0 natale di Secretary Nokk, che promosse la costruzione dell'osservatorio di stato di Heidelberg-K\u00f6nigstuhl."}
{"id": "802445", "revid": "287204", "url": "https://it.wikipedia.org/wiki?curid=802445", "title": "456 Abnoba", "text": "456 Abnoba \u00e8 un asteroide della fascia principale del sistema solare del diametro medio di circa 39,76\u00a0km. Scoperto nel 1900, presenta un'orbita caratterizzata da un semiasse maggiore pari a 2,7873527\u00a0UA e da un'eccentricit\u00e0 di 0,1816934, inclinata di 14,44952\u00b0 rispetto all'eclittica.\nIl suo nome \u00e8 dedicato ad Abnoba, dea celtica della Foresta Nera, che proteggeva la selvaggina e le fonti. In quanto signora di un grande territorio boschivo, fu identificata dai romani con Diana. A Badenweiler era la patrona delle fonti d'acqua minerale."}
{"id": "802446", "revid": "287204", "url": "https://it.wikipedia.org/wiki?curid=802446", "title": "457 Alleghenia", "text": "457 Alleghenia \u00e8 un asteroide della fascia principale del sistema solare. Scoperto nel 1900, presenta un'orbita caratterizzata da un semiasse maggiore pari a 3,0909637\u00a0UA e da un'eccentricit\u00e0 di 0,1793853, inclinata di 12,94896\u00b0 rispetto all'eclittica.\nIl suo nome \u00e8 dedicato alla zona della Contea di Allegheny, vicino alla citt\u00e0 di Pittsburgh, in Pennsylvania, dove erano state realizzate le nuove lenti che avevano permesso la scoperta dell'asteroide."}
{"id": "802447", "revid": "287204", "url": "https://it.wikipedia.org/wiki?curid=802447", "title": "458 Hercynia", "text": "458 Hercynia \u00e8 un asteroide della fascia principale del sistema solare del diametro medio di circa 38,75\u00a0km. Scoperto nel 1900, presenta un'orbita caratterizzata da un semiasse maggiore pari a 2,9972111\u00a0UA e da un'eccentricit\u00e0 di 0,2413455, inclinata di 12,62146\u00b0 rispetto all'eclittica.\nIl suo nome \u00e8 dedicato alla Selva Ercinia, che in epoca romana copriva gran parte dell'odierna Germania ed Europa centro-settentrionale, oltre il limes renano e danubiano."}
{"id": "802448", "revid": "212348", "url": "https://it.wikipedia.org/wiki?curid=802448", "title": "Piccoli annunci", "text": "Il termine piccolo annuncio o annuncio classificato (in inglese \"classified advertising\") si riferisce a quei tipi di annunci di piccole dimensioni (e dotati di breve descrizione) associati ad una forma di pubblicit\u00e0 originariamente propria della carta stampata (ma oggi diffusa molto anche su Internet) e riguardante per lo pi\u00f9 la compravendita di prodotti di seconda mano, ma anche l'offerta di servizi. Gli \"annunci classificati\" sono infatti classificabili in categorie merceologiche e relative sotto-categorie..\nI settori di mercato.\nI settori di mercato che utilizzano pi\u00f9 frequentemente queste forme pubblicitarie sono l'immobiliare, la ricerca e selezione del personale ed il commercio di auto, moto, barche, camper ecc. Per fare un esempio, solitamente la classificazione del piccolo annuncio nel settore dei motori avviene per \"tipo di carrozzeria\" come categoria (SUV, veicoli commerciali, fuoristrada, berline ecc.) e per marca come sottocategoria (BMW, Renault, Fiat ecc.). Analogamente nel settore immobiliare gli annunci sono solitamente classificati per area geografica come categoria (regione) e per tipo di immobile come sottocategoria (villa, rustico, monolocale, bilocale ecc.).\nIl settore della ricerca del personale online (\"e-recruitment\") \u00e8 particolarmente in sviluppo.\nGli annunci gratuiti rappresentano una ottima opportunit\u00e0 di marketing a costo zero che per\u00f2 ancora pochissime aziende soprattutto online sfruttano a pieno.\nStruttura annuncio.\nIl \"piccolo annuncio\" per la carta stampata \u00e8 spesso corredato da una foto e composto da circa 200-250 caratteri che comprendono almeno le seguenti informazioni:\nStoria.\nI \"piccoli annunci\" trovano spazio in sezioni dedicate in quasi tutti i maggiori quotidiani nazionali e locali e possono essere utilizzati, anche se con tariffazioni diverse, sia da inserzionisti privati che da professionali (concessionari auto, agenzie immobiliari, agenzie per il lavoro ecc.). Tuttavia negli anni settanta sono nati i primi giornali interamente dedicati ai piccoli annunci.\nI primi giornali di annunci a pagamento d'Italia sono stati \" Secondamano\" a Milano(AN) \"la Pulce\" a Firenze e \"Bric \u00e0 Brac\" a Napoli, fondati nel 1977, a cui ha fatto seguito PortaPortese nel 1978 a Roma (la prima rivista di annunci gratuiti d'Italia). Il primo numero di PortaPortese che usc\u00ec il 6 maggio 1978, conteneva, nelle 16 pagine della pubblicazione, circa 1.000 inserzioni e veniva venduto nelle edicole della capitale ad un prezzo di 300 lire a copia.\nAnnunci sul web.\nI giornali di \"piccoli annunci\" sono sempre molto legati al territorio in cui vengono distribuiti e possono vantare marchi molto conosciuti.\nNegli ultimi anni i \"piccoli annunci\" sono in gran parte transitati su canali mediatici come Internet, dove l'utente che cerca pu\u00f2 sfruttare una maggiore rapidit\u00e0 di ricerca, catalogazione e memorizzazione. Gli inserzionisti, dall'altro lato, trovano pi\u00f9 semplice l'utilizzo di Internet grazie alla possibilit\u00e0 di valutare le statistiche relative agli annunci e grazie all'opportunit\u00e0 di pubblicare rapidamente, ed eventualmente modificare, contenuti descrittivi illimitati e foto.\nAnche in Italia lo spostamento dei \"piccoli annunci\" su Internet \u00e8 avvenuto anche grazie all'entrata sul mercato di grosse aziende internazionali. Questo fenomeno riguarda anche i canali di pubblicazione di \"piccoli annunci\" specializzati, oggi dominato dalla realt\u00e0 di Internet, ormai consolidata, anche per quanto riguarda motori, immobili e posti di lavoro.\nIl mercato degli \"annunci classificati\" su Internet nasce in Italia gi\u00e0 sul finire degli anni novanta, periodo nel quale andava di moda l'idea che ogni modello di successo commerciale fosse trasferibile nel mondo di Internet.\nNonostante la transizione sembri un processo irreversibile, i piccoli annunci sulla carta stampata mantengono invariata la loro efficacia presso lettori ed inserzionisti.\nPer gli editori di giornali e riviste risulta tuttavia sempre pi\u00f9 difficile reperire i contenuti senza l'ausilio di un canale di raccolta sul web. Per questo motivo, nei paesi con una penetrazione Internet pi\u00f9 elevata, stanno nascendo strumenti che permettono la multi-pubblicazione di \"piccoli annunci\" su pi\u00f9 canali di pubblicazione contemporaneamente.\nGli annunci internet hanno anche il vantaggio di raggiungere un pubblico molto pi\u00f9 ampio. A differenza del piccolo giornale locale al momento aveva qualche migliaia di potenziali lettori, ora alcuni siti come claads.com danno all'annuncio un pubblico globale (accessibilit\u00e0 in diverse lingue)\nNegli ultimi anni per\u00f2 l'aumento degli utenti Internet in Italia ha permesso agli annunci classificati di crescere sempre di pi\u00f9, non a caso oltre alle testate che avendo lo spazio mercatino sulla carta stampata e lo hanno aggiunto anche nel loro sito, sono nati tanti siti specializzati per i piccoli annunci locali."}
{"id": "802450", "revid": "287204", "url": "https://it.wikipedia.org/wiki?curid=802450", "title": "459 Signe", "text": "459 Signe \u00e8 un asteroide della fascia principale del sistema solare del diametro medio di circa 29,32\u00a0km. Scoperto nel 1900, presenta un'orbita caratterizzata da un semiasse maggiore pari a 2,6207489\u00a0UA e da un'eccentricit\u00e0 di 0,2095465, inclinata di 10,29626\u00b0 rispetto all'eclittica.\nIl suo nome \u00e8 probabilmente dedicato a Signe, nella mitologia norrena eroina figlia del re V\u00f6lsung."}
{"id": "802451", "revid": "287204", "url": "https://it.wikipedia.org/wiki?curid=802451", "title": "460 Scania", "text": "460 Scania \u00e8 un asteroide della fascia principale del sistema solare del diametro medio di circa 21,78\u00a0km. Scoperto nel 1900, presenta un'orbita caratterizzata da un semiasse maggiore pari a 2,7181821\u00a0UA e da un'eccentricit\u00e0 di 0,1032099, inclinata di 4,63633\u00b0 rispetto all'eclittica.\nIl suo nome \u00e8 dedicato all'omonima regione della penisola scandinava."}
{"id": "802452", "revid": "287204", "url": "https://it.wikipedia.org/wiki?curid=802452", "title": "461 Saskia", "text": "461 Saskia \u00e8 un asteroide della fascia principale. Scoperto nel 1900, presenta un'orbita caratterizzata da un semiasse maggiore pari a 3,1167989\u00a0UA e da un'eccentricit\u00e0 di 0,1483734, inclinata di 1,44319\u00b0 rispetto all'eclittica.\nIl suo nome \u00e8 probabilmente dedicato a Saskia van Uylenburgh, moglie del pittore olandese Rembrandt, ritratta in diversi suoi quadri."}
{"id": "802453", "revid": "287204", "url": "https://it.wikipedia.org/wiki?curid=802453", "title": "462 Eriphyla", "text": "Erifile (ufficialmente 462 Eriphyla) \u00e8 un asteroide della fascia principale del diametro medio di circa 35,63\u00a0km. Scoperto nel 1900, presenta un'orbita caratterizzata da un semiasse maggiore pari a 2,8734795\u00a0UA e da un'eccentricit\u00e0 di 0,0830522, inclinata di 3,19125\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Coronide di asteroidi.\nIl suo nome \u00e8 dedicato a Erifile, nella mitologia greca sorella di Adrasto e moglie di Anfiarao, che trad\u00ec il marito ai tempi della guerra dei Sette contro Tebe, venendo poi per questo uccisa da suo figlio Alcmeone."}
{"id": "802454", "revid": "287204", "url": "https://it.wikipedia.org/wiki?curid=802454", "title": "463 Lola", "text": "463 Lola \u00e8 un asteroide della fascia principale del sistema solare del diametro medio di circa 19,97\u00a0km. Scoperto nel 1900, presenta un'orbita caratterizzata da un semiasse maggiore pari a 2,3993104\u00a0UA e da un'eccentricit\u00e0 di 0,2205293, inclinata di 13,55181\u00b0 rispetto all'eclittica.\nIl suo nome \u00e8 dedicato all'omonimo personaggio della Cavalleria rusticana di Pietro Mascagni."}
{"id": "802455", "revid": "287204", "url": "https://it.wikipedia.org/wiki?curid=802455", "title": "464 Megaira", "text": "464 Megaira \u00e8 un asteroide della fascia principale del sistema solare del diametro medio di circa 74,04\u00a0km. Scoperto nel 1901, presenta un'orbita caratterizzata da un semiasse maggiore pari a 2,8036187\u00a0UA e da un'eccentricit\u00e0 di 0,2018726, inclinata di 10,16259\u00b0 rispetto all'eclittica.\nIl suo nome \u00e8 dedicato a Megera, nella mitologia greca una delle tre Erinni, preposta all'invidia e alla gelosia e che induceva a commettere delitti."}
{"id": "802456", "revid": "287204", "url": "https://it.wikipedia.org/wiki?curid=802456", "title": "465 Alekto", "text": "465 Alekto \u00e8 un asteroide della fascia principale del diametro medio di circa 73,34\u00a0km. Scoperto nel 1901, presenta un'orbita caratterizzata da un semiasse maggiore pari a 3,0878565\u00a0UA e da un'eccentricit\u00e0 di 0,2110790, inclinata di 4,65759\u00b0 rispetto all'eclittica.\nIl suo nome \u00e8 dedicato ad Aletto, nella mitologia greca una delle tre Erinni."}
{"id": "802457", "revid": "287204", "url": "https://it.wikipedia.org/wiki?curid=802457", "title": "466 Tisiphone", "text": "Tisifone (ufficialmente 466 Tisiphone) \u00e8 un asteroide della fascia principale del diametro medio di circa 115,53\u00a0km. Scoperto nel 1901, presenta un'orbita caratterizzata da un semiasse maggiore pari a 3,3586964\u00a0UA e da un'eccentricit\u00e0 di 0,0825022, inclinata di 19,16283\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome \u00e8 dedicato ad Tisifone, nella mitologia greca una delle tre Erinni, incaricata di castigare i delitti di assassinio."}
{"id": "802458", "revid": "287204", "url": "https://it.wikipedia.org/wiki?curid=802458", "title": "467 Laura", "text": "467 Laura \u00e8 un asteroide della fascia principale del diametro medio di circa 41,96\u00a0km. Scoperto nel 1901, presenta un'orbita caratterizzata da un semiasse maggiore pari a 2,9423953\u00a0UA e da un'eccentricit\u00e0 di 0,1123761, inclinata di 6,45046\u00b0 rispetto all'eclittica.\nIl suo nome \u00e8 probabilmente dedicato all'omonimo personaggio dell'opera La Gioconda, di Amilcare Ponchielli."}
{"id": "802459", "revid": "247222", "url": "https://it.wikipedia.org/wiki?curid=802459", "title": "Shifting cultivation", "text": "La shifting cultivation \u00e8 una tecnica praticata dalle popolazioni che vivono ai bordi della foresta pluviale sempreverde. \nSi tratta di una tecnica tipica nell'agricoltura familiare di sussistenza. \nAll'inizio della stagione secca avviene l'abbattimento di piccole parcelle della foresta secondaria attraverso i limitati mezzi delle popolazioni locali. Le ramaglie vengono incendiate, le ceneri che si formano hanno un alto potere fertilizzante.\nPoco prima dell'inizio della stagione piovosa vengono seminate diverse colture in consociazione. Molto spesso si tratta di specie amilacee da tubero (manioca, igname, taro, tannia), ma anche banano plantain, mais, arachide. La raccolta di queste specie varia a seconda del ciclo (dai 2-3 mesi fino a pi\u00f9 di 24 mesi per le specie a ciclo lungo).\nVengono quindi ripetuti pi\u00f9 cicli delle specie a ciclo breve all'interno di queste parcelle, il tutto caratterizzato da una \"confusione\" d'impianto: la consociazione non viene realizzata in maniera razionale come nell'agricoltura tradizionale, bens\u00ec in maniera disordinata. Ci\u00f2 permette di limitare gli interventi per l'eliminazione delle erbe spontanee, di far s\u00ec che le varie specie possano esplorare il terreno e lo strato aereo secondo le proprie esigenze e di limitare gli attacchi parassitari.\nNel giro di pochi anni la fertilit\u00e0 decade quindi le parcelle vengono abbandonate per spostarsi in aree vicine non ancora disboscate. La foresta secondaria avr\u00e0 una rapida ricrescita dalle ceppaie rimaste nel terreno.\nQuesto continuo abbattimento della foresta e la sua conseguente ricrescita \u00e8 in perfetto equilibrio e quindi non viene arrecato un danno all'ecosistema foresta."}
{"id": "802460", "revid": "287204", "url": "https://it.wikipedia.org/wiki?curid=802460", "title": "468 Lina", "text": "468 Lina \u00e8 un asteroide della fascia principale del diametro medio di circa 69,34\u00a0km. Scoperto nel 1901, presenta un'orbita caratterizzata da un semiasse maggiore pari a 3,1313569\u00a0UA e da un'eccentricit\u00e0 di 0,1979207, inclinata di 0,44000\u00b0 rispetto all'eclittica.\nIl suo nome \u00e8 dedicato a quello di una domestica della famiglia dello scopritore."}
{"id": "802461", "revid": "287204", "url": "https://it.wikipedia.org/wiki?curid=802461", "title": "469 Argentina", "text": "469 Argentina \u00e8 un asteroide della fascia principale del diametro medio di circa 125,57\u00a0km. Scoperto nel 1901, presenta un'orbita caratterizzata da un semiasse maggiore pari a 3,1679978\u00a0UA e da un'eccentricit\u00e0 di 0,1680632, inclinata di 11,70069\u00b0 rispetto all'eclittica.\nIl suo nome fu scelto dallo scopritore, che al momento della scoperta si trovava ad Oncativo, in onore dell'Argentina."}
{"id": "802462", "revid": "287204", "url": "https://it.wikipedia.org/wiki?curid=802462", "title": "470 Kilia", "text": "470 Kilia \u00e8 un asteroide della fascia principale del diametro medio di circa 26,39\u00a0km. Scoperto nel 1901, presenta un'orbita caratterizzata da un semiasse maggiore pari a 2,4049780\u00a0UA e da un'eccentricit\u00e0 di 0,0932227, inclinata di 7,22710\u00b0 rispetto all'eclittica.\nIl suo nome \u00e8 dedicato alla citt\u00e0 tedesca di Kiel, \"Kilia\" in forma latina."}
{"id": "802463", "revid": "599013", "url": "https://it.wikipedia.org/wiki?curid=802463", "title": "Chiesa di Santa Caterina a Chiaia", "text": "La chiesa di Santa Caterina a Chiaia \u00e8 un luogo di culto cattolico di Napoli.\nStoria e descrizione.\nLa modesta facciata potrebbe far supporre ad un altrettanto modesto interno, ma il tempio misura 37 metri in lunghezza, 23-55 in larghezza e, riferendoci alla cupola, l'altezza raggiunge i 35 metri.\nLa chiesa sorse nel 1600 ed \u00e8 dedicata a Santa Caterina Vergine e Martire; in precedenza, in questo sito, vi era soltanto una cappella chiamata \"Santa Caterenella\".\nL'attuale forma maestosa ed armonica della chiesa \u00e8 databile al 1713. Nel corso del tempo numerosi interventi hanno abbellito, arricchito ed allungato l'edificio. Allo stato attuale il tempio presenta una veste settecentesca, con un impianto a croce latina, sei cappelle laterali intercomunicanti e transetto sormontato dalla cupola che poggia su quattro archi a tutto sesto, sviluppati su altrettanti pilastri. La facciata \u00e8 anch'essa di gusto settecentesco, ma prelude al neoclassico.\nLa controfacciata \u00e8 decorata ai lati da una coppia simmetrica di grandi tempere realizzate dal pittore Benvenuto Ferrazzi (fratello del pi\u00f9 noto Ferruccio) nel 1956. Quella a sinistra raffigura \"I Doni dei pastori\", quella a destra \"L'apparizione del Bambin Ges\u00f9 a Sant'Antonio\". Sotto quest'ultima, dentro un'edicoletta, \u00e8 collocata una teletta dell\u2019\"Ecce Homo\" firmata da Antonio Sarnelli. Sulla volta a botte della navata Gustavo Girosi dipinse a tempera nel 1909 \"Episodi della vita di Santa Caterina d'Alessandria\". \nNella prima cappella a destra si ammira sopra l'altare una \"Sacra Famiglia\" di Biagio di Vico, mentre ai lati vi sono due tele settecentesche di ignoto artista ritraenti \"Episodi della vita di San Nicola\". Nella seconda si ha una statua lignea settecentesca di San Francesco con ai lati due tele, sempre di ignota mano, sul \"San Francesco che riceve le stimmate\" e il \"San Francesco tentato dal diavolo\". Infine, nella terza vi \u00e8 in una nicchia che si apre entro una cona sopra l'altare una statua lignea settecentesca dell'Immacolata, mentre ai lati e nelle soprastanti lunette sono collocate quattro tele settecentesche (\"L'Indulgenza della Porziuncola\" e la \"Visitazione\" a sinistra e la \"Nativit\u00e0\" e la \"Presentazione al Tempio\" a destra) prive di attribuzione.\nNella prima cappella a sinistra si ammira dentro un'urna sotto l'altare un toccante \"Cristo Morto\" ligneo settecentesco, la teletta forse seicentesca della \"Piet\u00e0\" al di sopra e ai lati l' \"Andata al Calvario\" e la \"Flagellazione di Cristo\", tele firmate da Gaetano Migliar (semisconosciuto pittore che realizza queste opere, ispirandosi a delle preesistenti di Francesco De Mura). \nLa seconda \u00e8 la pi\u00f9 significativa della chiesa: per lo splendido dipinto della \"Divina Pastora\" di Antonio Sarnelli racchiuso in una ricca cona sopra l'altare, ma soprattutto per il sepolcro marmoreo della Beata Maria Clotilde di Borbone-Francia posizionato in basso a sinistra. Altre due opere d'arte d'interesse nella cappella sono il busto ligneo di Santa Caterina d'Alessandria sull'altare e la tela del \"Cristo e la Divina Pastora\" di un ignoto epigono del De Mura sulla parete destra. Nella terza sopra l'altare si erge un tempietto che accoglie le tre statue lignee settecentesche di Sant'Antonio (al centro), San Ludovico di Francia (a sinistra) e Santa Elisabetta d'Ungheria (a destra); sulla volta \u00e8 racchiusa una tela (settecentesca, ma ritoccata agli inizi del '900) ottogonale raffigurante \"La Gloria di Sant'Antonio\"; mentre ai lati si ammirano il \"Sant'Antonio mentre riattacca il piede di un giovane\" e il \"Miracolo di Sant'Antonio\", tele di un'ignota mano settecentesca ispiratasi alle opere di analogo soggetto realizzate da Luca Giordano nella Chiesa del Ges\u00f9 delle Monache.\nL'altare sinistro del transetto \u00e8 sormontato da una pregevole tela di Benedetto Torre (un probabile allievo del Bonito attivo in altre importanti chiese napoletane), raffigurante \"Sant'Anna, San Gioacchino e la Vergine Bambina\". Quello a destra esibisce un antico crocifisso ligneo, ai cui piedi, entro un'edicoletta, vi \u00e8 la bella teletta della \"Madonna delle Grazie\", ulteriore lavoro del Sarnelli in questo tempio, e a cui lati vi sono due piccoli dipinti ovali con \"San Gennaro\" e \"San Domenico\".\nNel presbiterio si erge il grandioso altare maggiore in marmi policromi della prima met\u00e0 del XVIII secolo, sormontato dalla grande tela di Antonio Sarnelli, raffigurante lo \"Sposalizio mistico di Santa Caterina\", affiancata da due piccoli quadretti ovali ritraenti \"Sant'Agata\" e \"Sant'Aspreno\". Alle spalle di esso vi \u00e8 il pregevole coro ligneo portato a termine da fr\u00e0 Mariano Marini nel 1772; mentre in alto sulla parete destra \u00e8 collocata la cassa dell'organo realizzato negli anni '50 del secolo scorso dalla ditta Tamburini di Crema. Il gi\u00e0 citato Girosi si occup\u00f2 di dipingere sulla volta del presbiterio la scena della \"Morte di Sant'Elisabetta d'Ungheria\" e \"Quattro santi\" sui peducci della cupola.\nDal presbiterio si passa nell'attuale sacrestia articolata in un'ampia sala coperta da una volta a padiglione, recante al suo centro un affresco del 1767 sulla \"Gloria di San Francesco\", altra opera del Sarnelli (ritoccata ampiamente in epoche successive). Sulla parete destra vi \u00e8 un grande armadio in mogano con figure intarsiate realizzato nel 1962 dal frate ebanista Salvatore Carbonaro (autore di altri arredi lignei ancora presenti negli ambienti del convento). \nL'edificio adiacente al lato sinistro ospita il convento del Terzo Ordine Regolare di San Francesco, al quale la chiesa \u00e8 affidata."}
{"id": "802464", "revid": "287204", "url": "https://it.wikipedia.org/wiki?curid=802464", "title": "471 Papagena", "text": "471 Papagena \u00e8 un asteroide della fascia principale del diametro medio di circa 134,19\u00a0km. Scoperto nel 1901, presenta un'orbita caratterizzata da un semiasse maggiore pari a 2,8856828\u00a0UA e da un'eccentricit\u00e0 di 0,2335226, inclinata di 14,98536\u00b0 rispetto all'eclittica.\nIl suo nome \u00e8 dedicato all'omonimo personaggio dell'opera \"Il flauto magico\" di Mozart."}
{"id": "802465", "revid": "287204", "url": "https://it.wikipedia.org/wiki?curid=802465", "title": "472 Roma", "text": "472 Roma \u00e8 un asteroide della fascia principale del diametro medio di circa 47,27\u00a0km. Scoperto nel 1901, presenta un'orbita caratterizzata da un semiasse maggiore pari a 2,5434731\u00a0UA e da un'eccentricit\u00e0 di 0,0940024, inclinata di 15,80173\u00b0 rispetto all'eclittica.\nIl suo nome \u00e8 dedicato alla citt\u00e0 di Roma."}
{"id": "802466", "revid": "287204", "url": "https://it.wikipedia.org/wiki?curid=802466", "title": "473 Nolli", "text": "Nolli \u00e8 un asteroide della fascia principale. Scoperto nel 1901, presenta un'orbita caratterizzata da un semiasse maggiore pari a 2,6621109\u00a0UA e da un'eccentricit\u00e0 di 0,1064975, inclinata di 12,91363\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Eunomia di asteroidi.\nIl suo nome \u00e8 dedicato ad un animale domestico di un bambino della famiglia di Wolf."}
{"id": "802468", "revid": "287204", "url": "https://it.wikipedia.org/wiki?curid=802468", "title": "474 Prudentia", "text": "474 Prudentia \u00e8 un asteroide della fascia principale del diametro medio di circa 37,58\u00a0km. Scoperto nel 1901, presenta un'orbita caratterizzata da un semiasse maggiore pari a 2,4529563\u00a0UA e da un'eccentricit\u00e0 di 0,2113215, inclinata di 8,79798\u00b0 rispetto all'eclittica.\nIl suo nome \u00e8 dedicato alla personificazione della virt\u00f9 della Prudenza, raffigurata con uno specchio e un serpente."}
{"id": "802469", "revid": "86599", "url": "https://it.wikipedia.org/wiki?curid=802469", "title": "475 Ocllo", "text": "475 Ocllo \u00e8 un asteroide areosecante. Scoperto nel 1901, presenta un'orbita caratterizzata da un semiasse maggiore pari a 2,5964245\u00a0UA e da un'eccentricit\u00e0 di 0,3788559, inclinata di 18,94675\u00b0 rispetto all'eclittica.\nL'asteroide \u00e8 dedicato a Mama Ocllo, dea della fertilit\u00e0 e prima imperatrice nella cultura degli Inca. \u00c8 stato il primo asteroide ad essere stato scoperto nell'America Meridionale e in tutto l'emisfero australe."}
{"id": "802470", "revid": "287204", "url": "https://it.wikipedia.org/wiki?curid=802470", "title": "476 Hedwig", "text": "476 Hedwig \u00e8 un asteroide della fascia principale del diametro medio di circa 116,76\u00a0km. Scoperto nel 1901, presenta un'orbita caratterizzata da un semiasse maggiore pari a 2,6494765\u00a0UA e da un'eccentricit\u00e0 di 0,0742172, inclinata di 10,94468\u00b0 rispetto all'eclittica.\nIl suo nome \u00e8 dedicato a Hedvig Lidforss (1877-1967), moglie dell'astronomo danese Elis Str\u00f6mgren, che determin\u00f2 l'orbita dell'asteroide."}
{"id": "802471", "revid": "287204", "url": "https://it.wikipedia.org/wiki?curid=802471", "title": "477 Italia", "text": "477 Italia \u00e8 un asteroide della fascia principale del diametro medio di circa 22,51\u00a0km. Scoperto nel 1901, presenta un'orbita caratterizzata da un semiasse maggiore pari a 2,4154354\u00a0UA e da un'eccentricit\u00e0 di 0,1883318, inclinata di 5,28817\u00b0 rispetto all'eclittica.\nIl suo nome \u00e8 dedicato all'Italia, terra natale dello scopritore."}
{"id": "802472", "revid": "287204", "url": "https://it.wikipedia.org/wiki?curid=802472", "title": "478 Tergeste", "text": "478 Tergeste \u00e8 un asteroide della fascia principale del diametro medio di circa 79,46\u00a0km. Scoperto nel 1901, presenta un'orbita caratterizzata da un semiasse maggiore pari a 3,0154163\u00a0UA e da un'eccentricit\u00e0 di 0,0881772, inclinata di 13,17539\u00b0 rispetto all'eclittica.\nL'asteroide \u00e8 dedicato al nome latino di Trieste, citt\u00e0 natale dello scopritore."}
{"id": "802473", "revid": "287204", "url": "https://it.wikipedia.org/wiki?curid=802473", "title": "479 Caprera", "text": "479 Caprera \u00e8 un asteroide della fascia principale del diametro medio di circa 72,98\u00a0km. Scoperto nel 1901, presenta un'orbita caratterizzata da un semiasse maggiore pari a 2,7216243\u00a0UA e da un'eccentricit\u00e0 di 0,2189095, inclinata di 8,66266\u00b0 rispetto all'eclittica.\nIl suo nome \u00e8 dedicato all'isola di Caprera, in Sardegna, dove Giuseppe Garibaldi si ritir\u00f2 e mor\u00ec."}
{"id": "802474", "revid": "287204", "url": "https://it.wikipedia.org/wiki?curid=802474", "title": "480 Hansa", "text": "480 Hansa \u00e8 un asteroide della fascia principale del diametro medio di circa 56,22\u00a0km. Scoperto nel 1901, presenta un'orbita caratterizzata da un semiasse maggiore pari a 2,6441492\u00a0UA e da un'eccentricit\u00e0 di 0,0465298, inclinata di 21,29307\u00b0 rispetto all'eclittica.\nIl suo nome \u00e8 dedicato alla lega anseatica, un'alleanza di citt\u00e0 commerciali nell'Europa settentrionale, attiva nel basso medioevo."}
{"id": "802475", "revid": "287204", "url": "https://it.wikipedia.org/wiki?curid=802475", "title": "481 Emita", "text": "481 Emita \u00e8 un asteroide della fascia principale. Scoperto nel 1902, presenta un'orbita caratterizzata da un semiasse maggiore pari a 2,7390653\u00a0UA e da un'eccentricit\u00e0 di 0,1581064, inclinata di 9,85831\u00b0 rispetto all'eclittica.\nL'origine del suo nome \u00e8 sconosciuta."}
{"id": "802476", "revid": "287204", "url": "https://it.wikipedia.org/wiki?curid=802476", "title": "482 Petrina", "text": "482 Petrina \u00e8 un asteroide della fascia principale del diametro medio di circa 46,57\u00a0km. Scoperto nel 1902, presenta un'orbita caratterizzata da un semiasse maggiore pari a 2,9982298\u00a0UA e da un'eccentricit\u00e0 di 0,1027737, inclinata di 14,46214\u00b0 rispetto all'eclittica.\nIl suo nome fu dedicato al cane \"Peter\" dello scopritore."}
{"id": "802477", "revid": "287204", "url": "https://it.wikipedia.org/wiki?curid=802477", "title": "483 Seppina", "text": "Seppina \u00e8 un asteroide della fascia principale del diametro medio di circa 69,37\u00a0km. Scoperto nel 1902, presenta un'orbita caratterizzata da un semiasse maggiore pari a 3,4237458\u00a0UA e da un'eccentricit\u00e0 di 0,0551503, inclinata di 18,74068\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Cibele di asteroidi.\nIl suo nome fu dedicato al cane \"Sepp\" dello scopritore."}
{"id": "802478", "revid": "287204", "url": "https://it.wikipedia.org/wiki?curid=802478", "title": "484 Pittsburghia", "text": "484 Pittsburghia \u00e8 un asteroide della fascia principale del diametro medio di circa 31,61\u00a0km. Scoperto nel 1902, presenta un'orbita caratterizzata da un semiasse maggiore pari a 2,6688713\u00a0UA e da un'eccentricit\u00e0 di 0,0579194, inclinata di 12,49639\u00b0 rispetto all'eclittica.\nIl suo nome \u00e8 dedicato alla citt\u00e0 di Pittsburgh, in Pennsylvania, citt\u00e0 dell'ottico John A. Brashear, realizzatore delle lenti che Max Wolf utilizzava per l'esplorazione astronomica, similmente a quanto gi\u00e0 fatto dallo stesso Wolf per il nome dell'asteroide 457 Alleghenia."}
{"id": "802479", "revid": "287204", "url": "https://it.wikipedia.org/wiki?curid=802479", "title": "485 Genua", "text": "485 Genua \u00e8 un asteroide della fascia principale del diametro medio di circa 63,88\u00a0km. Scoperto nel 1902, presenta un'orbita caratterizzata da un semiasse maggiore pari a 2,7520628\u00a0UA e da un'eccentricit\u00e0 di 0,1898003, inclinata di 13,85459\u00b0 rispetto all'eclittica.\nL'asteroide \u00e8 dedicato al nome latino della citt\u00e0 di Genova."}
