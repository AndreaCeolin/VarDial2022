{"id": "894795", "revid": "729019", "url": "https://it.wikipedia.org/wiki?curid=894795", "title": "Operazione Compass", "text": "L'Operazione Compass (in inglese \"Operation Compass\") \u00e8 stata un'offensiva sferrata l'8 dicembre 1940 dalle forze armate britanniche della Western Desert Force in Africa Settentrionale durante la seconda guerra mondiale per ricacciare oltre il confine con la Libia le forze italiane che nel settembre 1940 erano lentamente penetrate in Egitto senza incontrare resistenza. La controffensiva vide contrapposti circa soldati britannici, quasi completamente motorizzati e addestrati alla guerra di movimento, all'intera 10\u00aa Armata del maresciallo Rodolfo Graziani, forte di oltre uomini, disposta tra Sidi Barrani, Bir Sofafi e Bardia.\nLa campagna, iniziata come un attacco locale della durata prevista di circa cinque giorni, a causa dell'abilit\u00e0 di manovra delle forze britanniche e della inefficace e disordinata difesa italiana si trasform\u00f2 in un'offensiva generale che, dopo due mesi e quattro battaglie campali (Sidi Barrani, Bardia, Tobruch e Beda Fomm), si concluse con la totale disfatta delle forze del maresciallo Graziani e la vittoria delle moderne unit\u00e0 motocorazzate britanniche, che conquistarono interamente la Cirenaica, annientarono la 10\u00aa Armata e catturarono circa soldati italiani.\nLa pesante sconfitta ebbe forti contraccolpi in Italia; Benito Mussolini, gi\u00e0 in difficolt\u00e0 dopo i duri rovesci in Grecia e le gravi perdite navali subite in seguito alla cosiddetta notte di Taranto, fu costretto, per il rischio concreto di perdere anche la Tripolitania, a chiedere l'aiuto dell'alleato tedesco, decretando cos\u00ec la fine della \u00abguerra parallela\u00bb fascista. Per non rischiare di vedere l'Italia prematuramente sconfitta nel teatro del Mediterraneo, Adolf Hitler decise per un rapido invio di reparti corazzati tedeschi in Nordafrica, che consentirono all'Asse di contrattaccare e mantenere aperto il fronte nordafricano fino alla primavera del 1943.\nContesto strategico.\nLa situazione italiana.\nNel settembre 1939, con lo scoppio della seconda guerra mondiale, lo stato maggiore del Regio Esercito diram\u00f2 precise istruzioni per le forze armate nella colonia di Libia: atteggiamento difensivo e mantenimento dei porti di Tripoli e Tobruch. Queste direttive non trovarono il favore del governatore Italo Balbo che, durante i primi giorni della non belligeranza, non accanton\u00f2 del tutto i suoi progetti offensivi verso oriente; in contrasto con Roma, non esit\u00f2 a diramare disposizioni accessorie che prevedevano di \u00abpassare appena possibile all'offensiva\u00bb. Balbo non era un entusiasta sostenitore dell'Asse, eppure sperava in un successo sul campo per elevare ulteriormente il suo prestigio e la sua influenza nel regime. Osservatori coevi e, in seguito, la storiografia hanno rilevato un atteggiamento contraddittorio del governatore, tanto contrario alla guerra contro le potenze occidentali quanto favorevole a un attacco al Regno d'Egitto, protettorato britannico. Un'ampia documentazione prova che fino al 1938 Balbo era deciso a intraprendere l'invasione del paese in caso di conflitto, un progetto che difese con ostinazione fino al 1940 nonostante fosse consapevole delle mancanze materiali e morali delle forze a sua disposizione. Il 3 novembre il maresciallo d'Italia Rodolfo Graziani subentr\u00f2 al generale Alberto Pariani nella carica di capo di stato maggiore del Regio Esercito: Graziani sottopose i progetti di Balbo alle autorit\u00e0 centrali, e il governatore fu messo, non a torto, in minoranza sulla base della mancanza dell'effetto sorpresa e dell'impossibilit\u00e0 di sostenere logisticamente una qualsiasi offensiva. Il successivo 18 novembre il generale Pietro Badoglio comunic\u00f2 ai sottocapi di stato maggiore che il contegno militare italiano era dettato anche dagli enormi problemi circa la logistica e la difesa contraerea: le scorte in Libia coprivano solo sei mesi e l'aeronautica aveva carburante per meno di due mesi. Sulla contraerea specific\u00f2 che si sperava in un miglioramento per il 1942.\nIl 10 giugno 1940 Benito Mussolini decise di entrare in guerra a fianco dell'alleata Germania nazista. La resa della Francia il 22 giugno successivo spost\u00f2 il fulcro delle operazioni militari dell'Italia dal continente al mar Mediterraneo, per il quale tuttavia non esisteva alcun piano concreto e nel quale si trovava un nemico organizzato e determinato: l'Impero britannico. N\u00e9 Mussolini n\u00e9 i vertici delle forze armate, infatti, si erano dati pensiero di strutturare una strategia politico-militare per il bacino o per il Nordafrica, facendo piuttosto un azzardato affidamento sulla potenza militare della Germania per garantire alle armate italiane la possibilit\u00e0 di una breve \u00abguerra parallela\u00bb, consci della profonda inadeguatezza delle forze armate del paese. Ad esempio, nell'aprile 1940 il capo di stato maggiore generale Badoglio aveva scritto al Duce che la preparazione dell'esercito era al 40% (dato con poco senso perch\u00e9 non rapportato a un'ipotesi precisa di conflitto, ma indicativo della crisi in seno alle forze armate); gli stessi vertici militari sapevano che una guerra totale non era sostenibile, ma preferirono ribadire la loro fiducia in Mussolini e rimettere a lui le decisioni. Questi era in effetti solo al comando, non essendo mai esistito un quartier generale supremo, con grande danno per uno sviluppo ragionato, oculato e armonioso delle tre forze armate nel corso degli anni 1930. Lo stesso Badoglio era privo di reale autorit\u00e0 e non disponeva, per giunta, nemmeno di uno stato maggiore. Ad aggravare il quadro concorsero l'arretratezza tecnologica, la mediocre capacit\u00e0 di mobilitazione, l'assenza di investimenti, la costante carenza di risorse e, infine, la totale indeterminatezza degli obiettivi politici del regime (ondeggianti tra la costituzione di un mitico \"mare nostrum\" e di un utopico impero africano, oltre a rivendicazioni territoriali nei Balcani). In conclusione Mussolini aveva optato per l'entrata in guerra a prescindere dalle reali capacit\u00e0 del Regio Esercito e unicamente per poter \u00absedersi sul tavolo dei vincitori\u00bb.\nLa Libia si configur\u00f2 subito come importante teatro strategico. Formata dalla Tripolitania a occidente e dalla Cirenaica a oriente, era caratterizzata da enormi distese pianeggianti di terra dura e sabbia, senza risorse idriche, con montagne impraticabili per i mezzi meccanici dietro Tripoli e tra Derna e Bengasi. Solo una sottile striscia costiera aveva consentito di realizzare l'unica rotabile degna di questo nome, la via Balbia. La popolazione contava allora circa nativi e coloni italiani, molti emigrati in Libia nel 1938-1939 nell'ambito del programma di insediamento di massa voluto dal regime fascista. Alla vigilia dell'entrata in guerra furono affrettatamente create la 5\u00aa Armata in Tripolitania, rivolta a contenere i francesi dalla Tunisia, e la 10\u00aa Armata in Cirenaica, per parare eventuali attacchi britannici: nel complesso uomini. Alla 10\u00aa Armata, dopo la disfatta francese, furono assegnati pressoch\u00e9 tutti i veicoli e le artiglierie presenti in Libia; si trattava comunque di un'armata di fanteria, scarsamente mobile e con materiali obsoleti o insufficienti. Balbo lament\u00f2 questo stato di cose e cerc\u00f2 di gettare le basi per una proficua collaborazione con la Regia Aeronautica, ma il 28 giugno 1940 fu ucciso accidentalmente a bordo del suo aeroplano, abbattuto dalla contraerea italiana. Suo successore divenne il maresciallo d'Italia Graziani, che cumul\u00f2 le cariche di governatore e capo di stato maggiore dell'esercito, ma questi non ne segu\u00ec la strada e si attenne scrupolosamente alle direttive difensive del 1939.\nIl carattere sanguinario e brutale di Graziani, messo in luce nelle precedenti campagne coloniali, si era notevolmente affievolito nel corso degli anni; l'attentato ad Addis Abeba del febbraio 1937 lo aveva minato sia fisicamente sia psicologicamente: sospettoso e diffidente, molto pi\u00f9 attento alla sua incolumit\u00e0 che al senso del dovere, stabil\u00ec il suo quartier generale in una tomba romana a Cirene, 350 chilometri a ovest del confine con l'Egitto. Da qui inviava continue richieste per armi, equipaggiamenti, veicoli, aerei e navi, tutte puntualmente rifiutate a causa della contemporanea e improvvisata campagna italiana di Grecia e spesso ribattute con la dichiarazione: \u00abarrangiarsi con quanto presente in loco\u00bb.\nLa situazione britannica.\nL'entrata in guerra dell'Italia nel giugno 1940 obblig\u00f2 il Commonwealth a gestire il nuovo e vasto teatro militare del Medio Oriente: questo aggiungeva ulteriori oneri alle forze armate britanniche gi\u00e0 duramente impegnate in patria e nell'Atlantico, e poche risorse potevano essere destinate al nuovo teatro. La situazione era poi resa delicata dalle prolungate spinte indipendentiste degli arabi, prontamente sollecitate e strumentalizzate dalla propaganda degli italo-tedeschi per quanto l'intenzione di questi ultimi fosse piuttosto di sostituire un potere coloniale con un altro. Per controllare un'area cos\u00ec strategicamente importante come l'Egitto, e il cruciale canale di Suez che collegava il Nordafrica con i campi petroliferi iracheni, il Regno Unito disponeva della sola 7\u00aa Divisione corazzata (i famosi \"Desert Rats\"), i cui primi elementi si trovavano in Egitto dal 1935 e che divenne la spina dorsale della Western Desert Force (WDF), una specie di corpo d'armata completamente motorizzato, equipaggiato con alcune centinaia di carri armati e forte di un buon appoggio aeronavale: la WDF fu attivata proprio nell'estate 1940 per contrastare gli italiani in Nordafrica. Le forze britanniche dipendevano da una catena di comando con una chiara visione politico-strategica: sir Archibald Wavell occupava il posto di comandante in capo del settore mediorientale, con competenze estese all'Egitto dove si trovavano il suo diretto sottoposto, il generale sir Henry Maitland Wilson, e il comandante della WDF, il generale Richard O'Connor.\nWavell aveva combattuto sotto il generale Edmund Allenby in Palestina nel 1917-1918 e, nel dopoguerra, divenne uno dei promotori della sperimentazione di nuove teorie sulle operazioni mobili, elaborate sulla scia degli studi dei teorici della guerra corazzata John F.C. Fuller e Percy Hobart. Egli aveva dunque familiarit\u00e0 con il teatro di guerra egiziano e aveva sviluppato il concetto di guerriglia motorizzata che, ispirandosi alle incursioni di Lawrence d'Arabia, mirava a colpire le linee di comunicazione interne del nemico con piccoli reparti veloci e improvvise scorrerie, obbligandolo a impiegare grosse risorse per controllare capillarmente il territorio. Wavell era gravato da imponenti responsabilit\u00e0 politiche e militari (mantenere aperto il canale di Suez, controllare il Mediterraneo orientale, ripulire il Mar Rosso e l'Africa Orientale dalla presenza italiana, preparare le forze in Egitto) e riusc\u00ec ad affrontarle efficacemente, con mezzi limitati e con metodi poco ortodossi: tra le varie iniziative, acconsent\u00ec che il tenente colonnello Orde Charles Wingate si recasse in Africa orientale a combattere assieme alla resistenza etiope e sostenne Ralph Alger Bagnold nello sviluppo del Long Range Desert Group, unit\u00e0 esplorante dotata di veicoli leggeri e debolmente blindati, ideale per infiltrazioni nel vasto deserto libico-egiziano. Il generale Wilson era il vero ispiratore della WDF e anche della gerarchicamente superiore \"Armata del Nilo\", un comando strategico in realt\u00e0 interamente fittizio e che riusc\u00ec a ingannare per lungo tempo il SIM italiano sulla reale consistenza delle forze britanniche in Egitto. Altro merito di Wilson fu quello di dare il comando della Western Desert Force a O'Connor, un generale brillante che aveva personalmente guidato la WDF fin dall'estate 1940 durante le scorribande contro i presidi italiani sul confine libico-egiziano. Fu O'Connor a ideare tatticamente il piano dell'operazione Compass.\nL'invasione dell'Egitto.\nDalla met\u00e0 del luglio 1940 Mussolini rottam\u00f2 la politica di contegno difensivo: con la Gran Bretagna sottoposta all'offensiva aerea tedesca, riteneva che la fine delle ostilit\u00e0 fosse imminente e invit\u00f2 Graziani ad avanzare. Il Duce non riteneva necessario arrivare a Il Cairo, bens\u00ec poter dimostrare di aver combattuto prima che fossero aperte le trattative di pace; tuttavia Graziani era insicuro: le pattuglie italiane subivano, regolarmente, alte perdite quando si imbattevano nelle omologhe avversarie lungo la frontiera, rimarcata da tre sbarramenti di filo spinato che lo stesso Graziani (durante la riconquista della Libia degli anni 1920) aveva fatto posare per bloccare le vie di comunicazione dei Senussi con i loro sostenitori nel protettorato britannico. Mancavano poi i mezzi, e i servizi segreti parlavano di un'armata britannica di uomini. Solamente il 13 settembre il maresciallo si pose alla testa di sette divisioni di fanteria, che avanzarono per 80 chilometri oltre la frontiera fino a Sidi Barrani senza aver incontrato una vera opposizione e senza aver raggiunto un qualche risultato veramente importante. Mussolini volle allora che l'offensiva proseguisse fino all'abitato di Marsa Matruh, ma il 17 settembre Graziani blocc\u00f2 ogni iniziativa: ci si aspettava una battaglia decisiva con il concentramento principale britannico, in attesa di un ulteriore potenziamento degli elementi motorizzati a disposizione e anche di un miglioramento delle condizioni logistiche e dell'approvvigionamento idrico disponibile. \nA riprova di quanto poco si era fatto negli anni passati per lo sviluppo della colonia, risolvere il problema logistico di rifornire i quasi 50 000 uomini a Sidi Barrani si rivel\u00f2 uno sforzo impossibile per l'esercito italiano. Graziani fu letteralmente costretto a saccheggiare la Libia, disseppellendo oltre 120 km di tubazioni per l'acqua e requisendo ovunque mezzi d'opera, autocarri, rulli compressori e frantoi. Questa azione paralizz\u00f2 quasi del tutto ogni forma di attivit\u00e0 locale e priv\u00f2 parte della popolazione di strumenti utili sotto il profilo del sostentamento. Il Duce, spazientito, convoc\u00f2 Graziani a Roma e lo istru\u00ec personalmente sull'avanzata: la 10\u00aa Armata doveva arrivare al delta del Nilo prima della fine di ottobre ma il governatore, non appena rientrato in Libia, si adoper\u00f2 per ritardare l'ulteriore offensiva fino almeno a met\u00e0 dicembre.\nIn settembre Adolf Hitler, impossibilitato ad attaccare l'Unione Sovietica nel periodo invernale e consapevole di non poter arrivare a un compromesso con Londra, offr\u00ec a Mussolini due divisioni corazzate per il teatro nordafricano, comunque rifiutate per motivi propagandistici e di prestigio. Hitler ottenne solo che il generale Wilhelm von Thoma si recasse in Libia per valutare l'impiego di truppe tedesche: arrivato il 20 ottobre, von Thoma redasse un rapporto desolante nel quale puntualizzava che il clima, il terreno e le difficolt\u00e0 logistiche e di ricettivit\u00e0 dei porti libici erano elementi sfavorevoli e secondo il generale il comando italiano \u00abmancava di ogni slancio\u00bb. Comunque von Thoma stim\u00f2 l'impiego massimo di forze tedesche in quattro divisioni motorizzate, di pi\u00f9 non sarebbe stato possibile rifornirle e di meno non sarebbero riuscite a conseguire risultati apprezzabili.\nPiani e schieramenti.\nRegno d'Italia.\nLa 10\u00aa Armata era al comando del generale Mario Berti, che al momento dell'offensiva britannica si trovava in licenza in Italia per malattia e, pertanto, era temporaneamente sostituito dal collega Italo Gariboldi. Lo schieramento adottato era difensivo, articolato su una serie di capisaldi non collegati fra loro: dalla costa, nei pressi della localit\u00e0 El Matkila, risalivano all'interno fino a Bir Sofafi e piegavano nuovamente a Sidi Barrani, sede del XXI Corpo d'armata del generale Carlo Spatocco. Sulla costa era dislocato il Corpo d'armata libico del generale Sebastiano Gallina, con la 1\u00aa Divisione libica e appena pi\u00f9 all'interno la 2\u00aa Divisione libica. In localit\u00e0 Nibeiwa era di stanza il Raggruppamento sahariano \"Maletti\" del generale di divisione Pietro Maletti, risultato del tentativo di Graziani di approntare una divisione motorizzata dopo la visita di von Thoma: il raggruppamento aveva in realt\u00e0 la consistenza di un reggimento, con quattro battaglioni di libici, un battaglione di mediocri carri armati medi M11/39 e alcune truppe di supporto. In ultimo, al vertice del triangolo era collocata la 63\u00aa Divisione fanteria \"Cirene\". Pi\u00f9 indietro a scendere verso Sidi Barrani, dove era collocato il presidio della 4\u00aa Divisione CC.NN. \"3 gennaio\", si trovavano alcune unit\u00e0 della 64\u00aa Divisione fanteria \"Catanzaro\", il cui grosso era invece posizionato a Bug Bug. La sede del XXIII Corpo d'armata del generale Annibale Bergonzoli era situata a Sollum: la 2\u00aa Divisione CC.NN. \"28 ottobre\" era piazzata nella zona di Halfaya, mentre la 62\u00aa Divisione \"Marmarica\" e la 1\u00aa Divisione CC.NN. \"23 marzo\" orbitavano nei dintorni di Sidi Omar.\nIl comando dell'armata e di Gariboldi era a Bardia, 130 chilometri a ovest di Sidi Barrani, e pi\u00f9 indietro ancora era stata collocata la riserva strategica formata dalla Brigata corazzata speciale \"Babini\" (Marsa Lucch), dalla 61\u00aa Divisione fanteria \"Sirte\" (Gambut) e dal comando del XXII Corpo (Tobruch). La Brigata speciale, alla guida del generale Valentino Babini, era articolata su un battaglione di M11/39 e tre battaglioni di carri armati medi M13/40, superiori per armamento e corazzatura; tutti reparti, comunque, ancora in fase di addestramento. La dislocazione di questa riserva la rendeva pressoch\u00e9 inutilizzabile in caso d'attacco, data inoltre l'assenza totale di autocarri in grado di trasferirla celermente al fronte. Nel complesso le forze che sarebbero state interessate dall'urto della WDF consistevano dunque in circa effettivi e poco pi\u00f9 di ottanta carri armati, soprattutto i piccoli L3/33 e un gruppo di M11 ed M13. La componente blindata era stata per\u00f2 sparpagliata a livello di compagnia lungo l'intero fronte e non poteva rappresentare una massa di manovra e sfondamento. In generale, la 10\u00aa Armata poteva contare sullo stesso addestramento tattico delle truppe della prima guerra mondiale, con il 70% di armi ed equipaggiamenti, senza considerare poi un ulteriore elemento di debolezza intrinseco alle formazioni italiane, ossia la consistenza organica delle divisioni. Sulla base della riforma Pariani del 1938, le divisioni di fanteria italiane avevano abbandonato il sistema \"ternario\" (ovvero tre reggimenti per ogni divisione), adottato da quasi tutti gli eserciti del mondo, in favore di uno \"binario\" (due reggimenti); l'intenzione era quello di alleggerire i reparti per renderli pi\u00f9 agili e rapidi nei movimenti (oltre che moltiplicare il numero di divisioni disponibili per ragioni propagandistiche), ma in definitiva serv\u00ec solo a impoverire di uomini e potenza di fuoco le unit\u00e0 (a fronte dei 15 000 uomini di una \"ternaria\" una divisione \"binaria\" ne schierava 10/11 000) senza per questo aumentarne la velocit\u00e0 di spostamento (che dipendeva pi\u00f9 dalla disponibilit\u00e0 di autocarri e veicoli motorizzati, sempre carente).\nL'intero schieramento italiano, in apparenza robusto, era in realt\u00e0 piagato dagli ampi intervalli tra i diversi capisaldi. Invece di concentrare le sue forze, il maresciallo Graziani le aveva parcellizzate in modesti gruppi poco mobili e distanti fra loro nel tentativo di presidiare pi\u00f9 territorio possibile, rendendole facili obiettivi per le veloci colonne motorizzate britanniche. La Divisione \"Catanzaro\", per esempio, fu frazionata in nove capisaldi di varia consistenza lungo la rotabile che unisce Bug Bug a Sidi Barrani; la \"Cirene\" fu redistribuita in quattro capisaldi (Alam el-Rabia, quota 236, Sofafi e Qabr el-Mahdi) distanti fra loro dai 3 ai 5 chilometri in linea d'aria. I capisaldi stessi, a dispetto del nome, erano spesso campi di tende circondati da piccole trincee, filo spinato e muretti a secco, con campi minati insufficienti se non del tutto assenti. Tale profonda debolezza del sistema difensivo italiano non sfugg\u00ec ai britannici, come ebbe ad affermare lo stesso generale Wavell in una relazione: \u00abIl dispositivo nemico mi sembrava essere totalmente errato. Esso era sparso su un largo fronte in una serie di campi trincerati che non si sostenevano reciprocamente ed erano separati fra loro da grandi distanze\u00bb.\nLe forze a terra erano affiancate dalla 5\u00aa Squadra aerea, con complessivi 336 apparecchi in dotazione; tuttavia solo 238 erano pienamente operativi: 100 bombardieri S.M.79, S.M.81 e S.M.82, 110 caccia Fiat C.R.42 e 28 tra Fiat C.R.32, Breda Ba.65 e IMAM Ro.41. Nel complesso erano velivoli non molto moderni.\nCommonwealth.\nLe scorribande alla frontiera di cui si lamentava il generale Graziani erano state codificate dal maggior generale O'Connor, comandante in capo della WDF e capace ufficiale con dimestichezza nel comando di unit\u00e0 motorizzate. Il maresciallo Wavell, constatata l'inazione degli italiani dopo la presa di Sidi Barrani, scelse proprio il promettente O'Connor per ideare un piano atto a respingere la 10\u00aa Armata. Il comandante supremo si limit\u00f2 a suggerire l'utilizzo della 4\u00aa Divisione fanteria indiana (alle dipendenze della WDF, rinforzata e completamente motorizzata) lungo la costa, mentre nel settore meridionale avrebbe attaccato la 7\u00aa Divisione corazzata puntando alla localit\u00e0 di Sofafi. Wavell accord\u00f2 ampia libert\u00e0 ai suoi subordinati e ricord\u00f2 loro che l'operazione non sarebbe dovuta durare pi\u00f9 di 4 o 5 giorni, in base alle risorse logistiche disponibili per la Western Desert Force. Il generale O'Connor scart\u00f2 quasi subito l'attacco a Sofafi a causa della conformazione del terreno, che avvantaggiava i difensori, e prefer\u00ec concentrare la massa d'attacco contro il centro dello schieramento italiano \u2013 grosso modo contro la 2\u00aa Divisione libica e il Raggruppamento \"Maletti\". Sulle ali previde solo attacchi diversivi.\nO'Connor disponeva di due divisioni al completo (la 7\u00aa corazzata e la 4\u00aa Divisione indiana) e di una formazione creata \"ad hoc\", detta \"Gruppo Selby\" e composta dal 3\u00ba Battaglione del Reggimento Coldstream Guards, da tre compagnie di fanteria, da uno squadrone di autoblindo del 7\u00ba Reggimento Ussari e dal 7th Royal Tank Regiment (RTR), dotato di 50 carri armati da fanteria Mk II Matilda. Un'altra grande unit\u00e0, la 6\u00aa Divisione australiana, stava completando il suo addestramento in Palestina e sarebbe giunta pi\u00f9 tardi in Egitto. In totale i britannici mettevano in campo uomini con 120 pezzi d'artiglieria, 60 autoblindo e 275 carri armati, cos\u00ec ripartiti: 145 leggeri Vickers Mk VI, 80 Cruiser e 50 Matilda.\nCirca l'impiego delle forze meccanizzate, i britannici obbedivano a una dottrina di guerra corazzata diversa dalla famosa \"guerra lampo\", sciogliendo il binomio carro-fante e lasciando al primo l'onere di sfondare le linee avversarie. Cos\u00ec facendo avevano tralasciato l'appoggio tattico che la fanteria poteva dare ai reparti corazzati, e sottostimarono l'apporto che l'artiglieria controcarro e l'aviazione avrebbero potuto dare durante lo sfondamento. I blindati dovevano travolgere un'ala dello schieramento nemico con una manovra aggirante, mentre la fanteria avrebbe colpito frontalmente: numerose furono le resistenze e le discussioni su un'impostazione tanto radicale e, pertanto, nacquero due grandi famiglie di carri armati: l\"infantry tank\", concepito per seguire e appoggiare i soldati, e il \"cruiser tank\", per condurre le azioni di accerchiamento. Questa tattica si rivel\u00f2 vincente contro le quasi statiche forze armate italiane nel 1940, ma successivamente rivel\u00f2 i suoi limiti quando si trov\u00f2 a combattere contro il ben guidato e addestrato contingente tedesco. Il comando del Medio Oriente poteva contare su un totale di 700 velivoli della RAF, tra cui molti moderni caccia Hurricane e bombardieri Blenheim e Wellington; una buona parte fu trasferita in Egitto per appoggiare le divisioni della Western Desert Force.\nPer mettere a punto il piano di attacco e saggiare le difese italiane, Wavell si appoggi\u00f2 alle Long Range Patrols (nome iniziale del Long Range Desert Group) allo scopo di \u00abcreare problemi in ogni parte della Libia\u00bb. Le pattuglie colpirono depositi di munizioni e di carburante, penetrarono nelle regioni interne per posarvi mine, tesero imboscate a convogli nemici, forti e avamposti, catturando in alcuni casi dei prigionieri. Il ritmo di tali raid fu mantenuto costante in attesa dell'offensiva di O'Connor e con lo scopo ulteriore di distrarre i comandi italiani. In effetti i britannici riuscirono a confondere e preoccupare gli avversari, che avevano l'impressione di \u00abpresenze simultanee in localit\u00e0 distanti anche chilometri l'una dall'altra\u00bb. L'intercettazione radiofonica rivel\u00f2 che Graziani e i suoi subordinati (sviati inoltre dalle grossolane stime del SIM) sollecitavano l'invio di pi\u00f9 truppe e aerei per garantire adeguata protezione a tutti gli avamposti e che avevano adottato una rarefatta distribuzione dei reparti, pur di presidiare ampie fasce di territorio. Intanto i piani erano stati definiti: O'Connor era pronto a lanciare una manovra aggirante sul fianco delle truppe del Corpo d'armata libico con la 7\u00aa Divisione corazzata, incaricata di interrompere i collegamenti con le retrovie, e con la 4\u00aa Divisione indiana pi\u00f9 il 7th RTR, cui spett\u00f2 l'attacco principale. Il \"Gruppo Selby\" avrebbe invece condotto un attacco diversivo lungo la costa, appoggiato da alcune unit\u00e0 della Royal Navy. Infine furono schierate le nuove \"Jock column\", escogitate proprio alla vigilia dell'attacco italiano; definite cos\u00ec in onore dell'ideatore (colonnello Jock Campbell) consistevano in piccole colonne autonome formate da elementi delle tre armi, in grado di muovere lungo il fronte di combattimento per effettuare azioni di infiltrazione. L'intera operazione era stata concepita per scompaginare le avanguardie italiane e, in secondo momento, respingere la 10\u00aa Armata da Sidi Barrani e possibilmente dall'Egitto: una penetrazione in Libia era vista come una possibilit\u00e0 remota. In questa fase preparatoria sorsero nuovi attriti tra il generale Wavell e il primo ministro Winston Churchill, che aveva intenzione di dirottare parte delle non grandi forze del comando del Medio Oriente per sostenere la lotta della Grecia contro gli italiani. In ogni caso il progetto offensivo britannico contro il raggruppamento italiano di Sidi Barrani fu perfezionato nelle settimane successive: l'operazione ebbe il nome in codice \"Compass\" (\"bussola\", strumento cruciale per muoversi nel deserto, o anche \"accerchiamento\") e, grazie anche alla perspicacia tattica del generale O'Connor, il suo inizio fu stabilito per la notte tra l'8 e il 9 dicembre 1940.\nSvolgimento delle operazioni.\nL'attacco britannico.\nLa prima fase dell'operazione Compass, chiamata dai britannici \"Battle of the Camps\", ebbe inizio la mattina di sabato 7 dicembre 1940, quando i bombardieri della RAF lanciarono un massiccio attacco a sorpresa contro i campi volo italiani distruggendo al suolo 29 velivoli e costringendo l'aeronautica italiana a rimanere a terra. Ci\u00f2 consent\u00ec a due colonne britanniche, per complessivi veicoli, di avvicinarsi al fronte senza il rischio di essere avvistate e di radunarsi al punto di partenza (\"Piccadilly Circus\") a circa 20 chilometri a sud-est di Nibeiwa. Contemporaneamente il \"Gruppo Selby\" provvide a fungere da esca dirigendosi in pieno giorno a sud-est di Matkila; la Royal Navy bersagli\u00f2 le postazioni della 1\u00aa Divisione libica con il monitore e la cannoniera , mentre la martellava Sidi Barrani.\nNella notte tra l'8 e il 9 dicembre si alzarono in volo decine di velivoli della RAF con il compito di mascherare il rumore delle colonne motorizzate che si apprestavano ad attaccare; cos\u00ec all'alba, dopo un breve tiro d'artiglieria, gli uomini del generale Maletti videro spuntare di sorpresa i carri armati del 7th RTR seguiti da tre battaglioni di fanteria del 2nd Cameron Higlander, dell'1/6th Rajputana Rifles e del 4/7th Rajput. Gli undici carri M11/39 del II Battaglione del Raggruppamento sahariano, incredibilmente parcheggiati in campo aperto, furono quasi subito messi fuori combattimento e successivamente le forze anglo-indiane si diressero su Nibeiwa, dove li attendevano i soldati libici di Maletti. Il campo trincerato era al centro dello schieramento italiano e aveva forma rettangolare di circa un chilometro per due, circondato da muri e da un fossato anticarro, con un campo minato incompleto sul lato posteriore per permettere ai veicoli di rifornimento di accedervi pi\u00f9 agevolmente; questa circostanza era stata scoperta dai reparti da ricognizione britannici. Le truppe anglo-indiane penetrarono nel campo dall'angolo nordoccidentale, appoggiate dai lenti ma ben corazzati Matilda, sui quali i proiettili dei cannoni controcarro italiani da 47 mm letteralmente rimbalzavano. La fanteria britannica ingaggi\u00f2 in combattimento i reparti libici che presidiavano il campo; gli italo-libici si batterono accanitamente ma la situazione tattica, la sorpresa e la superiorit\u00e0 britannica finirono per aver ragione della resistenza della base di Nibeiwa. Dopo tre ore la battaglia si era conclusa con il pressoch\u00e9 totale annientamento del Raggruppamento sahariano \"Maletti\", che ebbe 800 caduti, feriti e prigionieri; lo stesso generale Maletti era stato colpito mortalmente, mentre il figlio venne ferito e catturato. I britannici persero una cinquantina di uomini tra morti e feriti.\nLa cattura del campo trincerato di Nibeiwa apr\u00ec un ampio varco nello schieramento italiano. Dopo essersi riforniti, alle 11:00 circa la 5\u00aa Brigata fanteria indiana, poi raggiunta dal 7th RTR, si avvent\u00f2 sui tre campi trincerati affiancati nei quali era schierata la 2\u00aa Divisione libica, attaccandoli dal retro dopo un bombardamento d'artiglieria preliminare durato un'ora e amplificato dal contemporaneo intervento della RAF. Il primo caposaldo attaccato dalla fanteria indiana, Tummar Ovest, cess\u00f2 di esistere intorno alle 16:30 dopo che i Matilda ebbero fatto strage dei piccoli carri L3/33 del XV e IX Battaglione libico, che si erano lanciati contro le forze britanniche. Allo stesso tempo il campo di Tummar Est cadeva in mano del 7th RTR; al calar della sera i soldati italiani tenevano solo il campo Ras el Dai, del tutto isolato. La 2\u00aa Divisione era stata disarticolata e solo pochi reparti superstiti erano riusciti a fuggire verso Sidi Barrani; la 1\u00aa Divisione libica invece, rimasta isolata, ricevette l'ordine di ripiegare immediatamente sulla stessa Sidi Barrani. Mentre erano in corso questi combattimenti, reparti esploranti della 7\u00aa Divisione corazzata britannica avevano raggiunto praticamente indisturbati la strada Sidi Barrani-Bug Bug, tagliando cos\u00ec la principale via di comunicazione degli italiani.\nIl maresciallo Graziani, preoccupato della presenza britannica sulla strada Sidi Barrani-Bug Bug, intorno alle 13:00 ordin\u00f2 alla Divisione \"3 Gennaio\" di Camicie nere di contrattaccare e ristabilire il collegamento con la Divisione \"Catanzaro\"; tuttavia quando arriv\u00f2 l'ordine, intorno alle 15:00, la situazione era cos\u00ec compromessa che ormai le forze di Sidi Barrani si stavano disponendo per resistere agli attacchi nemici. A riprova della confusione in cui era stato gettato il comando italiano, alle 17:00 circa Graziani ordin\u00f2 a Maletti di correre in soccorso alla 2\u00aa Divisione libica per ristabilire i contatti con la \"3 Gennaio\", inconsapevole che sia il Raggruppamento sahariano sia la 2\u00aa Divisione libica erano state annientate. Le operazioni britanniche ripresero il 10 dicembre: la 16\u00aa Brigata di fanteria, parte della 4\u00aa Divisione indiana, sferr\u00f2 intorno alle 05:30 un attacco contro Sidi Barrani, ora presidiata dalla 1\u00aa Divisione libica e dalla \"3 Gennaio\". Il primo assalto fu respinto dall'artiglieria italiana, ma i britannici rinnovarono la pressione con l'appoggio della loro artiglieria pesante, dei carri del 7th RTR, dei bombardieri della RAF e delle cannoniere della Royal Navy. Verso le 13:30 i reparti di Camicie nere che difendevano i settori occidentale e meridionale dello schieramento cedettero di schianto, permettendo ai britannici di penetrare nel perimetro italiano; alle 17:30 venne meno la resistenza organizzata, anche se alcuni reparti di artiglieria continuarono a combattere fino all'ultimo. Alle 18:00 il presidio di Sidi Barrani fu sopraffatto del tutto e rimase una sola sacca circa 4 chilometri a est del porto, dove erano intrappolati un reparto di Camicie nere e gli ultimi resti della 1\u00aa Divisione libica. Dopo un accanito scontro anche queste forze furono eliminate la mattina dell'11 dicembre, proprio mentre l'isolato caposaldo di Ras el Dai sventolava la bandiera bianca. Il comandante del Corpo d'armata libico, generale Gallina, era stato intanto catturato con tutto il suo stato maggiore.\nCon il suo schieramento ormai compromesso, Graziani diede ordine alle divisioni \"Catanzaro\" e \"Cirene\", che si trovavano ora in una posizione molto esposta, di ripiegare la prima verso Sollum e la seconda verso Halfaya. Le due unit\u00e0 iniziarono il ripiegamento alle prime luci dell'11 dicembre ma la \"Cirene\", che aveva captato in grande ritardo l'ordine, fu costretta a lasciare indietro molto materiale e i suoi movimenti furono disturbati da attacchi aerei, debolmente contrastati dalla Regia Aeronautica; nonostante tutto riusc\u00ec a raggiungere il passo dell'Halfaya nel pomeriggio del giorno dopo. La \"Catanzaro\" invece, che stava ritirandosi con quasi tutto l'armamento, fu sorpresa in campo aperto dai carri e dalle autoblindo dell'11\u00ba Ussari della 7\u00aa Brigata corazzata, che ingaggiarono diversi piccoli combattimenti e costrinsero i soldati italiani ad abbandonare l'equipaggiamento pesante nel tentativo di disimpegnarsi. Alla fine solo un terzo delle truppe della Divisione \"Catanzaro\" raggiunse le linee amiche. Per la sera del 12 dicembre, dopo quattro giorni di combattimenti e quindi entro i termini della loro autonomia logistica, i britannici avevano pressoch\u00e9 annullato i risultati territoriali ottenuti dall'avanzata di Graziani di settembre. Gli uomini della Western Desert Force avevano distrutto tre divisioni di fanteria, un raggruppamento corazzato e vari reparti di supporto; furono uccisi o catturati soldati della 10\u00aa Armata oltre a 73 carri armati, un migliaio di camion e 237 pezzi d'artiglieria. I britannici da parte loro ebbero all'incirca 700 tra morti e feriti e, seppur la maggior parte dei carri armati impiegati erano ora inutilizzabili, le officine mobili da campo si misero subito al lavoro su ordine di Wavell per rimetterne in sesto il pi\u00f9 possibile prima di rinnovare l'avanzata.\nLa presa di Bardia.\nA Roma ci si rese ben presto conto dell'entit\u00e0 della sconfitta: il ministro degli Esteri Galeazzo Ciano scrisse sul suo diario che \u00abLe notizie dell'attacco su Sidi El Barrani arrivano come un colpo di fulmine. Dapprima la cosa non sembra grave, ma i successivi telegrammi di Graziani confermano trattarsi di una grossa legnata\u00bb. Il 12 il maresciallo Graziani, ormai totalmente in confusione, telegraf\u00f2 al comando supremo: \u00abDopo questi ultimi avvenimenti [...] riterrei mio dovere, anzich\u00e9 sacrificare la mia inutile persona sul posto, portarmi a Tripoli, se mi riuscir\u00e0, per mantenere almeno alta su quel Castello la bandiera d'Italia, attendendo che la Madrepatria mi metta in condizioni di continuare a operare\u00bb. Mussolini non lo destitu\u00ec solo perch\u00e9 l'opinione pubblica non avrebbe compreso l'esautorazione di un secondo maresciallo d'Italia a quindici giorni dal siluramento di Badoglio (capro espiatorio per i rovesci subiti in Grecia); la sera stessa del 12 dicembre gli rispose: \u00abCome sempre e pi\u00f9 di sempre conto su di voi. Fra Bardia e Tobruk vi sono cannoni e uomini sufficienti per infrangere l'attacco nemico. Anche il nemico \u00e8 sottoposto all'usura. [...] Infondete a tutti, dai generali ai soldati, l'incrollabile decisione delle ore supreme\u00bb. Dal punto di vista britannico l'operazione Compass si era chiusa con un indiscutibile successo: il nemico era in fuga, umiliato e battuto a pi\u00f9 riprese dalle forze mobili di O'Connor i cui uomini avevano il morale alle stelle. Secondo il comandante della Western Desert Force occorreva dunque sfruttare il momento e continuare a \u00abbattere il ferro finch\u00e9 era caldo\u00bb e, pertanto, fu deciso di tramutare Compass in un attacco generale contro le forze italiane in Cirenaica. Fu proprio in quel momento che nuove esigenze spinsero i vertici dell'Esercito britannico a trasferire l'esperta 4\u00aa Divisione indiana in Sudan, per partecipare all'attacco contro le forze italiane in Etiopia; fu rimpiazzata dalla 6\u00aa Divisione australiana, unit\u00e0 di recente formazione senza esperienza di combattimento e oltretutto ancora a organico incompleto. Le formazioni corazzate avevano bisogno di tempo per riorganizzarsi, riparare e ricondizionare i veicoli, mentre logisticamente le forze attaccanti si trovavano ora a dover gestire un flusso verso le retrovie di quasi prigionieri, cosa che costrinse la WDF a distaccare interi battaglioni per scortarli in improvvisati campi di raccolta.\nIl 14 dicembre, dopo aver appreso che i britannici stavano premendo contro i capisaldi della Divisione \"28 ottobre\" sulle posizioni di Halfaya e stavano minacciando di aggirare il fianco dello schieramento ad appena 25 chilometri da Tobruch, Graziani diede ordine ai reparti italiani di concentrarsi e ripiegare su posizioni pi\u00f9 difendibili. Il XXIII Corpo d'armata del generale Annibale Bergonzoli abbandon\u00f2 dunque Sollum e Halfaya e il 16 dicembre si ridispieg\u00f2 attorno alla piazzaforte di Bardia, per la cui difesa poteva contare su due divisioni di Camicie nere (\"28 ottobre\" e \"23 marzo\") e due di fanteria (la \"Marmarica\" e la \"Cirene\"); inglob\u00f2 inoltre i resti della \"Catanzaro\", ma dovette rinunciare ai carri M13/40 della Brigata speciale \"Babini\", inviati ad Ain el-Gazala per proteggere Tobruch. La cinta perimetrale di Bardia, lunga 30 chilometri, non era particolarmente robusta e la riserva mobile contava appena una dozzina di M13 e un centinaio di L3/33. Le forze italiane si erano dunque imbottigliate in una piazzaforte senza la possibilit\u00e0 di essere soccorse dall'esterno, facilitando il compito al maggior generale O'Connor che poteva ora concentrarsi su una postazione alla volta senza dover disperdere le sue forze.\nNel frattempo il generale Berti, rimessosi, era ritornato al comando della 10\u00aa Armata ma si era ritrovato senza un comando effettivo, dato che Graziani pretendeva di prendere ogni decisione; inoltre il comando operativo di tutte le forze disponibili era di fatto in mano al comando del XIII Corpo di Bergonzoli a Bardia. Berti rimase molto poco alla testa dell'armata poich\u00e9 il 23 dicembre fu silurato da Graziani, che non aveva mai avuto un buon rapporto con il suo sottoposto. Lo sostitu\u00ec il generale Giuseppe Tellera che, ricevuta la notizia ebbe a dire a un collega: \u00abSo di andare a morire, ma avrei almeno gradito di guidare un'armata da me addestrata\u00bb. Mussolini scrisse personalmente al generale Bergonzoli per incitarlo a resistere e l'ufficiale, soprannominato \"Barba elettrica\", rispose con baldanza: \u00abIn Bardia siamo e qui restiamo\u00bb. Contemporaneamente iniziarono i contatti tra Roma e Berlino per rivalutare l'invio di rinforzi tedeschi in Libia; il nuovo capo di stato maggiore generale Ugo Cavallero comunic\u00f2 all'addetto militare presso l'ambasciata tedesca a Roma, Enno von Rintelen, la necessit\u00e0 di almeno due divisioni corazzate. Hitler, in effetti, temeva che la perdita della colonia avrebbe potuto far uscire l'Italia dalla guerra e forse fatto cadere il fascismo e, dunque, approv\u00f2 l'invio di un corpo di spedizione tedesco in Africa (Deutsches Afrikakorps) per la primavera 1941.\nDopo due settimane di riorganizzazione, la Western Desert Force inizi\u00f2 l'attacco a Bardia il 3 gennaio 1941 dopo un prolungato bombardamento da terra e dal mare, che indebol\u00ec notevolmente le difese italiane. Le forze britanniche avevano il pressoch\u00e9 totale controllo dello spazio aereo e del mare, anche grazie al contributo di qualche nuovissimo caccia Supermarine Spitfire Mk III. Le operazioni a terra furono avviate dalla fanteria della 6\u00aa Divisione australiana, che riusc\u00ec ad aprire un varco nel settore occidentale gi\u00e0 alle 07:00; la battaglia si frazion\u00f2 in una serie di piccoli scontri molto duri, in corrispondenza dei capisaldi tenuti dagli italiani. Assicurata una testa di ponte nel perimetro italiano, e creato varchi tra i fossati anticarro, entrarono in scena i pesanti Matilda che, in breve tempo, eliminarono il grosso caposaldo tenuto dalla Divisione \"Marmarica\"; poterono cos\u00ec investire la seconda linea italiana facendo circa prigionieri. Appena ricevuta notizia del cedimento Bergonzoli invi\u00f2 sul posto una compagnia di 12 carri M13, alcuni pezzi trainati da 47/32 e due mitragliere da 20\u00a0mm, forze insufficienti subito spazzate via. Il morale dei difensori vacill\u00f2 ulteriormente quando al largo di Bardia si presentarono le navi da battaglia , e la : scortate da quattro cacciatorpediniere, bombardarono per 45 minuti la citt\u00e0 con i loro pezzi da 381\u00a0mm. I combattimenti continuarono per tutta la notte e all'alba del 4 gennaio, nel settore sud-orientale, i capisaldi tenuti dai reparti della \"Cirene\" furono attaccati alle spalle e travolti; il municipio di Bardia fu occupato alle 16:00 dello stesso giorno e la piazzaforte fu tagliata in due. Gli italiani per\u00f2 resistettero, dimostrando di potersi difendere efficacemente in ambiente urbano nonostante non avessero ricevuto addestramento specifico a ci\u00f2. In questo frangente tre battaglioni della \"28 ottobre\" impegnarono in duri scontri gli attaccanti, tenendo il settore di Mrega per tutto il giorno.\nIl terzo giorno entr\u00f2 in scena la 19\u00aa Brigata di fanteria australiana, l'ultima riserva fresca, che riusc\u00ec a ripulire le ultime sacche di resistenza a sud della citt\u00e0 (gli ultimi superstiti della \"Cirene\" e della \"28 ottobre\"); intanto, a nord, gli ultimi centri di resistenza della \"23 marzo\" si arresero alla 16\u00aa Brigata di fanteria e al gruppo di supporto della 7\u00aa Divisione corazzata. Verso le 13:00 circa la resistenza organizzata cess\u00f2 del tutto e il generale Bergonzoli riusc\u00ec a fuggire uscendo nottetempo dalla piazzaforte; percorse a piedi i 120 chilometri di deserto tra Bardia e Tobruch, ove giunse il 9 gennaio con un piccolo gruppo di ufficiali. In tutto furono presi prigionieri, mentre gli attaccanti contarono all'incirca 600 perdite totali. La vittoria di Bardia fu salutata con soddisfazione dallo stesso primo ministro Churchill che, nelle sue memorie, afferm\u00f2 come \u00abLe vittorie nel deserto allietarono i primi giorni del 1941\u00bb. Il ministro degli Esteri Anthony Eden si congratul\u00f2 con lo stesso capo del governo: \u00abAuguri e congratulazioni per la vittoria di Bardia! [...] mai in egual misura, tanti si sono arresi a cos\u00ec pochi\u00bb.\nLa conquista di Tobruch.\nSecondo Churchill la vittoria non sarebbe dovuta rimanere un fatto a s\u00e9 stante e, nonostante le minacce che andavano profilandosi nel settore balcanico con i concentramenti tedeschi in Romania, il generale Wavell ricevette le seguenti direttive: \u00abNulla deve impedire la presa di Tobruch, ma appena ci\u00f2 sar\u00e0 accaduto tutte le operazioni in Libia saranno subordinate all'aiuto alla Grecia\u00bb. Al contrario, Graziani anticip\u00f2 Mussolini e gli inoltr\u00f2 un lungo rapporto per puntualizzare la situazione; secondo il maresciallo l'esito della battaglia di Bardia non poteva che ripetersi a Tobruch, per il semplice motivo che i difensori erano meno numerosi, con meno armi e con un fronte pi\u00f9 ampio da difendere. Sempre secondo Graziani l'unico modo di resistere sarebbe stato quello di raggruppare tutte le forze disponibili nel triangolo Derna-El Mechili-Berta, per cercare di difendere Tripoli. Questa comunicazione non piacque a Mussolini che invi\u00f2 una dura risposta a Graziani, ordinandogli di resistere a oltranza sul posto. La citt\u00e0 di Tobruch disponeva di una debole cintura fortificata, pi\u00f9 solida di quella di Bardia ma pur sempre insufficiente, lunga circa 50 chilometri e presidiata da uno scarso numero di truppe al comando del generale Enrico Pitassi Mannella: oltre alla Divisione fanteria \"Sirte\", ancora al completo, vi erano il 4\u00ba Reggimento carristi, alcuni reparti da presidio e un gruppo raccogliticcio di unit\u00e0 scampate alle precedenti battaglie. Era disponibile anche un buon numero di pezzi d'artiglieria, tuttavia risalenti alla prima guerra mondiale e che, senza l'osservazione aerea, sparavano quasi alla cieca. In rada era ancorato l'obsoleto incrociatore corazzato , impiegato come batteria di artiglieria galleggiante.\nIl generale Wavell dal canto suo aveva ben calcolato che in tutta la Cirenaica rimanevano solo tre grandi unit\u00e0 italiane: la \"Sirte\" a Tobruch, la 60\u00aa Divisione fanteria \"Sabratha\" in avvicinamento da ovest e la brigata meccanizzata \"Babini\" che, nel frattempo, era stata spostata a El Mechili. Ordin\u00f2 a O'Connor di non perdere tempo a rastrellare Bardia e inviare al pi\u00f9 presto il suo XIII Corpo d'armata, nuova denominazione della Western Desert Force, a bloccare e isolare Tobruch; cos\u00ec il 6 gennaio le prime avanguardie britanniche si affacciarono su Tobruch e il 9 ne fu completato l'accerchiamento. Dopo un periodo di dodici giorni per riorganizzare le proprie forze e attendere i preziosi Matilda, durante il quale furono compiute diverse azioni di disturbo da parte dell'11\u00ba Ussari, O'Connor attacc\u00f2 il 21 gennaio. Un prolungato bombardamento dal mare e da terra e una serie di attacchi aerei portati dai bombardieri Vickers Wellington furono seguiti, alle 07:15, dall'attacco della 6\u00aa Divisione australiana supportata dai diciotto Matilda del 7th RTR. La fanteria britannica godeva del tiro d'appoggio della Royal Navy e dell'aeronautica e gi\u00e0 alle 07:30 apr\u00ec i primi varchi nello schieramento italiano alla penetrazione delle forze corazzate; dopo un violento contrattacco italiano al bivio di el-Adem, che caus\u00f2 un centinaio di perdite agli australiani, alle 13:30 ogni resistenza fu eliminata e lo stesso caposaldo di el Adem, con il suo importante aeroporto, cadde in mano agli assalitori. In serata il quartier generale della 19\u00aa Brigata australiana tent\u00f2 di negoziare una resa, ma senza successo: il Duce stesso aveva proibito a Mannella di arrendersi, informandolo che diversi squadroni di bombardieri sarebbero presto arrivati in suo soccorso; effettivamente nella notte una squadriglia di S.M.79 effettu\u00f2 un attacco a sorpresa, ma non arrec\u00f2 danno ai britannici e centr\u00f2 soltanto un campo che ospitava prigionieri italiani, tra i quali ci furono un centinaio tra morti e feriti.\nNelle giornate del 22 e 23 gennaio, investiti di fronte e da tergo, i centri di fuoco e i capisaldi italiani caddero dopo una strenua difesa, cos\u00ec come le batterie dell'esercito e della Regia Marina che ancora avevano munizioni. Alle 04:15 del 23 gennaio, con i reparti britannici ormai prossimi a entrare nella stessa Tobruch, l'incrociatore \"San Giorgio\" si autoaffond\u00f2 nel porto della citt\u00e0; intorno alle 16:00 si arrese anche l'ultimo caposaldo italiano. Il XIII Corpo d'armata britannico aveva conquistato Tobruch al prezzo di circa 400 perdite (49 morti e 306 feriti australiani, pi\u00f9 una trentina di britannici) e aveva inflitto perdite alla guarnigione italiana, che lament\u00f2 768 morti tra cui 18 ufficiali e feriti tra cui 30 ufficiali. Furono altres\u00ec catturati 236 cannoni campali, 23 carri armati medi e pi\u00f9 di 200 veicoli. La sola buona notizia per gli italiani fu la decisione di Wavell di ritirare dalla linea quel che rimaneva del 7th RTR e di rimandarlo nelle retrovie per un periodo di riposo. La capitolazione della citt\u00e0 fu resa nota in Italia il 25 gennaio.\nDerna e Beda Fomm, il crollo finale delle forze italiane in Cirenaica.\nPrima ancora di sferrare l'attacco a Tobruch, i britannici avevano spinto verso occidente le loro punte avanzate cos\u00ec da prendere contatto con le difese italiane a protezione dell'altopiano del Gebel. Le difese italiane a grandi linee erano articolate attorno a Derna, da dove iniziava una linea che interdiva le strade dirette a occidente; pi\u00f9 a sud, attorno a El Mechili, vi era un altro grosso presidio che aveva il compito di sbarrare le strade che attraversavano il pre-deserto e che portavano a Bengasi e, pi\u00f9 a meridione, nel golfo della Sirte. Tra Derna ed El Mechili stazionavano le unit\u00e0 mobili e quelle corazzate, coadiuvate pi\u00f9 a ovest da una posizione difensiva che vigilava sulle strade che puntavano su Bengasi. Pi\u00f9 indietro ancora, fino ad Agedabia e a El-Agheila, vari sbarramenti dovevano evitare imprevisti. I reparti efficienti erano ormai ridotti alla Divisione \"Sabratha\", appena giunta in rinforzo dalla Tripolitania, alla cosiddetta Brigata corazzata speciale \"Babini\" e a un raggruppamento motorizzato, a cui si aggiungeva un'unit\u00e0 raccogliticcia (\"Settore Derna\") composta da sopravvissuti alle precedenti battaglie e posta al comando del generale Bergonzoli: radunava in totale uomini, ma difettava di comandi organizzati, armamenti e affiatamento. In tutto gli italiani poterono mettere in campo circa uomini con 254 cannoni, 57 carri medi, 25 carri L3 e circa 850 autocarri. Nell'entroterra intorno a Bengasi si stava formando un raggruppamento celere sul 10\u00ba Reggimento d'artiglieria della 25\u00aa Divisione fanteria \"Bologna\" e due battaglioni di carri armati medi appena sbarcati, un reparto tuttavia troppo poco coeso e deficiente di appropriato addestramento e che, probabilmente, non avrebbe modificato gli equilibri anche se fosse stato inviato subito al fronte.\nDopo la vittoria a Tobruch i britannici snellirono la loro catena di comando: il maggior generale O'Connor avrebbe riferito direttamente a Wavell presso il comando del Medio Oriente, saltando il generale Wilson in Egitto. Il XIII Corpo fu inoltre diviso in due; verso Derna fu inviata la divisione australiana, con l'ala sinistra protetta dalla 7\u00aa Brigata corazzata subito a sud delle montagne di Jebel Akhdar verso El Mechili, mentre la 4\u00aa Brigata corazzata fu impegnata direttamente sulla strada verso El Mechili. Le notizie provenienti dalla Grecia inquietavano il comandante britannico, che ogni giorno vedeva diminuire navi e aerei a sua disposizione, ma sapeva d'altro canto che la situazione italiana era ben pi\u00f9 critica e, dunque, riteneva imperativo catturare Bengasi quanto prima. Il 24 gennaio scatt\u00f2 l'attacco su El Mechili, condotto dalla 7\u00aa Divisione corazzata con gli australiani in appoggio; le difese italiane assorbirono l'urto e i carri della Brigata corazzata \"Babini\" riuscirono anche a condurre alcuni efficaci contrattacchi contro la 4\u00aa Brigata corazzata, che fu costretta a rallentare la progressione. Queste azioni divennero note come la \"battaglia di El Mechili\", ma rimasero fatti a s\u00e9 stanti, dato che il timore di un aggiramento sconsigli\u00f2 agli italiani di insistere. Il giorno successivo un battaglione australiano entr\u00f2 in contatto con le difese esterne di Derna e ne conquist\u00f2 l'aeroporto prima di essere fermato dalla resistenza degli italiani. Alcuni scontri continuarono il giorno 26 e, il 27, le truppe della Divisione \"Sabratha\" attuarono un contrattacco contro il grosso delle forze australiane valutato tra i 600 e i uomini; concentrato vicino alla Wadi Derna, a circa dodici chilometri dalla citt\u00e0, questo distaccamento rintuzz\u00f2 la sortita italiana che non ottenne risultati apprezzabili. Il costante arretramento generale delle forze italiane permise a O'Connor di insinuarsi fra le linee nemiche di Derna, ossia il punto strategicamente pi\u00f9 importante della Cirenaica: da l\u00ec poteva inviare i suoi uomini a nord per isolare i difensori di Derna, a ovest verso Bengasi e a sud verso Solluch o addirittura Agedabia, alle porte della Tripolitania. Ciononostante lo schieramento britannico iniziava ad accusare l'usura di mezzi e uomini, da settimane all'offensiva con assai limitati ricambi o rinforzi. Il generale O'Connor, comunque, fu informato che da Tobruch erano in marcia i rimpiazzi per l'esausto XIII Corpo d'armata e mantenne dunque la pressione sulle linee avversarie.\nGli italiani continuarono a opporre resistenza per due giorni sulle loro posizioni, ma il 29 gennaio, con i britannici che minacciavano di accerchiare il suo fianco destro, il generale Tellera ordin\u00f2 l'arretramento dei suoi reparti per salvare quanto restava della 10\u00aa Armata: il giorno seguente gli australiani entrarono indisturbati a Derna. Ormai conscio di non poter pi\u00f9 tenere la Cirenaica e preoccupato da una possibile sollevazione delle popolazioni locali, il 31 gennaio Graziani ordin\u00f2 alla 10\u00aa Armata di ripiegare in Tripolitania lungo la via Balbia; la grave penuria di autocarri rese per\u00f2 molto lenta la ritirata italiana e gi\u00e0 il 1\u00ba febbraio la retroguardia della \"Sabratha\" fu attaccata e distrutta dalle truppe australiane. Informato dalla ricognizione aerea della situazione lungo la costa, O'Connor decise di inviare un reparto motorizzato, la neocostituita \"Combe Force\" (dal nome del comandante John Frederick Boyce Combe) a tagliare la strada ai reparti italiani con una marcia forzata attraverso gli altipiani della Cirenaica; la 6\u00aa Divisione australiana fu incaricata di incalzare le retroguardie italiane. Nella notte tra il 30 e il 31 gennaio Graziani fu informato della situazione e trasse la conclusione che i britannici si stavano preparando a chiudere in una enorme sacca sia i difensori di Derna sia quelli posizionati pi\u00f9 a occidente: si rassegn\u00f2 cos\u00ec a emanare l'ordine di ripiegamento generale delle forze italiane dalla Cirenaica. Il movimento di ritirata doveva compiersi tra il 2 e il 6 febbraio 1941, fino a Bengasi, e O'Connor si trov\u00f2 costretto a decidere se attendere per una decina di giorni l'arrivo della 2\u00aa Divisione corazzata (che stava sbarcando in Egitto) oppure tagliare la ritirata con quel poco che rimaneva della 7\u00aa Divisione corazzata: scelse quest'ultima opzione.\nMentre gli australiani inseguivano i resti della 10\u00aa Armata lungo la costa, la 7\u00aa Divisione corazzata fu dunque lanciata nell'entroterra allo scopo di intercettare le forze italiane e chiuderle in una sacca all'altezza di Solluch. La difficile conformazione del terreno in quella zona spinse il comandante, maggior generale Michael O'Moore Creagh, a prendere una coraggiosa decisione: distacc\u00f2 a sud-ovest solo la leggera \"Combe Force\", che era costituita da tre squadroni di autoblindo, uno ciascuno dall'11\u00ba Ussari, dal 1st King's Dragoon Guards e dalla 2nd Rifle Brigade, e rinforzata da uno squadrone autoblindo della RAF, cannoni anticarro da 40\u00a0mm del 3rd Regiment Royal Horse Artillery e una batteria di nove Bofors 37 mm. Questi circa uomini ebbero il difficile compito di trattenere la 10\u00aa Armata fino all'arrivo del grosso delle forze britanniche.\nQuando la \"Combe Force\" entr\u00f2 in contatto con gli italiani si gener\u00f2 un imprevisto caos; Bengasi fu evacuata in tutta fretta, camion, armi leggere, depositi di viveri e benzina furono abbandonati e, incredibilmente, nessuno si occup\u00f2 di compiere un qualche sabotaggio per intralciare le truppe avversarie. Nel pomeriggio del 5 febbraio la formazione tagli\u00f2 la strada costiera all'altezza di Sidi Saleh, anticipando di circa mezz'ora l'arrivo dei resti della 10\u00aa Armata a cui si erano accodati migliaia di civili. Al calar della sera la 4\u00aa Brigata corazzata si piazz\u00f2 in localit\u00e0 Beda Fomm, circa 16 chilometri a nord della \"Combe Force\"; reparti della 7\u00aa Divisione corazzata, con una direttrice di marcia pi\u00f9 settentrionale, minacciavano il fianco delle unit\u00e0 italiane in ritirata. Per tutto il 6 febbraio la \"Combe Force\" respinse i tentativi italiani di forzare il blocco e, il giorno seguente, la 7\u00aa Divisione corazzata complet\u00f2 il proprio schieramento e pot\u00e9 cominciare a condurre mirati attacchi sul fianco della lunga colonna italiana, scaglionata per pi\u00f9 di 40 chilometri; nel corso delle schermaglie lo stesso generale Tellera rimase gravemente ferito e mor\u00ec in un ospedale da campo quella stessa mattina. Il generale Bergonzoli assunse il comando e, dopo diversi e scoordinati tentativi, organizz\u00f2 un disperato contrattacco con gli ultimi 30 carri disponibili; cinque veicoli riuscirono a sfondare il blocco, ma furono tutti distrutti dai cannoni controcarro britannici mentre si dirigevano sul quartier generale della 2nd Rifle Brigade. Dopo questo ennesimo fallimento tattico e conscio che erano in arrivo le ultime unit\u00e0 della 7\u00aa Divisione corazzata e la 6\u00aa Divisione australiana, Bergonzoli e i suoi collaboratori capitolarono alle 09:00 del 7 febbraio.\nA met\u00e0 mattinata O'Connor, dopo aver constatato lo sfascio di ci\u00f2 che restava dell'esercito italiano a Beda Fomm, invi\u00f2 a Wavell il celebre messaggio \u00abVolpe uccisa allo scoperto\u00bb che decret\u00f2 ufficialmente la conclusione dell'operazione Compass. Le ultime azioni riguardarono l'invio dei mezzi dell'11\u00b0 Ussari su Agedabia, dove furono raccolti altri prigionieri, e su El-Agheila al confine con la Tripolitania, dove il 9 febbraio 1941 l'avanzata britannica si arrest\u00f2. Per colmo dell'ironia, quello stesso giorno la Force H dell'ammiraglio James Somerville bombard\u00f2 la citt\u00e0 di Genova, senza che l'aeronautica o le difese costiere riuscissero a controbattere efficacemente. Le ultime battaglie della Cirenaica si svolsero a Cufra e a Giarabub, rimasti tagliati fuori dall'avanzata britannica: Cufra si arrese agli anglo-francesi il 1\u00ba marzo, mentre il forte di Giarabub cedette le armi il 21, dopo un lungo assedio.\nAnalisi e conseguenze.\nL'operazione Compass, impostata come un attacco limitato di cinque giorni, si era trasformata in una notevole impresa campale che aveva consentito al generale Wavell di avanzare di circa 800 chilometri e occupare quasi interamente la Cirenaica senza impiegare sul campo pi\u00f9 di due divisioni alla volta. Nel corso dei combattimenti furono distrutti o catturati circa 400 carri armati e pezzi d'artiglieria, furono presi circa prigionieri (tra cui 22 generali) e i britannici si impadronirono di grandi quantit\u00e0 di viveri, materiale bellico, rifornimenti, nonch\u00e9 dell'intero bordello da campo per gli ufficiali italiani. La Western Desert Force, e l'unit\u00e0 erede, il XIII Corpo d'armata, lamentarono appena tra morti e feriti. Il piano dell'operazione Compass si era rivelato uno dei pi\u00f9 audaci e meglio eseguiti della guerra in Nordafrica (dell'intero conflitto mondiale, secondo lo storico Andrea Santangelo), e mostr\u00f2 l'importanza dell'approccio combinato delle forze aeree, navali e terrestri. Sebbene questo tipo di operazioni combinate in seno all'esercito britannico fossero ancora a uno stadio rudimentale, si rivel\u00f2 un'arma nettamente superiore riguardo a quello che riuscirono a mettere in campo i loro avversari. La logistica, inoltre, fu uno dei nodi cruciali che permise a O'Connor di pianificare l'offensiva e portarla avanti senza grossi intoppi dall'inizio alla fine, nonostante l'esiguit\u00e0 degli uomini a disposizione e le grandi distanze coperte in due mesi di battaglia.\nDuri e immediati furono i contraccolpi al prestigio del regime fascista, in Italia e all'estero. Il maresciallo Graziani fu alla fine sollevato dall'incarico l'11 febbraio 1941 e sostituito da Italo Gariboldi; fu attivata persino una commissione d'inchiesta sulle sue azioni, anche se si concluse con un nulla di fatto. La sconfitta italiana fu ampiamente sfruttata dai britannici: i filmati delle interminabili colonne di prigionieri cenciosi e disorientati fecero il giro del mondo e consolidarono lo stereotipo del soldato italiano incapace a battersi. La macchina militare britannica aveva funzionato egregiamente: l'attacco frontale dei carri Matilda e della fanteria, combinato all'accerchiamento operato dalle forze corazzate mobili con equipaggi ben addestrati al movimento e all'ambiente desertico, dettero i massimi risultati contro le difese statiche italiane, colte di sorpresa da direzioni inaspettate. In particolare fu emblematico il successo dei carri armati Matilda, contro i quali il Regio Esercito non pot\u00e9 opporre un'arma veramente efficace; la fanteria italiana, anzi, arriv\u00f2 a idealizzare questo blindato e a vederlo come invulnerabile, tanto che la sua sola comparsa bast\u00f2 in alcune occasioni a gettare nel panico interi reparti.\nIn campo italiano si contarono, per converso, gravi carenze ed errori marchiani. Sia il maresciallo Graziani sia i comandi intermedi furono sempre incapaci di prendere l'iniziativa e di predisporre tattiche per affrontare le colonne corazzate nemiche; la truppa, dal canto suo, era poco addestrata, male impiegata e spesso senza una vera unit\u00e0 di corpo che le consentisse di affrontare la battaglia con la dovuta risolutezza. Ci furono singoli episodi di valore e di dedizione che, per\u00f2, non furono sufficienti a influenzare le sorti degli scontri. I materiali in dotazione si rivelarono del tutto inadeguati, a cominciare dal carro armato leggero L3/33 che era distribuito alle unit\u00e0 corazzate quando, al massimo, avrebbe potuto svolgere attivit\u00e0 di porta-munizioni; i carri armati medi M11/39 e M13/40, per quanto rappresentassero un passo avanti, si rivelarono non del tutto riusciti e con serie debolezze circa la corazzatura, l'armamento e le prestazioni. I Matilda erano pressoch\u00e9 immuni ai loro cannoni e i vari modelli di Cruiser si rivelarono meglio armati e pi\u00f9 veloci; soprattutto, i britannici utilizzarono i loro carri armati secondo moderne dottrine d'impiego. I settanta carri M della Brigata \"Babini\" avrebbero potuto fare la loro parte contro gli ormai usurati carri britannici ma, al contrario, furono gettati in battaglia suddivisi per compagnie e infine lanciati ciecamente contro gli sbarramenti di pezzi anticarro avversari a Beda Fomm. Le manchevolezze si estendevano anche al parco artiglieria del Regio Esercito, antiquato e composto prevalentemente da cannoni risalenti alla prima guerra mondiale, che avevano una gittata insufficiente per effettuare un efficace tiro di controbatteria; la principale arma controcarro, il 47/32 Mod. 1935, non aveva un calibro tale da mettere fuori uso i blindati avversari. A livello operativo e logistico una delle principali cause del tracollo italiano \u00e8 stata individuata nella \"riforma Pariani\" degli anni 1930: tra le varie disposizioni era stata infatti decisa la creazione di una intendenza centralizzata, che deteneva il controllo dei pochi mezzi di trasporto esistenti; perci\u00f2 ogni comandante di grandi unit\u00e0 fu privato del controllo della catena logistica e fu assai limitato nelle modifiche in accordo al procedere delle operazioni. A questo pregiudizievole accentramento fece eco la cronica mancanza di tecnici capaci di riparare i veicoli e la necessit\u00e0 di usare i camion sia per il traino delle artiglierie, sia per distribuire i rifornimenti a oltre uomini. Date queste premesse, si pu\u00f2 ben comprendere perch\u00e9 la catena logistica italiana croll\u00f2 fin dai primi attacchi.\nLa situazione italiana alla conclusione del ciclo operativo era precaria e per cercare di correre ai ripari il comando supremo invi\u00f2 in Nordafrica due delle migliori divisioni disponibili: la 132\u00aa Divisione corazzata \"Ariete\" e la 102\u00aa Divisione motorizzata \"Trento\" erano ben addestrate, ben comandate e negli anni successivi dimostrarono di poter dare il loro contributo alle forze dell'Asse. Le cinque divisioni che gi\u00e0 si trovavano in Tripolitania, e che erano state spogliate di ogni attrezzatura per rinforzare la 10\u00aa Armata, furono riequipaggiate, in parte con materiale pi\u00f9 moderno di quello precedente. Al contempo, i tedeschi attivarono e completarono l'operazione Sonnenblume, con la quale trasferirono in Libia la 5. Leichte-Division e la 15. Panzer-Division: sbarcarono a Tripoli nel marzo 1941 e alla testa di questo corpo di spedizione fu messo il \"Generalleutnant\" Erwin Rommel, che teoricamente era alle dipendenze del comandante superiore in Libia Gariboldi ma di fatto aveva larghissimi margini di autonomia decisionale. L'arrivo del contingente tedesco e, in Sicilia, degli aerei del X. Fliegerkorps della Luftwaffe miglior\u00f2 nettamente la situazione. Tuttavia la presenza in forze di unit\u00e0 militari tedesche sul territorio coloniale italiano ebbe una pesante conseguenza politica; Mussolini cap\u00ec infatti che la sua idea di \u00abguerra parallela\u00bb era definitivamente tramontata e, anzi, al suo posto si manifest\u00f2 quella che lo storico Giorgio Rochat defin\u00ec \u00abguerra subalterna\u00bb. Da quel momento in poi la conduzione bellica italiana divenne totalmente dipendente dalle decisioni tedesche. Uno dei primi aderenti al fascismo, il maresciallo Emilio De Bono, gi\u00e0 nel dicembre 1940 sostenne che \u00abNoi come italiani, la guerra l'abbiamo perduta. Bisogna che vinca l'Asse\u00bb.\nArrivati a El-Agheila, i britannici erano occupati a riorganizzare le loro forze. Winston Churchill aveva imposto a Wavell di sospendere l'iniziativa in Libia, posizionarsi sulla difensiva e inviare un contingente di uomini in appoggio alla Grecia, in vista del doppio attacco italo-tedesco che si stava per abbattere contro le forze elleniche. Nella convinzione che le forze dell'Asse non sarebbero state in grado di contrattaccare in Libia prima di diversi mesi, inizi\u00f2 quindi il trasferimento delle forze in Africa verso i Balcani: la 7\u00aa Divisione corazzata, esausta e logora, fu rimandata in Egitto, riequipaggiata e quindi trasferita nella penisola ellenica assieme alla 6\u00aa e 7\u00aa Divisione australiana pi\u00f9 l'appena giunta 2\u00aa Divisione neozelandese. Al loro posto subentr\u00f2 la 2\u00aa Divisione corazzata del generale Michael Gambier-Parry, ma era sotto organico e provata dagli spostamenti effettuati su strada, e senza l'utilizzo degli speciali rimorchi per carri armati arriv\u00f2 al fronte coi blindati gi\u00e0 logori, e fin\u00ec dunque per inglobare anche alcuni M13 di preda bellica. In Cirenaica arrivarono inoltre la 9\u00aa Divisione australiana e la 6\u00aa Divisione di fanteria britannica in corso di formazione. Infine il generale O'Connor cedette il comando al tenente generale Philip Neame. In Libia rimase dunque un impreparato contingente del Commonwealth, che dovette subito affrontare le sortite offensive che Rommel mise in atto per sondare le difese nemiche, nonostante le direttive originarie dell'alto comando tedesco prevedessero che il corpo di spedizione costituisse solo una \"forza di blocco\" in grado di difendere la Tripolitania. Il 19 marzo 1941 Rommel si rec\u00f2 a Berlino e ottenne il consenso di Hitler a intraprendere il prima possibile azioni offensive, nonostante lo scetticismo dei generali tedeschi e dei comandi italiani. L'inattesa controffensiva italo-tedesca scatt\u00f2 il 24 marzo, quando il reparto esplorante della 5. Leichte-Division riconquist\u00f2 facilmente El-Agheila; il 2 aprile fu rioccupata Agedabia, evento che caus\u00f2 notevole confusione tra i reparti britannici ancora in via di ricostituzione. La figura carismatica di Rommel e la fiducia nelle armi tedesche diedero un nuovo impulso alle truppe italiane che, sia per imitazione, sia per migliore addestramento in patria, migliorarono la loro combattivit\u00e0 e le prestazioni generali, nonostante l'armamento, la potenza di fuoco e le capacit\u00e0 tattiche rimanessero comunque inferiori alle altre parti in lotta."}
{"id": "894797", "revid": "339392", "url": "https://it.wikipedia.org/wiki?curid=894797", "title": "Brithon", "text": ""}
{"id": "894798", "revid": "339392", "url": "https://it.wikipedia.org/wiki?curid=894798", "title": "Brilthor", "text": ""}
{"id": "894799", "revid": "339392", "url": "https://it.wikipedia.org/wiki?curid=894799", "title": "Celebros", "text": ""}
{"id": "894800", "revid": "767487", "url": "https://it.wikipedia.org/wiki?curid=894800", "title": "Alexei Rodriguez", "text": "Biografia.\nCon i 3 Inches of Blood ha registrato solo l'album \"Fire Up the Blades\", pubblicato il 26 giugno 2007 dalla Roadrunner Records. Precedentemente aveva militato nella band metalcore Walls of Jericho, con cui nel 2004 aveva registrato \"All Hail the Dead\" pubblicato dalla Trustkill Records negli Stati Uniti e dalla Roadrunner Records nel resto del mondo.\nNel 1999 ha registrato l'album \"Are These out Lives?\" con la band hardcore punk Trial, con lo pseudonimo di \"Jesus L. Pecador\".\nDal 1994 - 2002 ha militato nella band anarcho-punk/hardcore punk Catharsis, con cui ha registrato due album, \"Samsara\" (1997) e \"Passion\" (1999), e altri Ep, spesso con uno pseudonimo.\nRodriguez \u00e8 stato cacciato dai 3 Inches of Blood il 10 novembre 2007 dopo l'immotivata aggressione al batterista dei Saxon Nigel Glockler a Minehead, Inghilterra, dopo la conclusione del festival \"Hard Rock Hell\".\nDiscografia.\nProng.\n\" .2014 - Ruining Lives\""}
{"id": "894807", "revid": "118747090", "url": "https://it.wikipedia.org/wiki?curid=894807", "title": "Basso Scebeli", "text": "Basso Scebeli (in somalo \"Shabeellaha Hoose\"; in arabo \u0634\u0628\u064a\u0644\u064a \u0627\u0644\u0633\u0641\u0644\u0649 \"Shabayl\u012b as-Sufl\u00e1\") \u00e8 una regione della Somalia (25.285 km\u00b2; 1.400.000 abitanti) con capoluogo Merca. Confina con le regioni di Benadir, Basso Giuba, Hiran, Bai e Medio Giuba ed \u00e8 bagnata dall'Oceano Indiano. Si trova nello Stato federale della Somalia sud-occidentale.\nIl suo nome proviene dal fiume Uebi Scebeli che passa in questa regione."}
{"id": "894811", "revid": "339392", "url": "https://it.wikipedia.org/wiki?curid=894811", "title": "Duilwen", "text": ""}
{"id": "894812", "revid": "339392", "url": "https://it.wikipedia.org/wiki?curid=894812", "title": "Esgalduin", "text": ""}
{"id": "894813", "revid": "1305772", "url": "https://it.wikipedia.org/wiki?curid=894813", "title": "Daphne (Alabama)", "text": "Daphne \u00e8 un comune dell'Alabama, situata nella Contea di Baldwin. La popolazione al censimento del 2000 era di 16.581 abitanti, passati a 18.996 secondo una stima del 2006.\nGeografia fisica.\nDaphne \u00e8 situata a 30\u00b037'52.640\" N, 87\u00b053'11.184\" O. L'U. S. Census Bureau certifica che la citt\u00e0 occupa un'area totale di 36,50\u00a0km\u00b2, di cui 34,90\u00a0km\u00b2 composti da terra e i rimanenti 1,60\u00a0km\u00b2 composti da acqua. Daphne \u00e8 una delle tre citt\u00e0 conosciute come \"The Eastern Shore\", che sono: Spanish Fort al nord, Daphne al centro e Fairhope al sud.\nSociet\u00e0.\nEvoluzione demografica.\nAl censimento del 2000, risultano 16.581 abitanti, 6.563 nuclei familiari e 4.670 famiglie residenti in citt\u00e0. La densit\u00e0 della popolazione \u00e8 di 475,10 ab./km\u00b2. Ci sono 7.222 alloggi con una densit\u00e0 di 207,00/km\u00b2. La composizione etnica della citt\u00e0 \u00e8 85,33% bianchi, 12,35% neri o afroamericani, 0,30% nativi americani, 0,61% asiatici, 0,01% isolani del Pacifico, 0,43% di altre razze, e 0,97% meticci. L'1,53% della popolazione \u00e8 ispanica.\nDei 6.563 nuclei familiari, il 34,20% ha figli di et\u00e0 inferiore ai 18 anni che vivono in casa, il 58,60% sono coppie sposate che vivono assieme, il 9,80% \u00e8 composto da donne con marito assente, e il 28,80% sono non-famiglie. Il 24,60% di tutti i nuclei familiari \u00e8 composto da singoli e il 5,50% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,50 mentre la dimensione media di una famiglia \u00e8 di 3,01.\nLa suddivisione della popolazione per fasce d'et\u00e0 \u00e8 la seguente: 25,60% sotto i 18 anni, 6,90% dai 18 ai 24, 31,60% dai 25 ai 44, 25,60% dai 45 ai 64, e 10,30% oltre i 65 anni. L'et\u00e0 media \u00e8 38 anni. Per ogni 100 donne ci sono 94,90 uomini. Per ogni 100 donne sopra i 18 anni ci sono 92,40 uomini.\nIl reddito medio di un nucleo familiare \u00e8 di 52.603$, mentre per le famiglie \u00e8 di 61.563$. Gli uomini hanno un reddito medio di 46.576$ contro i 29.052$ delle donne. Il reddito pro capite della citt\u00e0 \u00e8 di 25.597$. Il 4,50% della popolazione e il 2,60% delle famiglie \u00e8 sotto la soglia di povert\u00e0. Sul totale della popolazione, il 4,50% dei minori di 18 anni e il 7,00% di chi ha pi\u00f9 di 65 anni vive sotto la soglia di povert\u00e0."}
{"id": "894814", "revid": "287204", "url": "https://it.wikipedia.org/wiki?curid=894814", "title": "La tavola fiamminga", "text": "La tavola fiamminga (\"La tabla de Flandes\") \u00e8 un thriller scacchistico di Arturo P\u00e9rez-Reverte.\nTrama.\nJulia \u00e8 una giovane restauratrice incaricata di controllare \"La partita a scacchi\", una tela del 1471 del fiammingo Pieter Van Huys che sar\u00e0 messa presto all'asta. Grazie ad una scansione ai Raggi X Julia fa una scoperta inattesa: sotto la vernice \u00e8 celata la frase latina: \u00abQuis necavit equitem\u00bb, \"Chi ha catturato il cavallo ?\". \n\"Necavit\" significa anche uccidere e \"Equitem\" non si limita al destriero ma anche a chi lo cavalca, quindi la frase pu\u00f2 pi\u00f9 propriamente intendersi come \"chi ha ucciso il cavaliere?\".\nLa stranezza \u00e8 amplificata. Frase e copertura della stessa sono state prodotte nello stesso momento e dalla stessa mano, quindi dal pittore stesso che intenzionalmente scrive e poi nasconde quell'interrogativo. Il dipinto raffigura una camera dove si svolge una partita a scacchi tra due uomini, un giovane ed eroico soldato e un distinto nobile e, alle loro spalle, una riservata dama assorta in lettura. Forse apprendendo le vicissitudini storiche dei personaggi e lo studio della posizione dei pezzi sulla scacchiera (\"si veda il riquadro\") il pittore pone allo spettatore un enigma, ancora da svelare.\nJulia suo malgrado \u00e8 costretta a interpellare il suo ex amante e docente di Storia dell'Arte Alvaro. Confida nell'aiuto dell'amica gallerista Mechu e di C\u00e9sar, l'antiquario che l'ha colmata di amore paterno dopo la prematura scomparsa del genitori naturali. Trovano in Mu\u00f1oz, modesto contabile ma provetto scacchista (che \"non vuole vincere\"), la persona adatta che potr\u00e0 aiutarli a risolvere quanto raffigurato sulla scacchiera. Nel mentre la strana morte di Alvaro mette i cercatori allerta. Presto imprevedibili avvenimenti coinvolgono i proprietari del quadro e chi ne viene a contatto. Forse solo scoprendo il mistero della morte del cavaliere avvenuta nel 1471 si riuscir\u00e0 anche a svelare cosa sta realmente ora accadendo.\nCinema.\nNel 1994 Michael Hirst ne adatta la storia per il film \"Uncovered\", diretto da Jim McBride. Kate Beckinsale interpreta Julia e John Wood C\u00e9sar. In Italia il film esce con il titolo \"Scacco Matto\".\nProblema scacchistico.\nIl romanzo dissemina dubbi di vario genere. C'\u00e8 il giusto spazio sia per gli appassionati di problemi scacchistici sia per chi persegue l'aderenza con avvenimenti reali. Ecco allora un breve testo che fornisce una chiarificazione circa un artificio storico attuato dall'autore e, a seguire, uno schematico riassunto degli indizi scacchistici che portano alla soluzione del primo, ma non unico, mistero del giallo."}
{"id": "894817", "revid": "1305772", "url": "https://it.wikipedia.org/wiki?curid=894817", "title": "Numero di perossidi", "text": "Il numero di perossidi \u00e8 il pi\u00f9 utilizzato metodo per determinare l'irrancidimento in grassi e oli insaturi. Fornisce una misura della misura in cui un campione di olio ha subito l'ossidazione primaria, la misura dell'ossidazione secondaria pu\u00f2 essere determinata dal test della p-anisidina.\nI doppi legami presenti nei grassi e negli oli svolgono un ruolo nell'autossidazione. Gli oli con un alto grado di insaturazione sono i pi\u00f9 sensibili all'autossidazione. I perossidi sono intermedi nella reazione di autossidazione.\nL'autossidazione \u00e8 una reazione dei radicali liberi che coinvolge l'ossigeno e che porta al deterioramento di grassi e oli che formano aromi e odori. Il numero di perossidi, che esprime la concentrazione di perossido in un olio o grasso, \u00e8 utile per valutare in che misura \u00e8 progredito il deterioramento.\nDefinizione.\nIl numero di perossidi \u00e8 definito come la quantit\u00e0 di ossigeno in forma di perossido ogni 1 chilogrammo di grasso o olio. Tradizionalmente questo numero era espresso in unit\u00e0 di milliequivalenti, ma attualmente si utilizzano le millimoli per chilogrammo (1 milliequivalente = 0,5 mmol; perch\u00e9 1 mEq di O2 = 1 mmol/2 = 0,5 mmol di O2, dove 2 \u00e8 il numero di valenza).\nDeterminazione.\nIl numero di perossidi viene determinato misurando la quantit\u00e0 di iodio che si forma per reazione dei perossidi (formati in grasso o olio) con lo ione ioduro.\nLa base prodotta in questa reazione \u00e8 assorbita dall'eccesso di acido acetico presente. Lo iodio liberato \u00e8 titolato con tiosolfato di sodio.\nLe condizioni acide impediscono la formazione di ipoiodito (analogo dell'ipoclorito), che interferirebbe con la reazione.\nL'indicatore usato in questa reazione \u00e8 una soluzione di amido in cui l'amilosio forma una soluzione blu/nera con lo iodio al punto finale di titolazione\nLa soluzione dell'indicatore di amido va aggiunta solo vicino al punto finale, perch\u00e9 ad alta concentrazione di iodio l'amido viene decomposto in prodotti le cui propriet\u00e0 dell'indicatore non sono completamente reversibili. .\nGusto.\nIl numero di perossidi degli oli freschi \u00e8 inferiore a 10 milliequivalenti/kg; quando il valore \u00e8 compreso tra 30 e 40 mEq/kg, si nota un sapore rancido."}
{"id": "894818", "revid": "46291", "url": "https://it.wikipedia.org/wiki?curid=894818", "title": "Ophrys speculum", "text": "L'ofride specchio (Ophrys speculum ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea geofita bulbosa, alta 5\u201320\u00a0cm, con foglie inferiori ovato-lanceolate, disposte a rosetta, e foglie superiori avvolgenti e brattee larghe e concave.\nL'infiorescenza raggruppa da 2 a 8 fiori con sepali laterali divergenti, di colore verdastro con striature brune e sepalo mediano oblungo, con apice tondo, di colore bruno; i petali sono corti, pubescenti, di color porpora.\nIl labello \u00e8 trilobato, bordato da una fitta peluria bruno-rossastra; il lobo mediano pi\u00f9 grande, ovato, \u00e8 quasi interamente occupato da una macula argenteo-bluastra bordata di giallo, che costituisce l'elemento distintivo della specie, mentre i lobi laterali sono lanceolati, giallo-rossastri. Il ginostemio, nascosto dai sepali, \u00e8 corto e con apice arrotondato.\nFiorisce da marzo ad aprile.\nBiologia.\nSi riproduce prevalentemente per impollinazione entomofila, ad opera dell'imenottero vespoideo \"Dasyscolia ciliata\". I maschi di questa specie sono attratti sia dal mimetismo sessuale del labello, che con la sua pelosit\u00e0 ricorda loro l'addome della femmina, ma soprattutto grazie alla produzione di sostanze volatili simili ai feromoni delle femmine.\nNelle aree in cui l'insetto pronubo \u00e8 assente, pu\u00f2 riprodursi per moltiplicazione vegetativa.\nDistribuzione e habitat.\n\u00c8 una specie mediterranea, presente in Portogallo, Spagna e Francia, dove tuttavia non \u00e8 molto comune. Segnalata anche in Marocco, Algeria, Tunisia e Libia, in diverse isole dell'Egeo, in Anatolia e nel Libano.\nIn Italia \u00e8 comune in Sicilia e Sardegna, rara nel resto della penisola (segnalata in Toscana, Umbria, Lazio e, meno frequentemente, in Emilia-Romagna, Abruzzo e Puglia).\nCresce in ambienti di prateria mediterranea, gariga e macchia aperta, con predilezione per i terreni calcarei, da 0 a 1.200 m di altitudine.\nTassonomia.\nL'inquadramento tassonomico di questa specie \u00e8 stato a lungo fonte di controversie.La controversia \u00e8 legata, almeno in parte, alla esistenza di tre distinte sottospecie, da alcuni autori elevate al rango di specie a s\u00e9 stanti:\nLa prima descrizione della specie si deve al naturalista tedesco Johann Heinrich Friedrich Link, che nel 1800 descrisse un esemplare raccolto nei pressi di Lisbona, battezzandolo appunto con il nome di \"Ophrys speculum\". In epoca successiva, nel 1804, il botanico portoghese F\u00e9lix Avelar Brotero pubblic\u00f2 la descrizione di una specie assai simile, raccolta nei pressi di Coimbra, cui diede il nome di \"Ophrys vernixia\". Qualche anno dopo, nel 1806, il botanico siciliano Antonino Bivona Bernardi, basandosi su esemplari raccolti nei dintorni di Palermo, descrisse la medesima pianta dandole il nome di \"Ophrys ciliata\", in riferimento alla densa pelosit\u00e0 marginale del labello. La denominazione accettata per gran parte dell'Ottocento e la prima parte del Novecento fu quella proposto da Link. Nel 1933 il re Ferdinando I di Bulgaria, appassionato di botanica, descrisse un esemplare rinvenuto nell'isola di Rodi, che fu in seguito inquadrato, nel 1971 da Kuzmanov come sottospecie \"O. speculum regis-ferdinandii\". Nel frattempo anche gli esemplari iberici furono riconosciuti come sottospecie e battezzati come \"O. speculum lusitanica\".\nLa controversia nomenclaturale esplose negli anni ottanta del secolo scorso: sulla base di eccezioni formali il binomio \"O. speculum\" fu dichiarato illegittimo e sostituito con quello successivo proposto da Brotero (\"O. vernixia\"). Successivamente, sulla base delle descrizioni e delle illustrazioni originali di Brotero, si convenne che il taxon descritto non era la sottospecie circum-mediterranea ma quella lusitanica, a cui pertanto doveva essere attribuita la denominazione proposta da Brotero. Ne consegu\u00ec che alla entit\u00e0 circum-mediterranea fu assegnata la denominazione cronologicamente successiva di \"O. ciliata\" proposta da Bivona. Nella realt\u00e0 le tre denominazioni, quella \"ufficiale\" di \"O. ciliata\" e quelle \"ufficiose\" di \"O. speculum\" e \"O. vernixia\" hanno continuato ad essere utilizzate indifferentemente dai botanici dei vari paesi, creando una notevole confusione.\nPer porre fine al \"caos nomenclaturale\" \u00e8 intervenuto nel 2004 il botanico tedesco Werner Greuter, riconosciuto come uno dei massimi specialisti del settore, che ha proposto di inserire il binomio \"Ophrys speculum\" tra i \"nomina conservanda\", cio\u00e8 tra le denominazioni che la comunit\u00e0 botanica internazionale ritiene meritevoli di essere mantenuti anche se non del tutto rispondenti alle rigide regole di nomenclatura.La proposta di Greuter \u00e8 stata accolta in via definitiva dal Congresso Internazionale di Botanica tenutosi a Vienna nel 2005."}
{"id": "894821", "revid": "287204", "url": "https://it.wikipedia.org/wiki?curid=894821", "title": "Golfo di Tunisi", "text": "Il golfo di Tunisi (in arabo: \u062e\u0644\u064a\u062c \u062a\u0648\u0646\u0633) \u00e8 un largo golfo nel nord-est della Tunisia. \nTunisi, la capitale della Tunisia si trova lungo la costa meridionale del golfo."}
{"id": "894822", "revid": "339392", "url": "https://it.wikipedia.org/wiki?curid=894822", "title": "Gelion", "text": ""}
{"id": "894824", "revid": "339392", "url": "https://it.wikipedia.org/wiki?curid=894824", "title": "Ginglith", "text": ""}
{"id": "894826", "revid": "339392", "url": "https://it.wikipedia.org/wiki?curid=894826", "title": "Glithui", "text": ""}
{"id": "894827", "revid": "339392", "url": "https://it.wikipedia.org/wiki?curid=894827", "title": "Kame House", "text": ""}
{"id": "894828", "revid": "339392", "url": "https://it.wikipedia.org/wiki?curid=894828", "title": "Legolin", "text": ""}
{"id": "894833", "revid": "339392", "url": "https://it.wikipedia.org/wiki?curid=894833", "title": "Malduin", "text": ""}
{"id": "894840", "revid": "2146488", "url": "https://it.wikipedia.org/wiki?curid=894840", "title": "Lista di lingue ufficiali", "text": "Questa \u00e8 una lista di lingue ufficiali degli Stati sovrani del mondo. Include tutte le lingue a cui \u00e8 stato dato uno \"status\" ufficiale: sia a livello nazionale, che in parte dello Stato, sia a livello regionale o come lingua di minoranze linguistiche.\nSono inclusi solo gli \"Stati sovrani\" riconosciuti internazionalmente e sono quindi esclusi eventuali altre entit\u00e0 non autonome o dipendenti, la cui lingua ufficiale \u00e8 conseguenza dello Stato da cui dipendono.\nIn un'appendice, sono indicate anche le lingue ufficiali di alcune delle principali istituzioni sovranazionali mondiali.\nLingue ufficiali delle principali istituzioni sovranazionali mondiali.\nA margine, alcune delle lingue dei paesi BRICS (che non \u00e8 un'organizzazione ma un'alleanza simile a un G8) sono: inglese, hindi, cinese moderno standard, portoghese brasiliano, russo [5] (il Sudafrica e l'India hanno molte altre lingue locali elevate al rango di lingua ufficiale. Se al BRICS si aggiunge la Turchia, diventa \"BRICST\" e si aggiunge il turco, la sesta lingua)."}
{"id": "894841", "revid": "339392", "url": "https://it.wikipedia.org/wiki?curid=894841", "title": "Mindeb", "text": ""}
{"id": "894843", "revid": "438678", "url": "https://it.wikipedia.org/wiki?curid=894843", "title": "Geoff Trawick", "text": ""}
{"id": "894844", "revid": "339392", "url": "https://it.wikipedia.org/wiki?curid=894844", "title": "Narog", "text": ""}
{"id": "894847", "revid": "287204", "url": "https://it.wikipedia.org/wiki?curid=894847", "title": "Nenning", "text": ""}
{"id": "894850", "revid": "339392", "url": "https://it.wikipedia.org/wiki?curid=894850", "title": "Rathl\u00f3riel", "text": ""}
{"id": "894852", "revid": "339392", "url": "https://it.wikipedia.org/wiki?curid=894852", "title": "Ringwil", "text": ""}
{"id": "894857", "revid": "438678", "url": "https://it.wikipedia.org/wiki?curid=894857", "title": "Rich Trawick", "text": ""}
{"id": "894867", "revid": "1305772", "url": "https://it.wikipedia.org/wiki?curid=894867", "title": "Lingua cabila", "text": "La lingua cabila (\u2d5c\u2d30\u2d47\u2d31\u2d30\u2d62\u2d4d\u2d49\u2d5c, ; o \u2d5c\u2d30\u2d33\u2d30\u2d61\u2d30\u2d61\u2d5c, \"tagawawt\") \u00e8 un dialetto berbero parlato in Algeria, nella regione della Cabilia.\nDistribuzione geografica.\nIl numero totale di locutori \u00e8 stimato intorno ai 5 milioni e mezzo, di cui 3.000.000/3.500.000 in Cabilia, e il resto in emigrazione, soprattutto nelle altre localit\u00e0 dell'Algeria (buona parte della popolazione di Algeri proviene dalla Cabilia) ed all'estero, in particolare in Francia (circa 1 milione) e Canada (stime di Chaker 2004: 4056). Dopo la lingua tashelhit (sud del Marocco) \u00e8 la lingua berbera col maggior numero di parlanti. Nonostante il grande numero di parlanti, questa lingua per molto tempo \u00e8 stata completamente ignorata dalla costituzione algerina, e anche adesso, dopo che una modifica costituzionale del 2003 le ha riconosciuto un ruolo di \"seconda lingua nazionale\" accanto all'arabo, nella realt\u00e0 mancano ancora misure concrete per un suo uso ufficiale anche solo all'interno della Cabilia.\nClassificazione.\nSecondo \"Ethnologue\", la classificazione della lingua cabila \u00e8 la seguente:\nStoria.\nLa lingua cabila \u00e8 una delle lingue berbere pi\u00f9 conosciute e studiate, soprattutto a partire dal 1844. La vicinanza ad Algeri della Cabilia ha fatto s\u00ec che questa regione fosse accessibile a linguisti e studiosi francesi fin dal XIX secolo. Una gran parte dei dizionari e delle grammatiche \u00e8 stata realizzata gi\u00e0 nei primi decenni di presenza coloniale della Francia in Algeria.\nI militari francesi\nGli universitari francesi e indigeni\nI Padri Bianchi\nL'opera di Mouloud Mammeri\nLa Primavera berbera\nLa Primavera nera\nSistema di scrittura.\nPer la scrittura vengono impiegati l'alfabeto arabo, l'alfabeto berbero latino e il tifinagh.\nLetteratura.\nNel 2011 \u00e8 stata pubblicata dall'Alleanza Biblica Universale la Sacra Bibbia. \nRomanzi.\nI primi romanzi in cabilo risalgono agli inizi degli anni ottanta. In ordine cronologico\nL'ortografia e le convenzioni grafiche sono molto variabili, a volte all'interno dello stesso romanzo. Sar\u00e0 solo dopo l'introduzione del berbero nelle scuole, con un sistema di trascrizione codificato (1995), che i romanzi cominceranno ad utilizzare sempre pi\u00f9 norme ortografiche uniformi."}
{"id": "894869", "revid": "1793900", "url": "https://it.wikipedia.org/wiki?curid=894869", "title": "Torre Ejecutiva Pemex", "text": "La Torre Ejecutiva Pemex \u00e8 un grattacielo di Citt\u00e0 del Messico situato nell'Av. Marina Nacional, nella zona ovest della citt\u00e0. \u00e8 il secondo grattacielo pi\u00f9 alto del Messico, con 214 metri d'altezza. La sua costruzione \u00e8 iniziata nel 1981; \u00e8 diventato l'edificio pi\u00f9 alto della repubblica Messicana nel 1983, anno in cui \u00e8 stato terminato, superando la Torre Latinoamericana e il World Trade Center. \u00c8 utilizzato dalla ditta omonima.\nPer vent'anni fu l'edificio pi\u00f9 alto del Messico, fino all'agosto del 2003 quando venne inaugurata la Torre Mayor.\nDopo il terremoto del 19 settembre 1985, viene considerato uno dei grattacieli pi\u00f9 resistenti e sicuri del mondo; assieme con la Torre Latinoamericana, il World Trade Center e la Torre Mayor."}
{"id": "894870", "revid": "1305772", "url": "https://it.wikipedia.org/wiki?curid=894870", "title": "Cabilo", "text": ""}
{"id": "894871", "revid": "1632387", "url": "https://it.wikipedia.org/wiki?curid=894871", "title": "Illumination (Tristania)", "text": "Illumination \u00e8 il quinto album della gothic metal band norvegese Tristania. L'album \u00e8 uscito il 22 gennaio 2007 ed ha rappresentato l'ennesima svolta nello stile musicale della band che, dopo l'abbandono del gruppo da parte del growler Kjetil Ingebrethsen, si \u00e8 orientata verso un sound maggiormente melodico e saldamente ancorato al gothic metal."}
{"id": "894873", "revid": "34928", "url": "https://it.wikipedia.org/wiki?curid=894873", "title": "Taqbaylit", "text": ""}
{"id": "894874", "revid": "34928", "url": "https://it.wikipedia.org/wiki?curid=894874", "title": "Lingua taqbaylit", "text": ""}
{"id": "894877", "revid": "287204", "url": "https://it.wikipedia.org/wiki?curid=894877", "title": "Pittura su legno", "text": "Pittura su legno (\"Tr\u00e4m\u00e5lning\") \u00e8 un dramma in un unico atto scritto da Ingmar Bergman nel 1954 per un saggio di fine anno dei suoi allievi all'Accademia di Malm\u00f6. Visto il successo riscontrato, l'anno successivo Bergman lo pubblic\u00f2, e l'anno successivo ancora lo riprese, ampliandolo, fino a farlo diventare la sceneggiatura per il suo film \"Il settimo sigillo\".\nL'autore disse che, nella stesura del testo, venne ispirato dalla musica dei Carmina Burana.\nL'edizione italiana dell'opera \u00e8 accompagnata dal saggio \"Conversazioni private - Ingmar Bergman scrittore di teatro\" di Luca Scarlini.\nTrama.\nDanimarca, fine del XIII secolo. Il cavaliere muto Antonius Block ed il suo fido scudiero Jons tornano in patria dopo aver passato dieci anni in Terra Santa per le Crociate. Trovano un paese piegato dalla peste, ed incontrano personaggi strani ma rappresentativi della varia umanit\u00e0 dell'epoca."}
{"id": "894880", "revid": "968024", "url": "https://it.wikipedia.org/wiki?curid=894880", "title": "Brett Ratner", "text": "Biografia.\nProveniente da una famiglia ebraica molto influente, sin da piccolo manifesta interesse per il cinema, in particolar modo per la regia, Si trasferisce a New York dove frequenta la \"Tisch School of Art University\" dell'Universit\u00e0 di New York, laureandosi nel 1990. \nInizia la sua carriera realizzando un cortometraggio biografico sull'attore Mason Reese, finanziato dalla Amblin Entertainment di Steven Spielberg. Nel frattempo inizia a lavorare nel campo dei videoclip, per artisti come Madonna, Mariah Carey, Jessica Simpson e molti altri. \nEsordisce sul grande schermo con il film \"Traffico di diamanti\" con Charlie Sheen, nel 2000 dirige Nicolas Cage in \"The Family Man\", ma la grande occasione arriva nel 2002 quando viene scelto per dirigere \"Red Dragon\", con Anthony Hopkins, Edward Norton e Ralph Fiennes. Dopo aver diretto i primi due capitoli dedicati agli X-Men, il regista Bryan Singer lascia il terzo capitolo nelle mani di Ratner, che realizza nel 2006 \"X-Men - Conflitto finale\". Ratner dirige il film \"\", basato sui fumetti della Radical Studios e previsto per il 2014. A dare il volto al protagonista, Eracle, \u00e8 l'attore Dwayne Johnson.\nControversie.\nNel novembre del 2017,insieme ad altre attrici e modelle, Natasha Henstridge lo ha accusato di violenza carnale: l'episodio sarebbe avvenuto negli anni '90 in casa di Ratner, che avrebbe costretto Natasha a fare sesso orale con lui."}
{"id": "894881", "revid": "104485", "url": "https://it.wikipedia.org/wiki?curid=894881", "title": "Emancipazione di minore", "text": "Il minore emancipato, secondo l'ordinamento giuridico italiano, \u00e8 un soggetto minorenne con un'et\u00e0 maggiore ai 16 anni che non \u00e8 pi\u00f9 soggetto alla potest\u00e0 dei genitori. L'emancipazione pu\u00f2 riguardare solo il minore almeno sedicenne e solo in caso di matrimonio di quest'ultimo, qualora acconsentito. \u00c8 disciplinata dall'art. 84 del codice civile italiano.\nCaratteristiche.\nSecondo il codice civile, \u00e8 considerato minore emancipato colui che abbia compiuto i 16 anni, ma non ancora i 18, che sia stato ammesso dal tribunale per i minorenni a contrarre matrimonio. In tal caso il tribunale, su istanza dell'interessato, accertata la sua maturit\u00e0 psicofisica e la fondatezza delle motivazioni rilevate nell'istanza, sentito il pubblico ministero, i genitori oppure il tutore pu\u00f2, con decreto, ammettere il minore a contrarre matrimonio. Contro lo stesso decreto \u00e8 ammesso ricorso alla corte d'appello nel termine perentorio di dieci giorni dalla comunicazione ai genitori o al tutore, agli interessati, al pubblico ministero e la corte d'appello decide con ordinanza non impugnabile sul ricorso. Se trascorrono pi\u00f9 di dieci giorni senza che sia stato proposto ricorso si parla di emancipazione. L'emancipazione interviene prima del matrimonio e permane anche se il matrimonio contratto \u00e8 successivamente dichiarato nullo.\nInoltre, se autorizzato dal tribunale a iniziare un\u2019attivit\u00e0 d\u2019impresa commerciale (definita ai sensi dell\u2019art.2195 del Codice Civile), il minore emancipato acquista la piena capacit\u00e0 d\u2019agire.\nLe facolt\u00e0.\nL'emancipazione conferisce al minore la capacit\u00e0 di compiere gli atti che non eccedono l'ordinaria amministrazione. Il minore emancipato pu\u00f2, con l'assistenza del curatore, riscuotere i capitali sotto la condizione di un idoneo impiego e pu\u00f2 stare in giudizio sia come attore sia come convenuto. Per gli atti eccedenti l'ordinaria amministrazione, oltre il consenso del curatore, \u00e8 necessaria l'autorizzazione del giudice tutelare, mentre per gli atti di straordinaria amministrazione, l'autorizzazione (se il curatore non \u00e8 il genitore) deve essere data dal tribunale per i minorenni su parere del giudice tutelare. Qualora nasca conflitto di interessi fra il minore e il curatore, a tutela degli interessi del minore \u00e8 nominato un curatore speciale. \nTale capacit\u00e0 \u00e8 sottolineata dalla locuzione latina \"Habilis ad nuptias, habilis ad nuptiarum consequentias\" (\"idoneo alle nozze, idoneo alle conseguenze delle nozze\")."}
{"id": "894883", "revid": "1314312", "url": "https://it.wikipedia.org/wiki?curid=894883", "title": "Repubblica di U\u017eice", "text": "La Repubblica di U\u017eice fu uno Stato esistito per breve tempo durante la Seconda guerra mondiale in Serbia.\nNel 1941 U\u017eice venne liberata dall'occupazione nazista dai Partigiani jugoslavi, che scelsero la citt\u00e0 come capitale della \"Repubblica di U\u017eice\". La Repubblica divenne un piccolo Stato militare partigiano costituitosi nelle terre liberate nell'autunno del 1941 nella parte occidentale della Serbia, che era divenuta uno Stato fantoccio governata dal generale Milan Nedi\u0107.\nLa Repubblica di U\u017eice si estendeva in parte della Serbia occidentale e contava su una popolazione che superava le 300.000 persone. Era compresa tra la linea fra le citt\u00e0 di Valjevo e Bajina Ba\u0161ta a nord, il fiume Drina a ovest, la Zapadna Morava a est e il Sangiaccato a sud.\nIn questo periodo le fabbriche e le botteghe artigiane lavoravano soprattutto per soddisfare le esigenze militari. La ferrovia e le infrastrutture stradali erano funzionanti, mentre continuavano ad essere stampati giornali e libri.\nNel novembre 1941, la Wehrmacht tedesca sferr\u00f2 un attacco contro il territorio della repubblica, la cosiddetta \"prima offensiva anti-partigiana\"; due divisioni di fanteria, la 342. Infanterie-Division e la 113. Infanterie-Division, rioccuparono la citt\u00e0 e disgregarono la resistenza dei partigiani; i tedeschi mostrarono grande brutalit\u00e0 e procedettero a repressioni sanguinose con distruzione di villaggi, eliminazione di feriti e prigionieri, fucilazioni in massa di civili. Gran parte dei partigiani furono costretti a fuggire verso la Bosnia ed Erzegovina, il Sangiaccato e il Montenegro."}
{"id": "894897", "revid": "72396", "url": "https://it.wikipedia.org/wiki?curid=894897", "title": "European Aviation Safety Agency", "text": ""}
{"id": "894900", "revid": "13833", "url": "https://it.wikipedia.org/wiki?curid=894900", "title": "Stielers Handatlas", "text": ""}
{"id": "894903", "revid": "125610484", "url": "https://it.wikipedia.org/wiki?curid=894903", "title": "Shang Tsung", "text": "Shang Tsung \u00e8 un personaggio immaginario della serie di videogiochi \"Mortal Kombat\".\nStoria.\nFin dalle origini, Shang Tsung \u00e8 un umano nato nella Terra, ma che per ragioni sconosciute abbandona il luogo natio per trasferirsi nel Regno Esterno dominato da Shao Kahn. Qui diventa il suo grande stregone con l'arte di poter strappare le anime ai guerrieri sconfitti ed assorbirne i poteri, nonch\u00e9 campione dei primi nove Mortal Kombat, e combatte affinch\u00e9 il suo imperatore possa varcare i confini tra il Regno Esterno e la Terra. Nel decimo torneo indetto dall'imperatore oscuro, Shang Tsung viene affrontato da un giovane monaco di nome Kung Lao, avo del successivo Kung Lao che appare in \"Mortal Kombat II\". Sconfitto e roso dalla vendetta al termine del decimo torneo, Shang Tsung verr\u00e0 imprigionato e mandato da Shao Kahn nelle miniere di cobalto degli Shokan, un popolo sotterraneo di semi-dragoni, per 500 anni. Qui, con la sua magia ridotta ai minimi termini, incontrer\u00e0 Goro, il principe degli Shokan, e trovando in lui un valido alleato, dopo aver scontato la sua pena, chieder\u00e0 a Shao Kahn di bandire il nuovo Mortal Kombat con la promessa che la Terra cadr\u00e0 nelle sue mani. L'imperatore accetta e bandisce il nuovo Mortal Kombat. Kung Lao, campione in carica, viene cos\u00ec sconfitto da Goro e la sua anima viene assorbita da Shang Tsung; da allora, il Mortal Kombat torna a essere vinto dal Regno Esterno, questa volta capeggiato dal Campione in carica Goro.\nNel decimo torneo, sar\u00e0 per\u00f2 un discendente di Kung Lao, Liu Kang, a sconfiggere sia Goro che lo stesso stregone Shang Tsung. Tornato sconfitto al Regno Esterno, prega l'Imperatore affinch\u00e9 gli risparmi la vita utilizzando l'astuzia: bandire un altro Mortal Kombat, ma nel Regno Esterno stesso, rompendo cos\u00ec i sigilli di una tradizione che preveda che per un nuovo torneo trascorra un determinato periodo di tempo. L'idea alletta la mente di Shao Kahn, il cui scopo era infatti quello di indebolire i sigilli tra Regno Esterno e la Terra durante il nuovo, non canonico, torneo, e decide quindi di ridare parte dei poteri che erano stati sottratti allo stregone anni prima e di ringiovanirlo. Anche questa volta, per\u00f2, il torneo fallisce. Pronto a scontare di nuovo una pena, Shang Tsung riutilizza l'astuzia per poter salvare la sua pelle: poich\u00e9 Shao Kahn aveva una regina, Sindel, madre di Kitana e vera regina di una parte del Regno Esterno (una volta chiamata Edenia) suicidatasi a seguito della morte del marito Jerrod, lo stregone escogita la possibilit\u00e0 di recuperare l'anima della defunta regina, corromperla e reincarnala nella Terra, consentendo cos\u00ec all'imperatore di poter varcare i confini. La soluzione si rivela efficace, e il terzo torneo viene bandito di nuovo sulla Terra, ora ridotta a parte del Regno Esterno, ma intanto Shang Tsung accarezza l'idea di tradire il suo imperatore e tenersi la Terra per s\u00e9, conscio dei nuovi poteri concessogli dall'imperatore. Sar\u00e0 per\u00f2 sconfitto di nuovo e questa volta imprigionato nelle segrete del castello di Shao Kahn.\nLiberato, viene avvicinato da Quan Chi, altro stregone come lui ma non cos\u00ec potente da poter estirpare le anime dei suoi avversari e consumarle. Questi convince Shang Tsung a dar vita ad un'Alleanza Mortale con l'obiettivo di uccidere i due grandi ostacoli per la conquista dei vari reami, ovvero Liu Kang, il campione del Mortal Kombat, e Shao Khan, Imperatore del Regno Esterno. Professando falsa reverenza nei confronti del secondo, i due attaccano e uccidono Shao Khan a tradimento (anche se si riveler\u00e0 essere un clone creato dallo stesso Shao Khan), poi usano un portale conosciuto solo dagli dei e dagli stregoni come loro e giungono sulla Terra, dove Shang Tsung riesce uccidere Liu Kang, vendicando le sconfitte subite per sua mano, e soprattutto si prende la sua anima. I due bandiscono quindi un altro Mortal Kombat e l'Alleanza Mortale si dimostra cos\u00ec forte da riuscire a sconfiggere e uccidere quasi tutti i guerrieri della Terra. Alla fine solo Raiden, Dio del tuono, rimane come rappresentante della loro ultima speranza di vittoria, e affronta dunque i due stregoni e alla fine, dopo un inizio sorprendente, soccombe alla loro forza combinata. Alla fine anche la stessa alleanza tra Shang Tsung e Quan Chi si infrange, in quanto Shang Tsung tenta di prendersi il medaglione di Quan Chi: i due stregoni si fronteggiano e Quan Chi ne esce vincitore, ma qualche secondo dopo appare il re dragone, Onaga. In un lampo di disperazione, i due stregoni e lo stesso Raiden decidono di combattere Onaga unendo le proprie forze e il sacrificio di Raiden uccide all'istante i due stregoni e se stesso senza per\u00f2 scalfire il re dragone.\nIn \"Mortal Kombat Armageddon\" ritorna tra le file di Shao Kahn. Nel suo finale, uccide Blaze ottenendo grandi poteri. Shao Kahn lo attacca, ma Tsung usa il suo potere trasformandolo in uno schiavo centauro, e diventa poi il nuovo imperatore del Regno Esterno.\nNella linea temporale di \"Mortal Kombat\" (2011), alterata dalle visioni di Raiden del futuro, dopo la sconfitta del primo torneo per mano di Liu Kang, lo stregone convince l'imperatore a organizzarne un secondo nel Regno Esterno attirandovi i guerrieri terrestri organizzando l'attacco dei Tarkata all'accademia Wu Shi. Shang Tsung, per conto di Shao Khan, commercia le armi terrestri con il Dragone Nero facendo addestrare le armate da Kano. Inoltre, nel suo laboratorio segreto, la \"Fossa della Carne\", ha creato dopo molti esperimenti il clone definitivo di Kitana, ossia Mileena. Lo stregone trover\u00e0 la morte per mano di Shao Khan che ne consumer\u00e0 il corpo e ne convoglier\u00e0 l'anima nel corpo di Sindel per rinvigorirla e renderla pi\u00f9 forte.\nIn \"Mortal Kombat X\" viene citato alcune volte da alcuni personaggi durante le loro intro, mentre comparir\u00e0 nel finale arcade di Ermac, in cui ne viene mostrato il ritorno, e in quello di Erron Black, dove si spiega l'origine della sua immortalit\u00e0, ossia un accordo con lo stregone stesso in cambio dell'assassinio di un guerriero della Terra.\nIn \"Mortal Kombat 11\", dopo essere comparso come semplice contenuto DLC, Shang Tsung torna nella storia vera e propria nell'espansione Aftermath. Nella prima modalit\u00e0 storia, la sua isola, ora abbandonata, \u00e8 il sito di numerose battaglie tra fazioni opposte per le numerose anime che vi si trovano. Si scopre inoltre che Kronika, l'antagonista del gioco, aveva sostenuto gli sforzi dello stregone per accumulare anime per poterle usare come fonte di energia nel caso fosse necessario riavviare il tempo. Shang Tsung appare inoltre come guardiano della Cripta, ambientato nella propria isola, come introduttore e narratore dei progressi del giocatore. Nel suo epilogo arcade non canonico, Shang Tsung usa la sua conoscenza delle arti oscure per prendersi il potere di Kronika e rubare anime da innumerevoli linee temporali, ma poi, per assicurarsi la sua sopravvivenza, egli manipola i Titani perch\u00e9 cerchino altri reami e quindi altre anime da consumare. In Aftermath, Shang Tsung \u00e8 stato imprigionato nel Vuoto essendo ormai inutile; a seguito della sua morte per mano di Liu Kang, diventato Dio del Fuoco e del Fulmine, lo stregone esce dal Vuoto insieme a Fujin e Nightwolf e impedisce a Liu Kang di usare la Clessidra di Kronika in quanto non possiede la Corona delle Anime, e lo convince insieme a Raiden, ora un mortale, a rimandare lui, Fujin e Nightwolf indietro nel tempo per impedire la distruzione della Corona. Shang Tsung orchestra dunque gli eventi e riesce a ottenere la Corona e a mettere fuori gioco le forze della Terra, del Regno Esterno e dell'Alleanza di Kronika con il minimo sforzo. Una volta ucciso e assorbito Kronika, Shang Tsung fa per riavviare il tempo e rimodellare l'esistenza a sua immagine e somiglianza, ma Liu Kang, tornato dal proprio presente, lo ferma e lo stregone capisce che il monaco shaolin ha manipolato gli eventi attraverso i servigi privati di Fujin allo scopo di assicurare la vittoria dello stregone contro Kronika, sapendo che lui era l'unico a poter usare con sicurezza la Corona oltre a Kronika. Nonostante lo stregone ammiri la spietatezza mostrata dal monaco, egli si dimostra sicuro di s\u00e9, ritenendosi invincibile. La battaglia finale che segue, il cui esito viene deciso in base alle scelte del giocatore, vede due finali diversi: in quello malvagio Shang Tsung sconfigge Liu Kang e assorbe la sua anima per poi andare a conquistare tutti i reami; in quello buono, Liu Kang sconfigge Shang Tsung, lo cancella dall'esistenza e ritorna al tempo del Kung Lao originale.\nScheda riassuntiva.\nAlleati: Quan Chi, Goro, Kintaro, Baraka, Sheeva, Mileena, Motaro, Reiko, Shao Kahn\nNemici: Liu Kang, Kung Lao, Raiden, Johnny Cage, Jax Briggs, Soyna Blade, Nightwolf, Kenshi"}
{"id": "894908", "revid": "838137", "url": "https://it.wikipedia.org/wiki?curid=894908", "title": "Jodie Henry", "text": "Specializzata nello stile libero ha vinto tre medaglie d'oro ai Giochi olimpici di Atene 2004 nei 100\u00a0m sl e nelle staffette 4x100\u00a0m sl e 4x100\u00a0m misti.\nNel 2015 \u00e8 diventato uno dei Membri dell'International Swimming Hall of Fame."}
{"id": "894912", "revid": "1543377", "url": "https://it.wikipedia.org/wiki?curid=894912", "title": "Allan Boesak", "text": "Pastore della Chiesa missionaria riformata olandese (, \"chiesa calvinista per i fedeli meticci\"), \u00e8 stato un attivista anti-apartheid. Nel 1999 \u00e8 stato condannato al carcere per frode, ma alla fine del 2004 \u00e8 stato reintegrato come pastore.\nTeologo, pastore ed attivista.\nBoesak fu inizialmente noto come teologo della liberazione, a partire soprattutto dalla pubblicazione della sua tesi di dottorato \"Farewell to Innocence\" (\"Addio all'innocenza\", 1976). Nel decennio successivo prosegu\u00ec la sua attivit\u00e0 di autore di libri ben accolti da critica e pubblico e di collezioni di saggi, sermoni e cos\u00ec via.\nBoesak fu eletto presidente dell'Alleanza mondiale delle Chiese riformate nel 1982, carica che ha ricoperto fino al 1991.\nLa sua fama crebbe notevolmente negli anni Ottanta in qualit\u00e0 di acceso critico ed oppositore delle politica di apartheid del National Party (in afrikaans \"Nasionale Party\") e svolse un ruolo di primo piano nelle campagne anti-apartheid quale leader del United Democratic Front (\"Fronte Democratico Unitario\") tra il 1983 e il 1991.\nNel 1991 Boesak venne eletto presidente per la provincia del Capo Occidentale dell'African National Congress (ANC).\nBoesak si \u00e8 dimesso dalla Chiesa riformata olandese nel 1990 a seguito di rivelazioni su una sua relazione extraconiugale con la presentatrice televisiva Elna Botha. In seguito i due si sono sposati.\nHa ricevuto, nel corso degli anni, dodici lauree honoris causa e svariati altri premi e riconoscimenti internazionali.\nUn personaggio controverso.\nAlla fine degli anni Novanta Boesak, all'epoca ancora presidente dell'ANC del Capo Occidentale, venne accusato di appropriazione indebita di 250.000 rand sudafricani ricevuti dal gruppo d'investimenti danese Danchurch Aid, dalla Coca Cola Foundation e dal cantante Paul Simon. Stanziati per contribuire a progetti di sviluppo per la Boesak's Foundation for Peace and Justice nella provincia del Capo Occidentale, i fondi furono in realt\u00e0 trasferiti da Boesak su un fondo fiduciario privato. In seguito alle indagini della polizia Boesak venne incriminato ed infine condannato per frode. Venne incarcerato nel 2000, ma fu rilasciato nel 2001 dopo aver scontato pi\u00f9 di un anno di carcere dei tre che gli erano stati inflitti.\nBench\u00e9 Boesak avesse avanzato richiesta di grazia al presidente sudafricano Thabo Mbeki, dopo la sua scarcerazione tale provvedimento non venne adottato in quanto il governo ritenne che Boesak non avesse ammesso i propri errori. Il 15 gennaio 2005 venne comunque infine annunciato che il presidente aveva concesso la grazia a Boesak e che la sua fedina penale era di nuovo pulita.\nOggi si definisce \"osservatore politico\", oltre che critico della cultura, in ambito sudafricano."}
{"id": "894914", "revid": "287204", "url": "https://it.wikipedia.org/wiki?curid=894914", "title": "Frederic Beigbeder", "text": ""}
{"id": "894918", "revid": "1776051", "url": "https://it.wikipedia.org/wiki?curid=894918", "title": "Destroy the Orcs", "text": "Destroy The Orcs \u00e8 il primo singolo del gruppo heavy metal, 3 Inches of Blood, pubblicato nel 2003 dalla Death O'Clock.\n\u00c8 estratto dal primo LP della band, \"Battlecry Under a Winter Sun\", uscito l'anno precedente. La copertina \u00e8 ispirata al romanzo \"Deathrap Dungeon\" di Ian Livingstone, il disegno \u00e8 di Iain McCaig."}
{"id": "894922", "revid": "1564499", "url": "https://it.wikipedia.org/wiki?curid=894922", "title": "Forum Popilii (Campania)", "text": "Forum Popilii \u00e8 un sito archeologico romano, su cui si \u00e8 formata l'odierna localit\u00e0 di Civitarotta, nel comune di Carinola, in Italia.\nLa citt\u00e0 venne fondata dai Romani nel cosiddetto \"ager Falernus\" in Campania settentrionale. La data di fondazione \u00e8 ancora incerta, anche se molti studioso protendono per il 318 a.C., durante la seconda guerra sannita, collegando la creazione della citt\u00e0 ad un rafforzamento della zona, considerata a rischio durante la guerra. Altro elemento a favore della fondazione nel IV secolo a.C. sarebbe lo stesso nome dell'abitato, da ricondurre al console Marco Popilio nel 316, cio\u00e8 solamente due anni dopo l'istituzione della trib\u00f9 falerna. Le iscrizioni rinvenute forniscono altre importanti notizie sulla citt\u00e0 come l'epigrafe di \"Masseria Aceti\" in cui si accennerebbe al restauro di quattro porte. Probabilmente la citt\u00e0 possedeva un acquedotto, vista il riferimento ad alcune terme in un'epigrafe frammentaria; si ha notizia inoltre di due deduzioni coloniali durante i principati di Augusto e di Vespasiano. La citt\u00e0 era provvista anche di un tempio dedicato alla divinit\u00e0 egizia Iside, e di un'area sacra per la celebre Magna Mater. Un'iscrizione parietale pompeiana accenna a delle competizioni fra gladiatori della citt\u00e0 di \"Forum Popilii\", e che dunque farebbe pensare anche alla possibile esistenza di un anfiteatro."}
{"id": "894924", "revid": "118339527", "url": "https://it.wikipedia.org/wiki?curid=894924", "title": "Antonino Bivona Bernardi", "text": "Rimasto orfano in giovane et\u00e0, si trasfer\u00ec da uno zio a Palermo, ove comp\u00ec gli studi universitari, frequentando dapprima la facolt\u00e0 di giurisprudenza, per approdare successivamente alle scienze naturali.\nFu allievo di Giuseppe Tineo, allora direttore dell'Orto botanico di Palermo.\nDopo la laurea si rec\u00f2 a Napoli, ove entr\u00f2 in contatto con Michele Tenore e Vincenzo Petagna.\nMor\u00ec nel 1837 vittima dell'epidemia di colera scoppiata a Palermo.\nAd Antonino Bivona sono dedicate alcune specie botaniche come \"Adenocarpus bivonii\", \"Lupinus bivonii\", \"Euphorbia bivonae\", \"Laurentia bivonae\" e \"Poa bivonae\", nonch\u00e9 il genere \"Bivonaea\" delle Brassicaceae.\nOpere.\nOpere:"}
{"id": "894925", "revid": "1305772", "url": "https://it.wikipedia.org/wiki?curid=894925", "title": "Patente (disambigua)", "text": ""}
{"id": "894931", "revid": "400694", "url": "https://it.wikipedia.org/wiki?curid=894931", "title": "Confederazione generale dell'industria italiana", "text": ""}
{"id": "894932", "revid": "125390728", "url": "https://it.wikipedia.org/wiki?curid=894932", "title": "Hrvatski Nogometni Klub \u0160ibenik", "text": "Lo Hrvatski nogometni klub \u0160ibenik S.D.D. \u00e8 la squadra di calcio di Sebenico, in Croazia. Milita nella Prva liga, la massima divisione del campionato croato di calcio.\nFondato il 1\u00ba dicembre 1932 con il nome di \"NK \u0160ibenik\", nel 1992, dopo l'indipendenza della Croazia, aggiunse l'aggettivo \"\"Hrvatski\" (\"Croato\"\") alla denominazione sociale.\nGioca le partite casalinghe allo Stadio \u0160ubi\u0107evac, che ha una capacit\u00e0 di 3.412 spettatori.\nOrganico.\nRosa 2020-2021.\n\"Aggiornata al 2 aprile 2021.\"\n \n \n "}
{"id": "894934", "revid": "574302", "url": "https://it.wikipedia.org/wiki?curid=894934", "title": "Natalie Coughlin", "text": "Specializzata nella distanza dei 100 metri, sia nel dorso, che nella farfalla, che nello stile libero, ha vinto in carriera dodici medaglie in tre edizioni dei Giochi olimpici, da Atene 2004 a Londra 2012. Gi\u00e0 campionessa del mondo sui 100\u00a0m dorso a Fukuoka 2001, nell'agosto del 2002, poco prima del suo ventesimo compleanno, divenne la prima donna a scendere sotto la barriera del minuto nei 100\u00a0m dorso, nuotando in 59\"58 ai Campionati statunitensi di Fort Lauderdale. AI Giochi olimpici di Atene nel 2004, vinse due medaglie d'oro, due'argento e una di bronzo, quest'ultima nei 100\u00a0m stile libero. Alle Olimpiadi di Pechino del 2008, divenne la prima nuotatrice statunitense a vincere sei medaglie in una sola Olimpiade, e la prima donna a vincere un oro dei 100 dorso in due Olimpiadi consecutive. Con il bronzo vinto in staffetta a Londra 2012, \u00e8 assieme a Jenny Thompson e Dara Torres, la nuotatrice pi\u00f9 medagliata nella storia dei Giochi olimpici.\nHa vinto una sessantina di medaglie nelle maggiori manifestazioni internazionali, di cui 19 ai mondiali in vasca lunga, 8 in vasca corta, 16 ai PanPacifici, quattro ai Giochi panamericani, oltre alle dodici medaglie olimpiche.\nCarriera.\n2000-2003.\nDi origini irlandesi da parte del padre e filippine da parte della madre, la Coughlin vinse dodici titoli ai campionati NCAA quando studiava all'Universit\u00e0 di Berkeley, venendo eletta per tre anni consecutivi, dal 2001 al 2003, come miglior nuotatrice universitaria. Nel 2001 aveva comunque gi\u00e0 raggiunto la notoriet\u00e0 internazionale, vincendo i 100 metri dorso ai mondiali di Fukuoka, dove col tempo di 1:00.37 aveva battuto la vincitrice dei 200, la romena Diana Mocanu. In quei mondiali conquister\u00e0 anche una medaglia d'argento e una di bronzo, rispettivamente nella staffetta 4x200 metri stile libero e nei 50 m dorso. Nel 2002 esplose definitivamente battendo il record mondiale dei 100\u00a0m dorso scendendo sotto il minuto (59\"58) ai Campionati statunitensi, e pochi giorni dopo ai PanPacifici vinse quattro ori, di cui 3 individuali, aggiungendo alla vittoria nei 100 m dorso (ancora sotto il minuto) quelle dei 100 m stile libero e dei 100 m farfalla, ottenute con tempi rispettivamente di 53\"99 e 57\"88.\nL'anno seguente, complice anche un'influenza, vinse solo due medaglie in staffetta ai mondiali di Barcellona, di cui una d'oro con la 4x100 m stile libero.\n2004-2008.\nAlle Olimpiadi di Atene la Coughlin non fall\u00ec la vittoria nella sua gara preferita, e si aggiudic\u00f2 i 100\u00a0m dorso col tempo di 1:00.37, davanti a Kirsty Coventry, In quei Giochi porter\u00e0 a casa anche il bronzo individuale dei 100 m stile libero, l'oro della staffetta 4x200 m sl e l'argento delle altre due staffette.\nAnche i mondiali di Montreal del 2005 non sono l'evento pi\u00f9 fortunato per la Coughlin, che ottenne solo un bronzo nella sua gara preferita dei 100\u00a0m dorso, battuta stavolta dalla Coventry e anche dalla tedesca Antje Buschschulte, mentre and\u00f2 meglio nei 100 m stile libero, dove arriv\u00f2 seconda dietro a Jodie Henry, a pari merito con la francese Malia Metella. Vinse comunque un oro con la staffetta 4x200 m stile libero, oltre ad un altro argento e un bronzo sempre con le staffette.\nDue anni pi\u00f9 tardi ai mondiali di Melbourne torn\u00f2 sul gradino pi\u00f9 alto del podio nei 100 m dorso, vincendo con 59\"44 e migliorando il proprio record del mondo, davanti a Laure Manaudou, che con 59\"87 terminer\u00e0 anch'essa sotto la barriera del minuto. In quei mondiali la Coughlin vinse anche un bronzo nei 100 m farfalla (con record statunitense), mentre nei 100 m stile libero giunse invece solo quarta, ma vinse due ori e a una argento con le staffette, in particolare, nuot\u00f2 la prima frazione della 4x200 m sl nuotando in 1:56.43, nuovo record statunitense e trascinando il quartetto al record del mondo con il tempo di 7'50\"09.\nNel 2008 migliora tre volte il record del 100 m dorso, prima portandolo a 59\"21 in febbraio, e poi, il 30 giugno, poco dopo averlo perso per mano di Hayley McGregory, scendendo a 59\"03. In luglio si miglior\u00f2 ancora, abbattendo la barriera dei 59\" (58\"97). Alle Olimpiadi di Pechino nella finale dei 100 dorso la Coughlin si scontr\u00f2 ancora una volta con la Coventry, che in semifinale le aveva strappato il record del mondo portandolo a 58\"77. La Coventry per\u00f2 non riusc\u00ec a ripetersi in finale, e la Coughlin vinse in 58\"96. Fu l'unica medaglia d'oro che vinse a Pechino, in quanto arriv\u00f2 solo seconda con la staffetta 4x100 m stile libero e la 4x100 mista, e terza con la 4x200 stile libero, cos\u00ec come nei 100 m stile libero (53\"39 dietro a Britta Steffen e Lisbeth Trickett e nei 200 misti, gara alla quale prendeva parte per la prima volta ad una grande manifestazione, dove viene battuta da Stephanie Rice e dalla rivale del dorso Kristy Coventry.\nAlla fine delle Olimpiadi, Natalie Coughlin si prende una lunga pausa di 18 mesi, tornando in vasca solo nel 2010.\n2010-2015.\nNel 2010 torna in vasca ai mondiali in vasca corta di Dubai, vincendo i 100 m dorso con il record statunitense di 56\"08. In quell'occasione, dopo essere arrivata solo terza nei 100 m stile libero, migliora nella staffetta il record statunitense, portandolo a 51\"88.\nAi Giochi PanPacifici 2010 la Coughlin vinse l'oro nei 100 m stile libero con 53.67, perdendo per\u00f2 nei \"suoi\" 100 dorso, dove fin\u00ec solo terza, dietro all'australiana Emily Seebohm e alla giapponese Aya Terakawa, con un tempo, 59\"70, lontano dal suo ex record del mondo. Ai mondiali del 2011 a Shangai, vinse 3 medaglie, un oro e un argento per\u00f2 solo in staffetta, mentre nei 100 m dorso, nonostante un buon 59\"15, fin\u00ec solo terza, a 10 centesimi dalla vincitrice, la cinese Zhao Jing, e superata anche dalla russa Anastasia Zueva.\nI \"Trials\" del 2012 di Omaha, nel Nebraska, erano l'evento che qualificava i nuotatori statunitensi per le Olimpiadi di Londra, dove sarebbero andati i primi due classificati di ogni gara, e dove la ormai ventinovenne Coughlin si trov\u00f2 a competere con una nuova generazione di nuotatori statunitensi. Nelle finali dei 100 metri dorso, fin\u00ec solo terza dietro le adolescenti Missy Franklin e Rachel Bootsma, mentre ancor peggio and\u00f2 nei 100 metri farfalla, dove termin\u00f2 settima, e nei 100 metri stile libero, dove termin\u00f2 sesta, riuscendo a qualificarsi solo come riserva della staffetta 4x100 m stile libero.\nAlle Olimpiadi di Londra nuot\u00f2 solo nelle batterie della 4 \u00d7 100 m stile libero, conquistando comunque una medaglia di bronzo per il terzo posto ottenuto dalle compagne in finale. Era la sua dodicesima medaglia olimpica, e con quella raggiunse le connazionali Jenny Thompson e Dara Torres tra le pi\u00f9 medagliate nuotatrici nella storia delle Olimpiadi.\nDopo i Giochi di Londra la Coughlin abbandon\u00f2 il dorso concentrandosi sulle gare veloci dello stile libero. Ai campionati statunitensi del 2013, nei 50 m sl vinse con 24\"97, mentre fin\u00ec quinta nei 100 m sl, garantendosi comunque un posto nella staffetta veloce ai mondiali. A Barcellona guadagna con la 4x100 m stile libero una medaglia d'oro, nuotando la propria frazione lanciata in 52\"98. Nei 50 m stile libero invece non riuscir\u00e0 a raggiungere la finale, nuotando in 25\"02.\nNel 2014 ai Campionati USA termina solo sesta nei 50 m sl con 24\"97 e settima sui 100 sl con 54\"52. Nel novembre del 2014 migliora il record statunitense dei 100 misti in vasca corta, facendo segnare 58\"55 a Bolzano\nNel 2015 in giugno migliora il record statunitense dei 50 m dorso, nuotando a Santa Clara in 27\"51. Non qualificatasi per i mondiali di Kazan, partecipa ai XVII Giochi panamericani di Toronto, vincendo l'oro con la staffetta 4x100 m mista, un argento nei 100 m sl e un bronzo nei 50 m sl. Nonostante la rinuncia nella gara individuale, nella staffetta mista la Coughlin nuota la prima frazione a dorso fermando il parziale a 59\"05, nuovo record dei Giochi panamericani, e tempo che le avrebbe consentito, di gran lunga, di vincere la medaglia d'oro della gara individuale."}
{"id": "894937", "revid": "21880", "url": "https://it.wikipedia.org/wiki?curid=894937", "title": "Antonio Bivona Bernardi", "text": ""}
{"id": "894945", "revid": "810736", "url": "https://it.wikipedia.org/wiki?curid=894945", "title": "Non-directional beacon", "text": "Il Non-directional beacons, conosciuto anche con la sigla NDB, \u00e8 un radiofaro non direzionale molto diffuso, assieme al VOR, e usato per la navigazione aerea strumentale (IFR) o per la radionavigazione marittima.\nUn tipo particolare di NDB, utilizzato nella navigazione aerea \u00e8 il cosiddetto locator, con portata limitata tra le 10 e le 25 miglia nautiche e posizionato nella fase finale di una procedura di avvicinamento strumentale.\nDescrizione.\nL'NDB lavora in onde medie sulle frequenze comprese tra 190 e 1750\u00a0kHz, trasmettendo un'onda continua in polarizzazione verticale, su cui si sovrappone una modulazione di ampiezza di un segnale audio, attraverso la quale lo strumento comunica il suo identificativo in codice Morse e fornisce all'aeroplano riferimenti che consentono al pilota, tramite lo strumento ADF (\"Automatic Direction Finder\"), di risalire alla direzione di volo. \nVista la banda in cui opera, le onde radio emesse da un NDB seguono la curvatura terrestre (essendo riflesse dalla ionosfera) e pertanto il segnale pu\u00f2 essere ricevuto, anche a basse quote, a grande distanza.\nD'altra parte l'NDB \u00e8 soggetto ad alcuni errori:\nLa posizione di un NDB sull'ADF \u00e8 espressa in gradi rispetto alla stazione; il pilota una volta selezionata la frequenza della radioassistenza, riceve in cuffia il nominativo della radioassistenza stessa in codice Morse."}
{"id": "894954", "revid": "1963073", "url": "https://it.wikipedia.org/wiki?curid=894954", "title": "Ai confini della realt\u00e0 (serie televisiva 1985)", "text": "Ai confini della realt\u00e0 (\"The Twilight Zone\") \u00e8 una serie televisiva di genere fantascientifico del 1985. La serie \u00e8 ispirata alla serie classica del 1959, creata da Rod Serling e che vide tra gli sceneggiatori Richard Matheson e Ray Bradbury. Questa seconda serie, composta da tre stagioni, fu trasmessa dal 1985 al 1989, e fu seguita da una terza in onda tra il 2002 e il 2003.\nProduzione.\nNonostante il progetto di iniziare una nuova stagione fosse in cantiere da tempo, la CBS non si decideva a dare il via libera alle riprese. Fu il successo che stava incontrando la fantascienza presso il pubblico del cinema, soprattutto grazie alle opere di Steven Spielberg, molte delle quali prendevano degli spunti proprio dai temi classici del telefilm, che convinse infine i dirigenti della rete.\nIl ritorno in TV della serie fu anticipato dal film omonimo, che vedeva tra gli autori proprio Spielberg.\nLe tre nuove stagioni videro alternarsi alla sceneggiatura una serie di brillanti scrittori, tutti cresciuti nel mito della serie originale, e registi di fama, tra i quali Wes Craven e William Friedkin.\nTra gli attori famosi che presero parte agli episodi, ci furono Martin Landau, Morgan Freeman, Edy Williams e Bruce Willis, protagonista del primo episodio della nuova serie \"Shatterday\", la storia di un uomo che scopre di avere un alter ego che lo sta per soppiantare nella propria vita.\nAl posto di Rod Serling ad introdurre gli episodi della serie fu chiamato Charles Aidman, attore in due episodi della serie classica. La celebre sigla fu reinterpretata dai Grateful Dead.\nPrima stagione (1985-1986).\nLa nuova \"Ai confini della realt\u00e0\" debutt\u00f2 il 25 settembre 1985, con la formula dei due o tre episodi da 20-25 minuti in uno show da un'ora. Molti episodi furono tratti da opere di scrittori famosi, come Ray Bradbury, Alan Brennert, Arthur C. Clarke e Stephen King: tra questi, \"La stella\" (\"The Star\") di Clarke, in cui un gruppo di astronauti arriva su un pianeta desolato, che da complicati calcoli si rivela essere niente meno che la stella cometa che guid\u00f2 i Re Magi, e \"Gramma\", in cui un bambino rimasto a casa con la nonna malata scoprir\u00e0 che le voci di stregoneria che corrono sul suo conto non sono infondate.\nCi furono alcuni remake della serie classica, \"Dead Man's Shoes\", \"Shadow Play\" e \"Night of the Meek\", mentre altri episodi andarono ad arricchire la lista dei \"classici\".\nTra di essi, \"The shadow man\", in cui un ragazzo timido diventa coraggioso dopo l'incontro con l'uomo ombra che vive sotto il suo letto, salvo poi trovarsi di fronte all'uomo ombra di un'altra persona, \"Dead run\", in cui un uomo si trova un lavoro piuttosto particolare, quello di portare anime morte all'inferno, \"The library\", la storia di una biblioteca che contiene i libri con la vita di tutte le persone, e una sala dove poterli modificare, e \"Wordplay\", la storia di un uomo che improvvisamente non comprende pi\u00f9 il significato delle parole ed \u00e8 costretto a ricominciare ad imparare tutto usando l'abecedario del figlio piccolo.\nNonostante il successo di molti episodi, la serie non ottenne un grande successo di pubblico, ma fu comunque riconfermata per la stagione successiva.\nSeconda stagione (1986-1987).\nSolo 11 puntate, alcune di un'ora di durata, altre con due o tre episodi, per un totale di 21: la seconda stagione della nuova edizione dello show fu molto travagliata. Tra i classici, \"The once and future king\", storia del viaggio del tempo di un cantante, Gary Pitkin che imita Elvis Presley professionalmente, e che incontra il Re del Rock pochi giorni prima della sua prima storica incisione. Elvis Presley lo scambia per il gemello morto Jesse Garon apparso per un miracolo ad aiutarlo ma quando Gary Pitkin gli mostra come avrebbe dovuto interpretare la sua musica Elvis \u00e8 spaventato e giudica indecenti le mosse del bacino e gli ancheggiamenti e si persuade che Gary Pitkin sia il diavolo giunto sulla terra per fargli vendere la sua anima in cambio del successo.\nDopo una lite, per un tragico incidente, Elvis rimane ucciso e Gary Pitkin decide di prendere il suo posto e di interpretare la sua vita e la sua musica rendendogli omaggio e rivelando poi il segreto ad una ammiratrice pochi giorni prima della sua morte. La ammiratrice si riveler\u00e0 la manager di Gary Pitkin che compare all'inizio della storia e che aveva invitato il musicista a compiere il viaggio a Las Vegas che misteriosamente lo riporter\u00e0 indietro nel tempo. \"The after hours\", remake di un episodio classico in cui un manichino si anima e pensa di essere una vera donna e \"Private channel\", storia di un ragazzo il cui walkman a causa di un fulmine si trasforma in uno strumento in grado di leggere nel pensiero.\nTerza stagione (1988-1989).\nDopo aver rinunciato alla messa in onda per la stagione 1987-88, la CBS cambi\u00f2 tutta la produzione del telefilm (team creativo in particolare), per produrre i 30 episodi della terza stagione, che avrebbe consentito di distribuire la serie al mercato internazionale. Robin Ward fu l'ospite che introduceva gli episodi dell'ultima stagione del \"revival\" dello show, tra cui \"Crazy as a soup sandwich\", una variazione sul tema classico della vendita dell'anima al diavolo, in cui un novello Faust chiede aiuto a un boss mafioso per aver ragione del diavolo, solo per scoprire che il mafioso \u00e8 Satana in persona.\nIn \"The mind of Simon Foster\", un uomo vende pezzi della propria memoria a un banco dei pegni, prima di accorgersi di quanto gli possa servire, e in \"Appointment on Route 17\" un uomo al quale \u00e8 stato trapiantato un cuore nuovo comincia a ripercorrere la strada compiuta dal morto al quale il cuore era stato prelevato. \"Father and son game\" fu l'ultimo episodio della terza stagione del revival della serie classica.\nDistribuzione.\nRiguardo alla \"Nuova serie\", sono uscite in italiano cinque edizioni in DVD per le tre stagioni, nei cofanetti prodotti e distribuiti dalla Dall'Angelo Pictures. "}
{"id": "894955", "revid": "287204", "url": "https://it.wikipedia.org/wiki?curid=894955", "title": "Martina Moravcova", "text": ""}
{"id": "894957", "revid": "1632387", "url": "https://it.wikipedia.org/wiki?curid=894957", "title": "Last Autumn's Dream", "text": "I Last Autumn's Dream sono un gruppo melodic rock/AOR svedese.\nStoria dei Last Autumn's Dream.\nSono sotto l'ala protettrice della Frontiers Records, hanno all'attivo 6 album in 5 anni di attivit\u00e0.\nNel primo album hanno partecipato 3 componenti degli Europe (Mic Michaeli, John Lev\u00e9n, Ian Haugland) i quali hanno per\u00f2 dovuto lasciare il posto a seguito della reunion del 2004.\nDella band ha anche fatto parte l'ex-Malmsteen e Talisman Marcel Jacob.\nAlla chitarra, membro presente in tutti i dischi, l'ex Fair Warning Andy Malececk."}
{"id": "894958", "revid": "1784492", "url": "https://it.wikipedia.org/wiki?curid=894958", "title": "Nogometni klub Me\u0111imurje \u010cakovec", "text": "Il Nogometni Klub Me\u0111imurje \u00e8 la squadra di calcio di \u010cakovec, in Croazia. Milita nella 3.HNL, il campionato di terza divisione croato.\nFondato nel 2003 dopo il fallimento del , il club porta il nome della Regione del Me\u0111imurje. Dopo la promozione nella 1.HNL, nel 2004, la squadra ha sempre militato nella massima serie, fino alla retrocessione subito al termine della stagione 2007-2008.\nLo Stadio SRC Mladost ha una capacit\u00e0 di 8.000 spettatori."}
{"id": "894968", "revid": "254059", "url": "https://it.wikipedia.org/wiki?curid=894968", "title": "Contea di Bradley (Arkansas)", "text": "La contea di Bradley, in inglese Bradley County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 12.600 abitanti. Il capoluogo di contea \u00e8 Warren.\nGeografia fisica.\nLa contea si trova nella parte centro-meridionale dell'Arkansas. L'U.S. Center Bureau certifica che l'estensione della contea \u00e8 di 1.695\u00a0km\u00b2, di cui 1.685\u00a0km\u00b2 composti da terra e i rimanenti 10\u00a0km\u00b2 composti di acqua.\nStoria.\nLa contea di Bradley fu costituita il 18 dicembre 1840."}
{"id": "894975", "revid": "1765749", "url": "https://it.wikipedia.org/wiki?curid=894975", "title": "Torre HSBC", "text": "Torre HSBC \u00e8 un grattacielo situato sul Paseo de la Reforma a Citt\u00e0 del Messico. Si trova di fronte alla rotonda della Colonna dell'indipendenza, ed \u00e8 la sede centrale di HSBC Mexico. La sua costruzione \u00e8 terminata nel 2006, con un costo approssimativo di 150 milioni di dollari. Ha 23 piani di uffici e 12 di parcheggio, arrivando a 136 metri di altezza. \u00c8 uno degli edifici pi\u00f9 alti di Citt\u00e0 del Messico.\nLa torre HSBC \u00e8 un green building, ovvero un edificio \"amico dell'ambiente\" il primo del suo genere in America Latina. L'edificio \u00e8 certificato con il (Leadership in Energy and Environmental Design) del US Green Building Council.\nInaugurazione.\nL'inaugurazione della nuova Torre HSBC fu il 5 aprile 2006, alla presenza del Presidente del Messico Vicente Fox, sua moglie Marta Sahagun, il segretario de \"Hacienda y Credito Publico\" Francisco Gil Diaz e il governatore del Banco del Messico Guillermo Ort\u00edz, tra gli altri."}
{"id": "894993", "revid": "729019", "url": "https://it.wikipedia.org/wiki?curid=894993", "title": "Contea di Gadsden", "text": "La contea di Gadsden (in inglese Gadsen County) \u00e8 una contea della Florida, negli Stati Uniti. Il suo capoluogo amministrativo \u00e8 Quincy.\nGeografia fisica.\nLa contea di Gadsden ha un'area di 1.369 km\u00b2 dei quali il 2,34% \u00e8 ricoperto d'acqua. Fa parte dell'Area Statistica Metropolitana di Tallahassee. Confina con:\nStoria.\nLa contea fu creata nel 1823 e fu nominata cos\u00ec in onore di \"James Gadsden\" della Carolina del Sud il quale aiut\u00f2 sul campo il presidente Andrew Jackson nel 1818 in Florida."}
{"id": "895008", "revid": "125421576", "url": "https://it.wikipedia.org/wiki?curid=895008", "title": "Rhys Ifans", "text": "Biografia.\nNasce a Haverfordwest, nel Pembrokeshire (Galles), il 22 luglio 1967, figlio di Eirwyn Evans, un insegnante dell'elementari, e di Beti-Wyn Davies, un'insegnante d'asilo. Ifans \u00e8 cresciuto a Ruthin, nel Galles del Nord, ed ha frequentato la \"Ysgol Maes Garmon\", una scuola in lingua gallese, oltre che la scuola di recitazione Theatr Clwyd. La sua prima lingua \u00e8 il gallese ed ha dichiarato di aver cambiato legalmente il proprio cognome, adottandone la pronuncia gallese, \"solo per fare il difficile\". Anche suo fratello, Ll\u0177r Evans, \u00e8 un attore. Hanno recitato insieme in \"Twin Town\", film di produzione gallese.\nIfans appare in molti programmi televisivi in lingua gallese prima d'intraprendere la sua carriera cinematografica, recitando anche al Royal National Theatre di Londra e il Royal Exchange Theatre, Manchester. Per un breve periodo canta nei Super Furry Animals, prima che raggiungano fama nazionale. Fra i ruoli da lui interpretati ricordiamo: lo stravagante \"Spike\" in \"Notting Hill\" (1999), \"Eyeball Paul\" in \"Kevin e Perry a Ibiza\" (2000), Nigel in \"Le riserve\" (2000), \"Iki\" in \"Codice 51\" (2001), Trent Stoken in \"Hotel\" e \"William Dobbin\" in \"La Fiera Della Vanit\u00e0 \" (2005). Ha anche recitato nel ruolo di \"Jed Parry\" nella versione cinematografica de \"L'amore fatale\" di Ian McEwan, e nei panni del protagonista \"Danny Morgan\" nella commedia \"Piovuto dal cielo\" (2003).\nNel 2005 riceve un premio Bafta per il suo ritratto di Peter Cook nel film TV \"Not Only But Always\". Inoltre fa la sua apparizione nel video di \"The Importance of Being Idle\", degli Oasis, che vince il premio di \"Video dell'Anno\" ai NME Awards 2005-2006. Inoltre fa un'apparizione cameo nel video musicale di \"Mama Told Me Not To Come\" di Tom Jones e gli Stereophonics. Nel 2009 interpreta il padre di Nemo Nobody nel film \"Mr. Nobody\". Nel 2010 interpreta Xenophilius Lovegood nel film \"Harry Potter e i Doni della Morte - Parte 1\". Sempre nel 2010 interpreta Howard Marks, protagonista del film Mr. Nice. Nel 2012 Ifans interpreta il villain Lizard nel film \"The Amazing Spider-Man\", reboot del franchise dell'Uomo Ragno; e sempre nel 2012 interpreta Winton Childs nel film commedia \"The Five-Year Engagement\". Nel 2016 prende parte alla serie televisiva \"Berlin Station\".\nNel 2021 torner\u00e0 per la seconda volta a interpretare Lizard (la stessa versione gi\u00e0 recitata in \"The Amazing Spider-Man\" del 2012) nel film del Marvel Cinematic Universe \"\", in uscita il 17 dicembre dello stesso anno.\nVita privata.\nNel 2008 Ifans \u00e8 stato brevemente fidanzato con l'attrice Sienna Miller. Dal 2011 al 2014 \u00e8 stato legato alla collega Anna Friel.\nDoppiatori italiani.\nNelle versioni in italiano dei suoi lavori, Rhys Ifans \u00e8 stato doppiato da:\nDa doppiatore \u00e8 sostituito da:"}
{"id": "895015", "revid": "1543377", "url": "https://it.wikipedia.org/wiki?curid=895015", "title": "Ingham (Australia)", "text": "Ingham \u00e8 una citt\u00e0 situata nello Stato del Queensland, in Australia. Ingham dista 110\u00a0km a nord dalla citt\u00e0 di Townsville e si trova 60\u00a0km a nord del comune di Thuringowa e con 'The Great Green Way' regione del Queensland Nord. \u00c8 il centro amministrativo della Contea di Hinchinbrook.\nDistretto di Ingham.\nIngham \u00e8 bagnata dal fiume Herbert e il suo distretto ha una popolazione di 13.000 abitanti. 40 kilometri ad ovest della citt\u00e0 si trova il Parco Nazionale Girringun che include le cascate Wallaman, la pi\u00f9 alta cascata dell'Australia.\nEconomia.\nIngham \u00e8 conosciuta per l'agricoltura, vi si coltiva la canna da zucchero ed ha il pi\u00f9 grande laminatoio di zucchero nell'emisfero del sud, Victoria Sugar Mill, vicino alla citt\u00e0.\nLe attivit\u00e0 principali esercitate ad Ingham sono:\nFesta di Australiani e Italiani.\nLa \"Festa di Australiani e Italiani\" \u00e8 una festa che ogni anno si celebra ad Ingham, particolarmente degli italiani. Durante la seconda guerra mondiale, gli italiani che si trovavano in questa citt\u00e0 furono fatti prigionieri e furono liberati solo a guerra ultimata.\nLa festa richiama italiani anche da altre parti dell'Australia.\nAmministrazione.\nGemellaggi.\nIngham \u00e8 gemellata con le seguenti citt\u00e0:"}
{"id": "895025", "revid": "339392", "url": "https://it.wikipedia.org/wiki?curid=895025", "title": "Rasenshuriken", "text": ""}
{"id": "895032", "revid": "2041380", "url": "https://it.wikipedia.org/wiki?curid=895032", "title": "Pietro De Marchi", "text": "Biografia.\nOltre ad aver pubblicato due raccolte di poesie (\"Parabole smorzate\", del 1999, e \"Replica\", del 2006), ha stampato - tra le altre cose - i volumi di saggi \"Dove portano le parole\" (2002) e \"Uno specchio di parole scritte\" (2003)."}
{"id": "895043", "revid": "228587", "url": "https://it.wikipedia.org/wiki?curid=895043", "title": "Coefficiente di comprimibilit\u00e0 isobarica", "text": ""}
{"id": "895050", "revid": "2033069", "url": "https://it.wikipedia.org/wiki?curid=895050", "title": "Amore in soffitta", "text": "Amore in soffitta (\"Love on a Rooftop\") \u00e8 una serie televisiva statunitense che racconta la storia di due sposini, Dave e Julie Willis, e dei loro tentativi di sopravvivere a San Francisco con il salario da apprendista architetto di Dave. La storia \u00e8 resa pi\u00f9 complicata dall'atteggiamento del ricco padre di Julie, il quale disapprova il fatto che i ragazzi vivano in una condizione disagevole e fa di tutto per migliorare il loro stile di vita, spesso contro il volere di Dave.\nLa serie, liberamente ispirata al film \"A piedi nudi nel parco\", fu prodotta da \"Screen Gems\", la casa di produzione di spettacoli come \"Vita da strega\" e \"Strega per amore\". Il primo episodio fu mandato in onda negli Stati Uniti il 6 settembre 1966 sulla rete ABC. I ruoli principali erano interpretati da Pete Duel e Judy Carne; nel cast troviamo poi Rich Little e Barbara Bostock nel ruolo dei vicini dei Willis, e Herb Voland e Edith Atwater nel ruolo dei genitori di Julie.\n\"Amore in soffitta\" fu cancellato dopo un solo anno di programmazione. In totale, ne furono girati 30 episodi.\nLa serie in Italia.\n\"Amore in soffitta\" and\u00f2 in onda doppiato in lingua italiana dapprima sulla TSI e poi, a partire dal 5 ottobre 1976, in Italia (episodio pilota, titolo italiano \"Per colpa di un panino\"): fu il primo telefilm a coprire la fascia oraria delle 19.20 (cosiddetta \"preserale\") della Rete 1 della Rai, che divenne poi abituale per la trasmissione di molte sitcom statunitensi e britanniche."}
{"id": "895065", "revid": "1305772", "url": "https://it.wikipedia.org/wiki?curid=895065", "title": "Ingham", "text": ""}
{"id": "895069", "revid": "121075142", "url": "https://it.wikipedia.org/wiki?curid=895069", "title": "Martina Moravcov\u00e1", "text": "Specializzata nello stile libero, nella farfalla e nei misti, ha vinto due medaglie d'argento alle olimpiadi di Sydney 2000."}
{"id": "895070", "revid": "486946", "url": "https://it.wikipedia.org/wiki?curid=895070", "title": "AMPHTRAC", "text": ""}
{"id": "895079", "revid": "729019", "url": "https://it.wikipedia.org/wiki?curid=895079", "title": "Rossijskij Imperatorskij Flot", "text": "La Rossijskij Imperatorskij Flot \u00e8 stata la marina militare dell'Impero russo. Viene considerata attiva nel periodo compreso tra il 1696 ed il 1917.\nLe origini.\nFu lo zar Michele Romanov a dare un primo impulso all'ammodernamento della marina russa, con la costruzione del primo veliero a 3 alberi, completato nel 1636. Varata con il nome di \"Frederick\" era stata costruita presso Balachna lungo il Volga da progettisti danesi originari dell'Holstein. Il veliero fu perso durante il viaggio inaugurale nel Mar Caspio in seguito ad una violenta tempesta.\nDalla creazione alla fine (1696-1917).\nLa creazione di una marina militare regolare avvenne durante il regno di Pietro il Grande. Durante la Seconda campagna d'Azov del 1696 contro l'Impero Ottomano i russi impiegarono per la prima volta 2 vascelli, 4 brulotti, 23 galee. Dopo l'occupazione della fortezza di Azov la Duma dei boiardi, in seguito al rapporto dello zar sulla campagna militare approv\u00f2 un decreto per la costituzione di una Marina il 20 ottobre 1696, data considerata come l'inizio della \"Marina Imperiale Russa\", tra i cui fondatori vanno ricordati, oltre a Pietro il Grande, fra gli altri F\u00ebdor Matveevi\u010d Apraksin, Aleksej Senjavin, Naum Akimovi\u010d Senjavin e Michail Golicyn.\nGli uomini.\nAnche se la marina russa non occup\u00f2 mai un ruolo di primissimo piano a livello mondiale, nonostante in alcuni periodi la sua consistenza numerica fosse rilevante, fra le sue file si annoverano grandi marinai. Solo per citarne alcuni, l'ammiraglio Stepan Osipovi\u010d Makarov sfortunato protagonista della battaglia di Port Arthur (che da capitano di corvetta fu il primo a lanciare con successo un siluro in guerra, e che fu uno dei teorici della guerra di mine pi\u00f9 in vista del tardo Ottocento, fu anche un ingegnere navale stimato per lo sviluppo di un nuovo tipo di rompighiaccio), Pavel Stepanovi\u010d Nachimov vincitore della battaglia di Sinope, l'ammiraglio F\u00ebdor F\u00ebdorovi\u010d U\u0161akov, Michail Petrovi\u010d Lazarev che divenne contrammiraglio per il valore dimostrato nella battaglia di Navarino. Di fatto, fino alla Russia sovietica, la flotta non venne mai anteposta all'esercito, e non fu utilizzata come strumento di controllo e dominio dei mari, ma solo come arma sussidiaria, il cui uso fu spesso viziato da scelte politiche e l'efficienza minata da un insufficiente addestramento degli equipaggi.\nLe navi.\nConcretamente la Russia si dot\u00f2 soltanto verso il 1714 per la Grande Guerra del Nord, vennero 22 vascelli e 46 tra galee e navi minori quali fregate e corvette. Dal 1800 le navi, come in ogni altra marina europea, vennero prodotte in due classi principali, la \"Classe Kiryev\", che comprendeva le navi di linea pi\u00f9 pesanti, e la \"Classe Ozov\" che comprendeva le classi minori. Ma \u00e8 solo dalla fine dell'800 che la Marina Imperiale disporr\u00e0 di navi moderne prodotte su classi fisse e uniformi. La \"Classe Admiral Bygov\" comprendeva, dal 1881, incrociatori rudimentali con cannoni da 120mm e corazzature leggere ma assai veloci e maneggevoli. Il 22 agosto 1882 venne autorizzata dallo zar la produzione di incrociatori della \"Classe General Sasyonev\" che includeva modelli di incrociatori di maggiori dimensioni. Nel 1885-1886 vennero varati 4 incrociatori \"Admiral Bygov\" ovvero: Taryev, Sallunyev, Oralsk e Dmitren e 2 incrociatori della Classe General Sasyonev: il Veregdinsk e il Rampfeev. Nel 1887 entr\u00f2 in servizio la \"Classe Novgorod\" di cacciatorpediniere e torpediniere d'appoggio. Sempre nel 1885-1887, 13 cacciatorpediniere e 15 torpediniere d'appoggio di questa classe vennero divise nelle Divisioni B1 e B2. Nel 1889-1894 vennero varate le nevi della \"Classe Zar Pyotr I\", corazzate primitive ma comunque avanzate per l'epoca. Nel 1895-1899 venne ampliata la produzione con l'introduzione della classe Urlask per le fregate e la Classe Obrodansk per le navi di appoggio di tonnellaggio minore. Nel 1891-1902 vennero varati:\nL'ammiraglio russo Dmitri Alexey Yurov allora capo dello Stato Maggiore della Marina Russa autorizz\u00f2 la creazione di 4 corazzate sperimentali \"Classe Yudenyov\" e 7 incrociatori pesantemente armati di \"classe Eremeev\". Gli \"Yudenyov Class\" vennero anche copiati da inglesi e tedeschi, i russi comunque continuarono la serie varando la Maman, incrociatore da guerra di serie \"Yudenyov\" ultra-armati, vennero modificati nel periodo 1899-1901 e rimodernati nuovamente. Nel 1903 venne creata la serie di incrociatori leggeri \"Tazov Class\" seguita da quella di cacciatorpediniere \"Murmansk Class\" e \"Arkangelsk Class\", tra il 1899-1904 vennero varati 5 \"Tazov Class\", 19 \"Murmansk Class\" e 14 \"Arkangelsk Class\". In totale tra il 1899 e il 1914 vennero varate 74 navi, di cui 6 corazzate,4 incrociatori da guerra,14 incrociatori,35 cacciatorpediniere,15 navi d'appoggio,10 motosiluranti e 10 navi ausiliarie a cui si aggiungevano 26 sottomarini. In totale nel 1914 la Marina Imperiale Russa contava 16 corazzate,14 incrociatori da guerra,26 incrociatori e 108 tra navi ausiliarie pesanti, cacciatorpediniere, incrociatori leggeri, motosiluranti e navi ospedale e contava 200.000 marinai e 42.000 soldati di marina addestrati.\nLo sviluppo e l'impiego.\nLa Marina Imperiale Russa venne quasi sempre trascurata dagli zar, anche se la Marina Imperiale era vitale per l'Impero Russo, infatti senza una marina da guerra atta a operare su tutti i mari la Russia non avrebbe mai potuto perseguire i suoi progetti di controllo del pianeta.\nNel XVIII e al principio del XIX secolo la marina imperiale ebbe per\u00f2 non pochi momenti di gloria, operando sia contro gli svedesi nel Baltico (con alterne fortune), sia contro i Turchi e i Franco-Giacobini nel Mediterraneo.\nL'invio della flotta del Baltico nel Mediterraneo durante la guerra russo-turca del 1768-1774 stup\u00ec i commentatori militari europei, ed inflisse all'ancora potente flotta ottomana alcune gravi sconfitte, come quella della battaglia di Cesme. Operazioni simili furono ripetute nel principio dell'800', sia contro la flotta Ottomana, sia contro le armate repubblicane francesi e delle repubbliche sorelle in Italia e nelle isole Ionie. La marina russa era per\u00f2 dilaniata da rivalit\u00e0 e favoritismi, molti ufficiali, che si erano formati all'interno della Royal Navy, facevano fatica ad accettare una situazione in cui il merito non contava nulla, mentre la nascita aveva un forte peso. Soltanto con Nicola I si avr\u00e0 un primo piano organico di sviluppo per la Marina Imperiale, per il periodo 1825-1849 venne stabilito il varo di 45 navi, poi per quello 1850-1853 altre 5, in seguito, seppur oppresso da numerosi compiti amministrativi, Alessandro II riuscir\u00e0 a stabilire un piano decennale ,1853-1863 per il varo di ben 36 navi, numero ridotto poi a 22 con l'introduzione delle navi a vapore, per il periodo 1864-1895 gli zar Alessandro III e Nicola II vareranno un numero totale di ben 79 navi. Tra il 1896-1914 Nicola II ordiner\u00e0 la costruzione di una \"Marina imperiale russa invincibile e in grado di controllare i sette mari\", affermazione surreale e impossibile se non con un finanziamento di miliardi e miliardi di rubli dell'epoca, soldi che non erano disponibili. L'impiego della Marina Imperiale sar\u00e0 irrilevante durante le guerre napoleoniche tranne per alcune scaramucce, poi Nicola I ordiner\u00e0 la costruzione di una marina russa, questa per\u00f2 essendo dotata quasi esclusivamente di navi a vela, non poteva competere con le flotte inglese e francese accorse in aiuto dei turchi durante la guerra di Crimea (1853-1856) e quindi anche qui la flotta russa intervenne solo in minima parte; diversa la sua posizione in estremo oriente, poich\u00e9 fino al 1890 il Giappone non disporr\u00e0 di una potente marina e quella russa sar\u00e0 qui l'unica in grado di dominare i mari insieme a quella britannica. Nella guerra russo-giapponese del 1904-1905 la flotta russa ne uscir\u00e0 gravemente danneggiata e umiliata e servir\u00e0 un decennio prima di poter costruire le navi necessarie a rimpiazzare quelle perdute. Nella guerra del 1914-1918 la flotta imperiale contribu\u00ec solo parzialmente al blocco dell'ntesa e non riuscir\u00e0 mai ad avere il completo controllo del Baltico poich\u00e9 i sommergibili tedeschi manterranno sempre una certa autonomia dal controllo antisommergibile russo e affonderanno numerosi convogli svedesi diretti ai porti russi.\nRivoluzione e guerra civile.\nLa rivoluzione russa che port\u00f2 alla dissoluzione dell'Impero russo e la conseguente guerra civile furono devastanti per la Marina Imperiale Russa. L'unica flotta che ebbe perdite lievi fu la Flotta del Baltico che aveva la sua base operativa nell'isola di Kron\u0161tadt vicino a Pietrogrado, nonostante fosse stata attaccata dagli inglesi nel 1919. L'intervento delle potenze straniere port\u00f2 all'occupazione delle coste del Pacifico, dell'Artico e del Mar Nero. La maggior parte delle navi rimaste della Flotta del Mar Nero erano sotto il controllo del Barone Vrangel' e al termine del conflitto fecero rotta per Biserta in Tunisia e col\u00e0 vennero internate. Marinai della Flotta Imperiale combatterono da entrambe le parti durante la guerra civile. Molte furono le adesioni di marinai della Flotta del Baltico alla Rivolta di Kron\u0161tadt.\nLe unit\u00e0 navali superstiti entrarono a far parte della Voenno-morskoj flot, la Marina del nuovo Stato sovietico."}
{"id": "895080", "revid": "767487", "url": "https://it.wikipedia.org/wiki?curid=895080", "title": "Sarahsar\u00e0", "text": "Sarahsar\u00e0 \u00e8 un film italiano del 1994 diretto da Renzo Martinelli.\nTrama.\nSarah, una ragazzina sudafricana, perde la mobilit\u00e0 di una gamba a seguito della traumatizzazione di un nervo durante una banale iniezione.\nSarah cresce discriminata, non solo perch\u00e9 di colore, ma anche per la sua menomazione. Per fortuna incontra Gershe, il signore che in Namibia rincorse l'ambulanza su cui era stata caricata lei, da piccolina, che corre dal medico per il nervo della gamba, perch\u00e9 con l'emergenza lo stava investendo.\nGershe faceva lo scrittore ma prima ancora era stato un insegnante di nuoto; Sarah zoppica, ma riesce a farsi valere grazie ad una capacit\u00e0 di nuoto superiore rispetto a quella delle altre bambine.\nSarah viene discriminata anche quando le viene impedito di partecipare ad una gara internazionale, la Capri-Napoli, ma Gershe fa di tutto per farla partecipare.\nCon l'omicidio del padre, a seguito di una rapina in casa, Sarah \u00e8 ancora pi\u00f9 traumatizzata ma non si d\u00e0 per vinta: clandestinamente partecipa alla Capri-Napoli, arrivando seconda tra lo stupore di tutti compresa la madre, che non aveva mai smesso di incoraggiarla. Riceve anche il trofeo dal campione americano, che era arrivato al primo posto, e diventa una campionessa di nuoto."}
{"id": "895088", "revid": "945903", "url": "https://it.wikipedia.org/wiki?curid=895088", "title": "Bobby Darin", "text": "Biografia.\n\u00c8 stato sposato dal 1960 al 1967 con la cantante ed attrice Sandra Dee, dalla quale ha avuto l'unico figlio, ed \u00e8 considerato uno dei maggiori interpreti di musica leggera USA in attivit\u00e0 tra la fine degli anni cinquanta e anni sessanta.\nOriginario del Bronx, cresciuto in una famiglia italo - americana del proletariato newyorkese, un'infanzia minata da una grave forma di febbre reumatica a otto anni, riscatt\u00f2 un'adolescenza difficile con una voce calda e carezzevole. Il suo repertorio spaziava dalla musica swing, al jazz, al country, al pop. Con lui ha lavorato Tommy Tedesco, noto per le collaborazioni con Frank Sinatra, Sam Cooke, Peggy Lee, Art Garfunkel, Maria Muldaur, Paul Anka, J.J. Cale.\nLa sua vita fu raccontata in un \"biopic\" del 2004 diretto e interpretato da Kevin Spacey che porta il titolo di una delle sue canzoni pi\u00f9 conosciute: \"Beyond the Sea\".\n\"Mack the Knife\".\nIl successo internazionale gli arrise con l'interpretazione di canzoni diventate poi \"standard\", come \"Beyond the Sea\" e, soprattutto, \"Mack the Knife\" (dalla commedia satirica del 1929 \"L'opera da tre soldi\" musicata da Kurt Weill su testo di Bertolt Brecht), diventata il suo \"cavallo di battaglia\" e incisa nuovamente nel 1984 da Frank Sinatra in una \"cover\" diventata ugualmente celebre. Per questa canzone Darin era stato premiato, nel 1960, con un Grammy Award.\nLavor\u00f2 senza grande successo anche come attore di cinema. Recit\u00f2 in \"Torna a settembre\" (1961) al fianco di Rock Hudson, Gina Lollobrigida e Sandra Dee. L'interpretazione gli valse, l'anno successivo, il Golden Globe per il miglior attore debuttante. Per il film \"Capitan Newman\" (1963), ebbe una nomination al premio Oscar al miglior attore non protagonista.\nTra misticismo e malattia.\nNel 1968 Darin sostenne la campagna elettorale del candidato democratico Robert Kennedy, poi assassinato. Darin - grande amico dei Kennedy - soffr\u00ec di una crisi mistica che lo port\u00f2 a rinchiudersi in se stesso e a condurre un'esistenza sempre pi\u00f9 ritirata.\nTra il 1971 e il 1972 ebbe nuovi gravi problemi di salute, che non gli impedirono di sposare Andrea Joy Yeager (da cui si separ\u00f2 dopo appena quattro mesi) e di proseguire, con qualche \"flop\", con concerti \"live\" ed apparizioni in \"show\" per la televisione.\nAi primi del 1973 incominci\u00f2 a soffrire di una grave patologia cardiaca e dopo diverse operazioni mor\u00ec nel dicembre dello stesso anno, a 37 anni. Ottemperando alle sue volont\u00e0, non venne celebrato alcun funerale e il corpo venne donato all'UCLA per effettuare ricerche mediche."}
{"id": "895100", "revid": "110157", "url": "https://it.wikipedia.org/wiki?curid=895100", "title": "Sool (Somalia)", "text": "Il Sool (in Somalo \"Sool\" che significa \"terreno arido\"; in arabo \u0635\u0648\u0644 \"\u015eawl\") o Sol \u00e8 una regione della Somalia di 25.036\u00a0km\u00b2 e 115.000 abitanti, situata nel Somaliland. La capitale della regione \u00e8 Las Anod (Laascaanood) e la regione \u00e8 storicamente conosciuta per il movimento anti-coloniale chiamato Dervisci.\nDisputa territoriale.\nSol \u00e8 un territorio sovrano, gi\u00e0 parte integrante prima del 1960 dell'ex Somaliland Britannico, e poi fino al 1991 dell'ex Somalia unita. Odiernamente \u00e8 una regione disputata e reclamata dai due stati del Somaliland e del Puntland (vedi disputa Somaliland-Puntland), autoproclamati, ma non riconosciuti internazionalmente, n\u00e9 dalla Somalia secondo la \"Lettera Federale di Transizione\" (TFG) del 2004. Durante il 2006, le corti islamiche, pur nella loro debole alleanza, inserirono la legge islamica della sharia nella regione Sool, sebbene le loro forze militari non abbiano mai occupato la regione.\nSotto il governo di Siad Barre, Sol non fu una regione separata, ma parte della pi\u00f9 grande provincia Nogaal, con capitale la citt\u00e0 di Garoe. Fu separata da Nogal nel 1980."}
{"id": "895101", "revid": "9", "url": "https://it.wikipedia.org/wiki?curid=895101", "title": "Fasci Italiani di Combattimento", "text": ""}
{"id": "895104", "revid": "765341", "url": "https://it.wikipedia.org/wiki?curid=895104", "title": "Neon Nights", "text": "Neon Nights \u00e8 il quarto album di inediti di Dannii Minogue, pubblicato nel 2003 in tutto il mondo. \nTra i produttori figurano Ian Masterson, Korpi &amp; Blackcell e Terry Ronald.\nL'album ha avuto un buon successo in Gran Bretagna, dove ha vinto il disco d'oro per le 130.000 copie vendute e ha raggiunto la posizione numero 8 nella classifica degli album. \u00c8 stato ben accolto anche dalla critica, che lo ha definito come un ottimo esempio di sintesi tra pop sofisticato e club music.\nLa versione pubblicata in Italia \u00e8 denominata \"Bootleg Edition\": le tracce \"I Begin To Wonder\" e \"Don't Wanna Lose This Feeling\" sono sostituite dai rispettivi mash up, \"Begin To Spin Me Round\" e \"Don't Wanna Lose This Groove\".\nLa prima nasce dall'unione tra \"I Begin To Wonder\" e \"You Spin Me Round (Like a Record)\" dei Dead Or Alive mentre la seconda dall'unione tra \"Don't Wanna Lose This Feeling\" e \"Into The Groove\" di Madonna.\nIn Australia \u00e8 stato nominato come \"Best Pop Release\" agli ARIA Music Awards del 2003.\nIl disco \u00e8 stato ripubblicato nel 2007 in versione \"Deluxe\", con l'aggiunta di un secondo disco contenente remix inediti, b-side ed una canzone mai pubblicata prima, \"Just Can't Give You Up\"."}
{"id": "895105", "revid": "610351", "url": "https://it.wikipedia.org/wiki?curid=895105", "title": "Vega Baja", "text": "Vega Baja \u00e8 una citt\u00e0 di Porto Rico situata sulla costa settentrionale dell'isola. L'area comunale confina a est con Vega Alta, a sud con Morovis e a ovest con Manat\u00ed. \u00c8 bagnata a nord dalle acque dell'oceano Atlantico. Il comune, che fu fondato nel 1776, oggi conta una popolazione di oltre abitanti ed \u00e8 suddiviso in 14 circoscrizioni (\"barrios\").\nGeografia fisica.\nVega Baja \u00e8 situata a nord dell'isola.\nUragano Maria.\nL'uragano Maria innesc\u00f2 numerose frane il 20 settembre 2017, a causa delle numerose precipitazioni cadute.\nStoria.\nIl nome Vega Baja in spagnolo vuol dire parte bassa della piana scavata dal fiume. A livello geografico, il lato settentrionale di Porto Rico \u00e8 pianeggiante e di poco pi\u00f9 alto del livello dell'Oceano Atlantico: Vega Baja \u00e8 una citt\u00e0 costiera. Alcuni storici credono che il nome dell'insediamenti derivi da \"La Vega\", cognome quest'ultimo di una delle famiglie che contribu\u00ec a costituire il centro abitato come lo si conosce oggi. Altri ritengono invece che il nome derivi dalla regione della Spagna chiamata \"Vega Baja del Segura\".\nNonostante la tradizionale data di fondazione di Veja Baja sia ritenuta nel 1776, dopo il distacco di Vega Alta da La Vega, gli storici hanno riscontrato il riconoscimento di questo insediamento solo diverso tempo pi\u00f9 tardi a livello ufficiale da parte del governo iberico. Il giorno in cui si celebra la fondazione \u00e8 il 7 ottobre, data in cui ricorre anche la \"Vergine del Rosario\". Vega Baja era originariamente conosciuta come \"Vega-baxa del Naranjal de Nuestra Se\u00f1ora del Rosario\" (Vega Baja dell'Aranceto di Nostra Signora del Rosario). Il termine aranceto deriva dal frutto che si coltivava in maniera diffusa nell'area.\nIl Cibuco \u00e8 uno dei fiumi che attraversa Vega Baja, cos\u00ec chiamato (prima noto col nome di \"Sebuco\") per via del nome del capo indiano cacicco Ta\u00edno. Questi gruppi formati dagli indiani di Ta\u00edno erano soliti stabilirsi presso i fiumi. Sebbene il livello del fiume Cibuco sale spesso di molto per via delle abbondanti precipitazioni stagionali e provoca qualche disagio, contribuisce a rendere pi\u00f9 fertili le aree circostanti.\nSono state ritrovate alcune sculture della popolazione Taino in alcune zone presso il fiume Cibuco. Una di queste opere raffigura un viso, le altre riproducono specie ittiche. Tale testimonianza \u00e8 stata utile per dedurre che nel corso d'acqua si pescava. Le trib\u00f9 locali si stabilirono anche pressoe Carmelita, Maisabel, Cueva Maldita e Paso del Indio: gli insediamenti sono infatti oggetto di studio degli archeologi locali.\nNel 1990, fu ritrovato pi\u00f9 di un milione di dollari in oggetti di plastica, probabilmente lasciati l\u00ec dai contrabbandieri di droga, per evitare di essere scoperti. L'improvviso tasso di ricchezza registrato da parte di molti residenti locali, suscit\u00f2 l'attenzione della FBI e della polizia locale.\nSociet\u00e0.\nEvoluzione demografica.\nLa popolazione secondo i censimenti decennali statunitensi:\nGeografia antropica.\nCircoscrizioni.\nCome tutti i comuni di Porto Rico, Vega Baja \u00e8 suddivisa in circoscrizioni (\"barrios\"). Il municipio, la piazza centrale e la grande chiesa cattolica sono situata nel barrio centrale, chiamato in spagnolo \"el pueblo\":\nEconomia.\nL'abbondante fertilit\u00e0 del terreno ha contribuito molto nell\u2019agricoltura di Vega Baja. L'insediamento \u00e8 inoltre meta turistica per via della bellezza delle spiagge, tra le pi\u00f9 visitate della parte settentrionale dell'isola (in particolare \"Playa Puerto Nuevo\"). Questa spiaggia attrae migliaia di bagnanti ogni anno, rendendola precipua per l\u2019economia locale in particolare modo nei mesi estivi. Vega ahaha vanta la presenta di una formazione rocciosa naturale di proporzioni assai grandi sia in altezza che in lunghezza, definita dai locali col nome \"La Pe\u00f1a\". Queste caratteristiche consentono alla roccia di rendere meno vigorose le onde del Mar dei Caraibi, soprattutto durante l'alta marea.\nAgricoltura.\nAnanas, cibo per bestiame (essenzialmente foraggio). Negli scorsi decenni, la porzione di terreno situata tra il Monte Carlo e gli immediati pressi di Los Naranjos, sono stati sfruttati per la coltivazione della canna da zucchero.\nIndustria.\nPrincipalmente abbigliamento, soprattutto articoli in pelle; in alternativa, si producono equipaggiamenti elettronici ed elettrici, and electronic equipment o apparecchiature mediche e farmaceutiche.\nInfrastrutture e trasporti.\nLa citt\u00e0 vede la presenza di 23 ponti. \u00c8 inoltre attraversata da diverse strade di importanza dell\u2019isola:\nAmministrazione.\nCome tutti gli altri comuni di Porto Rico, anche Vega Baja elegge il proprio sindaco per quattro anni allo scopo di amministrare la citt\u00e0. L'insegnante Marcos Cruz Molina \u00e8 stato sindaco dal 2013 (rieletto nel 2016) e Ebrahim Narv\u00e1ez \u00e8 il Presidente della Legislatura Municipale.\nLa citt\u00e0 fa parte del III distretto senatoriale di Porto Rico, il quale elegge due senatori."}
{"id": "895108", "revid": "70647", "url": "https://it.wikipedia.org/wiki?curid=895108", "title": "Regione delle Nazioni, Nazionalit\u00e0 e Popoli del Sud", "text": "La regione delle Nazioni, Nazionalit\u00e0 e Popoli del Sud \u00e8 una regione (\"kililoch\") dell'Etiopia sud-occidentale abitata da oltre 45 gruppi etnici.\nConfina a nord-ovest con la regione di Gambela e la Regione dei Popoli Etiopi del Sud-Ovest, a nord, ovest e sud-est con la regione di Oromia, e a est con la regione di Sidama. A sud ha un confine internazionale con il Kenya e a ovest con il Sudan del Sud.\nGeografia fisica.\nLa regione \u00e8 prevalentemente montuosa; tra i rilievi pi\u00f9 alti, il monte Gughe alto .\nNell'area centro-meridionale scorre il fiume Omo, che scorrendo verso sud sfocia nel lago Turkana, il cui margine settentrionale bagna la regione segnandone parte del confine con il Kenya.\nNell'area occidentale scorre il fiume \"Akobo\".\nAl confine orientale con la regione di Oromia \u00e8 situato il lago Abaya.\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 9 126 000 abitanti. Al censimento del 1994 il 93,2% della popolazione abitava in zone rurali. Il centro, l'est e il nord risultano essere le aree pi\u00f9 densamente popolate.\nReligioni.\nDi seguito sono riportate le religioni professate nella regione, secondo i dati raccolti nel censimento del 2007:\nEtnie e minoranze straniere.\nI gruppi etnici che popolano la regione sono:\nLingue.\nIl censimento del 2007 ha riportato che le lingue prevalentemente parlate sono il Sidama (19,59%), lo Welayta (10,48%), l'Hadiya (8%), il Gurage (7,13%), il Gamo (6,9%), il Kafa (5,36%) e l'Amarico (4,10%). Altre lingue parlate nella Regione sono il Kambaata, il Mello, il Goffa, il Gedeo e il Dima; a causa dell'elevato numero di lingue parlate nella regione, l'Amarico si \u00e8 affermata come lingua franca.\nNonostante la diffusione dell'Amarico, la maggior parte degli alunni sostiene i primi otto anni di istruzione primaria nella propria lingua madre, mentre tutta l'istruzione secondaria e superiore si svolge in lingua inglese.\nGeografia antropica.\nLa regione \u00e8 stata istituita nel 1995. Ha incorporato l'ex provincia di Gamo Gofa e parte del territorio delle ex province di Sidamo, Caffa e Ilubabor.\nIl referendum del 2019 ha sancito, con oltre il 98% dei voti favorevoli, la creazione di una nuova regione, la Regione di Sidama, che si \u00e8 separata dalla regione delle Regione delle Nazioni, Nazionalit\u00e0 e Popoli del Sud, e che \u00e8 stata effettivamente creata nel giugno 2020. In conseguenza del risultato del referendum, \u00e8 stato deciso che Auasa, che territorialmente ricade nella regione di Sidama, avrebbe continuato a essere anche sede transitoria del governo regionale delle \"Regione delle Nazioni, Nazionalit\u00e0 e Popoli del Sud\", per almeno altre due elezioni.\nIl 23 novembre 2021 \u00e8 stata completata la procedura, sancita da un ulteriore referendum approvato con oltre il 96% dei voti favorevoli, della creazione di una nuova regione, la \u201cRegione dei Popoli Etiopi del Sud-Ovest\u201d .\nSuddivisioni amministrative.\nLa regione \u00e8 divisa nelle seguenti 17 zone amministrative, e sei woreda speciali:\nDi seguito sono indicati i woreda speciali:\nInfrastrutture e trasporti.\nNella regione \u00e8 stata costruita, tra tante polemiche, la Diga Gilgel Gibe III, che alimenta la pi\u00f9 grande centrale idroelettrica d'Africa."}
{"id": "895109", "revid": "339392", "url": "https://it.wikipedia.org/wiki?curid=895109", "title": "Marina imperiale russa", "text": ""}
{"id": "895110", "revid": "486946", "url": "https://it.wikipedia.org/wiki?curid=895110", "title": "LVT 1 Alligator", "text": ""}
{"id": "895118", "revid": "1516087", "url": "https://it.wikipedia.org/wiki?curid=895118", "title": "Imperatore d'Etiopia", "text": "Imperatore d'Etiopia (Ge'ez: \u1295\u1309\u1220 \u1290\u1308\u1225\u1275, \"n\u0259gus\u00e4 n\u00e4g\u00e4st\", pi\u00f9 comunemente \"Negus Neghesti\", in italiano \"Re dei Re\") era il titolo che indicava il sovrano ereditario dell'Impero d'Etiopia, sino all'abolizione della monarchia nel 1975.\nL'imperatore era il capo di Stato e il capo di governo, detentore ultimo del potere esecutivo, legislativo e giudiziario. Un articolo del National Geographic Magazine defin\u00ec l'Etiopia imperiale \"nominalmente una monarchia costituzionale, ma nei fatti una autocrazia benevola\".\nStoria.\nNella dinastia Salomonide.\nLa restaurata dinastia Salomonide, che sosteneva di discendere dagli antichi sovrani axumiti, govern\u00f2 quasi ininterrottamente l'Etiopia dal XIII secolo al 1974. L'usurpatore maggiormente significativo fu Cassa Hailu, che le 1855 assunse il completo controllo sull'Etiopia e che fu incoronato Teodoro II, affermando di discendere dai Salomonidi per parte femminile. Dopo la sua sconfitta e morte, un altro membro della dinastia Salomonide, Cassa Mercha, divenne Giovanni IV; tuttavia, la sua discendenza per parte femminile dai Salomonidi era ben attestata. Sahle Mari\u00e0m, che discendeva dagli imperatori salomonidi in linea maschile diretta (pi\u00f9 giovane solo della linea di Gondar), ascese al trono imperiale dopo la morte Giovanni IV come Menelik II, ripristinando quindi la tradizionale linea di successione maschile salomonide.\nI pi\u00f9 famosi imperatori post-Teodoriani furono Giovanni IV, Menelik II e Hail\u00e9 Selassi\u00e9. L'imperatore Menelik II consegu\u00ec un'importante vittoria militare contro gli italiani nel marzo 1896 nella battaglia di Adua. Menelik perse per\u00f2 l'Eritrea in favore dell'Italia e il Gibuti in favore della Francia. Dopo Menelik, tutti gli imperatori furono salomonidi per parte femminile. La linea maschile, attraverso i discendenti del cugino di Menelik Taye Gulilat, esisteva ancora, ma era stata ampiamente messa da parte a causa del disgusto personale di Menelik per questo ramo della sua famiglia. I successori salomonidi di Menelik governarano l'Etiopia sino al colpo di Stato militare del 1974.\nDurante la colonizzazione italiana.\nIl 3 ottobre 1935, durante il regno di Hail\u00e9 Selassi\u00e9, il Regno d'Italia attacc\u00f2 l'Etiopia. Nonostante le sanzioni economiche inflitte dalla Societ\u00e0 delle Nazioni, l'esercito italiano, utilizzando in alcuni casi anche armi chimiche, sconfisse la resistenza delle forze armate etiopi ed entr\u00f2 nella capitale Addis Abeba il 5 maggio 1936, tre giorni dopo la partenza per l'esilio di Hail\u00e9 Selassi\u00e9. Il 9 maggio il primo ministro del paese invasore, Benito Mussolini, annunci\u00f2 che il re Vittorio Emanuele III diventava Imperatore d'Etiopia. L'Etiopia divenne quindi parte dell'Africa Orientale Italiana insieme a Eritrea e Somalia.\nDalla seconda guerra mondiale alla costituzione del 1995.\nDopo l'ingresso dell'Italia nella seconda guerra mondiale, nel 1941 le forze britanniche insieme alla resistenza etiope, che non si era mai arresa continuando a combattere nelle campagne del Paese durante i cinque anni di dominio italiano, con la Campagna dell'Africa Orientale Italiana riuscirono a riconquistare l'Impero. Hail\u00e9 Selassi\u00e9 rientr\u00f2 ad Addis Abeba il 5 maggio 1941 e fu ufficialmente reintegrato al trono nel 1942, seppur per alcuni anni limitato nei poteri in base al trattato anglo-etiope di quello stesso anno. Vittorio Emanuele III rinunci\u00f2 ufficialmente al titolo di Imperatore nel 1943.\nSia la carica di imperatore che la linea di successione al trono d'Etiopia furono rigorosamente definiti nelle due costituzioni adottate durante il regno di Hail\u00e9 Selassi\u00e9: quella del 16 luglio 1931 e quella riveduta del novembre 1955.\nL'ultimo monarca salomonide a regnare in Etiopia fu Amh\u00e0 Selassi\u00e9, figlio di Hail\u00e9 Selassi\u00e9, al quale venne offerto il titolo di \"Re\" d'Etiopia dal Derg, dopo la deposizione di suo padre, il 12 settembre 1974. Quando Amh\u00e0 Selassi\u00e9, diffidente, rifiut\u00f2 di tornare in Etiopia per governare, il Derg annunci\u00f2 che la monarchia era decaduta il 21 marzo 1975. Nel mese di aprile del 1989, Amh\u00e0 Selassi\u00e9 venne proclamato imperatore in esilio a Londra, con la sua successione retrodatata alla data della morte di Hail\u00e9 Selassi\u00e9 nell'agosto del 1975, invece della sua deposizione nel settembre del 1974. Nel 1993 un gruppo chiamato \"Consiglio della Corona d'Etiopia\", che comprende numerosi discendenti di Hail\u00e9 Selassi\u00e9, sostenne che il titolo di \"Negus Neghesti\" era ancora esistente e che era il legittimo capo dell'Etiopia. La Costituzione dell'Etiopia del 1995 conferm\u00f2 l'abolizione dell'impero.\nTitolo e trattamento.\nIl titolo di \"Re dei Re\", spesso tradotto imprecisamente in italiano \"Imperatore\", risale all'epoca dell'antica Mesopotamia, ma venne usato ad Axum dal re Sembrouthes (ca. 451 d.C.). In ogni caso, lo storico Yuri Kobishchanov fa risalire questo uso al periodo seguente la vittoria dei Persiani sui Romani nel 296-297. Il suo uso, almeno dal regno di Yekuno Amlak in poi, fece in modo che sia i funzionari subordinati che i governanti tributari, in particolare i governatori vassalli di Goggiam (che nel 1690 era dodicesimo nel protocollo degli Stati non dinastici), di Uollegg\u00e0, delle province costiere e pi\u00f9 tardi di Scioa, ricevettero il titolo onorifico di \"n\u0259gus\", la parola per \"re\".\nLa consorte dell'imperatore era chiamata \"\u0259tege\". L'imperatrice Zaudit\u00f9 us\u00f2 invece la forma femminile \"n\u0259g\u0259st\u00e4 n\u00e4g\u00e4st\" (\"Regina dei Re\") per dimostrare che regnava per proprio diritto e non us\u00f2 il titolo di \"\u0259tege\".\nLa successione.\nAlla morte del sovrano la successione al trono poteva essere reclamata da qualsiasi parente maschio con un legame di sangue con l'imperatore: figli, fratelli, zii o cugini. La primogenitura era preferita, ma non sempre applicata. Di conseguenza ci furono due fasi: la prima, impiegata occasionalmente prima del XX secolo, era di imprigionare tutti i possibili rivali dell'imperatore in un luogo sicuro, per limitare drasticamente la possibilit\u00e0 che minassero la stabilit\u00e0 dell'impero con rivolte o che contestassero la successione dell'erede apparente; la seconda, impiegata con sempre maggiore frequenza, prevedeva la selezione del nuovo imperatore da un consiglio di alti funzionari, sia laici che religiosi.\nLe tradizioni etiopiche non concordano sull'inizio dell'usanza di imprigionare i rivali su una \"Montagna dei Principi\". Una tradizione fa risalire questa pratica al re Zagu\u00e8 Yemrehana Crist\u00f2s, che si narra avesse ricevuto l'idea in sogno; lo storico Tadesse Tamrat scredita questa tradizione, sostenendo che i dati sulla dinastia Zagu\u00e8 rivelano troppe successioni contrastate. Un'altra tradizione, analizzata da Thomas Pakenham, afferma che tale pratica precedette la dinastia Zagu\u00e8, e che venne impiegata la prima volta a Debre Damo, che venne conquistato dalla regina Gudit nel X secolo, che vi fece isolare 200 principi sino alla loro morte; in ogni caso, Pakenham rileva che l'abate di Debre Damo, interrogato sulla questione, afferm\u00f2 di non conoscere tale storia. Taddesse Tamrat sostiene che tale pratica ebbe inizio durante il regno di Wedem Arad, in seguito alle lotte di successione che lui ritiene essere la verit\u00e0 dietro la serie di brevi regni dei figli di Iagbea Si\u00f2n. Un approccio costruttivista afferma che la tradizione venne usata occasionalmente, talora indebolita o decaduta, e che venne talvolta riutilizzata a pieno effetto dopo alcune sfortunate controversie. Lo stesso approccio afferma che la pratica inizi in tempi immemorabili, dato che l'usanza etiope permetteva a tutti gli agnati di succedere al governo delle terre della monarchia, a patto di non frammentare il regno.\nQuesti potenziali rivali vennero inizialmente imprigionati sull'Amba Geshen, sino a quando Ahmed Gragn non conquist\u00f2 e distrusse tale sito e, in seguito, dal regno di F\u0101siladas fino alla met\u00e0 del XVIII secolo, sul Wehni. Si dice che queste prigioni di montagna reali siano state di ispirazione per Rasselas, breve storia di Samuel Johnson.\nNonostante l'imperatore avesse in teoria potere illimitato sui propri sudditi, i suoi consiglieri ricoprirono un ruolo sempre pi\u00f9 importante nel governo dell'Etiopia, perch\u00e9 a molti sovrani succedettero bambini o anche principi incarcerati, i quali potevano lasciare la propria prigione con successo solamente con ausilio esterno. Di conseguenza, verso la met\u00e0 del XVIII secolo, gran parte del potere dell'imperatore era stato trasferito a membri della sua corte, come Ras Mikael Sehul di Tigr\u00e8, che detenne l'effettivo potere nell'impero e che elev\u00f2 e depose imperatori a piacimento durante la loro lotta per il controllo dell'intero regno.\nIdeologia.\nGli imperatori d'Etiopia derivavano il proprio diritto a governare da due pretese dinastiche: la loro discendenza dai re di Axum e la loro discendenza da Menelik I, figlio di Salomone e di Makeda, regina di Saba.\nLa pretesa della loro discendenza dai re di Axum deriva dalla pretesa di Iecuno Aml\u00e0c di essere discendente di Dil Na'od, attraverso suo padre. Tale pretesa al trono venne anche sostenuta dal suo matrimonio con la figlia dell'ultimo re Zagu\u00e8, da lui stesso ucciso in battaglia, nonostante gli etiopi non riconoscessero normalmente la discendenza per parte femminile.\nLa pretesa di discendere da Menelik I si basa invece sull'affermazione che anche i re di Axum fossero di Menelik I; la definitiva e meglio nota formulazione di ci\u00f2 \u00e8 presente nel Kebra Nagast. Mentre le informazioni sopravvissute di questi re non riescono a fare luce sulle loro origini, questa affermazione genealogica compare per la prima volta nel X secolo, ad opera di uno storico arabo. Le interpretazioni di questa pretesa variano notevolmente. Alcuni, tra cui molti etiopi, la accettano come un fatto evidente. All'estremo opposto molti, specialmente non etiopi, la classificano come propaganda, un tentativo di connettere la legittimit\u00e0 dello Stato alla Chiesa ortodossa etiope. Alcuni studiosi assumono un approccio pi\u00f9 moderato, tentando di trovare un collegamento tra Axum e il regno sud-arabo di Saba, o tra Axum e il regno di Giuda prima dell'esilio. A causa della mancanza di dati e fonti adeguate, non \u00e8 possibile attualmente determinare una teoria maggiormente probabile."}
{"id": "895121", "revid": "110157", "url": "https://it.wikipedia.org/wiki?curid=895121", "title": "Tug Dair", "text": "Tug Dair (in Somalo \"Togdheer\"; in arabo \u062a\u0648\u063a\u062f\u064a\u0631 \"T\u016bghdayr\") \u00e8 una regione della Somalia (38.663\u00a0km\u00b2; 941.000 abitanti) con capoluogo Burao. \u00c8 situata nello stato del Somaliland."}
{"id": "895125", "revid": "7390871", "url": "https://it.wikipedia.org/wiki?curid=895125", "title": "Get Smart un detective tutto da ridere", "text": ""}
{"id": "895126", "revid": "18323", "url": "https://it.wikipedia.org/wiki?curid=895126", "title": "Reichstag (Sacro Romano Impero)", "text": "Il Reichstag () o dieta imperiale fu il massimo organo legislativo del Sacro Romano Impero. \nLa sua evoluzione nei secoli port\u00f2 questa sorta di parlamento di pr\u00edncipi ad essere composto dai rappresentanti degli stati tedeschi che componevano l'impero, distinti in tre collegi elettorali (grandi elettori, principi e conti, citt\u00e0 imperiali). \nDal 1663 fu di fatto permanentemente in funzione (\"Immerw\u00e4hrender Reichstag\"), con sede a Ratisbona, in quanto i rappresentanti che lo componevano vi lavoravano tutto l'anno anche come plenipotenziari dei rispettivi principi deleganti. Tuttavia, era una perpetuit\u00e0 implicita non essendovi alcun documento ufficiale che la sancisse.\nEsso oper\u00f2 ininterrottamente fino alla sua soppressione unilaterale, di dubbia legittimit\u00e0 costituzionale, da parte dell'imperatore Francesco II d'Asburgo su pressione di Napoleone Bonaparte: nell'agosto del 1806 fu dichiarata cos\u00ec la fine dell'impero millenario. Per tradizione, con la cessazione del Sacro Romano Impero, continuarono ad essere chiamati \"Reichstag\" i parlamenti austriaco e tedesco nelle loro costituzioni imperiali successive.\nEtimologia e funzione.\nIl termine \"Reichstag\" si compone delle parole tedesche \"Reich\" (reame ma anche impero, o pi\u00f9 genericamente \"paese di una certa importanza\") e -\"tag\" (assemblea; qui il termine indica \"giorno\" in senso di \"data dell'assemblea\"; affine a dieta, derivante dal latino \"dies\" \"giorno\"). Il termine latino corrispondente era \"curia imperialis\" e tale dicitura era utilizzata soprattutto nella documentazione ufficiale prima del XVIII secolo.\nLa Dieta del Sacro Romano Impero esercit\u00f2 spesso la propria influenza sulla politica imperiale. Ecco perch\u00e9 alcuni storici definiscono Sacro Romano Impero come una \"repubblica oligarchica di principi tedeschi\" di cui l'imperatore era il presidente, almeno formalmente elettivo (anche se a pi\u00f9 riprese gli imperatori in carica riuscirono a far valere la successione dinastica).\nCome supremo organo decisionale della costituzione imperiale, il \"Reichstag\" esprimeva la diretta volont\u00e0 dei principi che vi erano rappresentati con propri deputati; non fu quindi un vero parlamento ma un organo rappresentativo dei maggiori principi tedeschi.\nStoria.\nDal 1663: il \u201c\"Reichstag\" perpetuo\u201d.\nNel 1663 venne istituita la \"Dieta perpetua\" (\"immerw\u00e4hrender Reichstag\"), con sede a Ratisbona, assemblea permanente dei rappresentanti degli ordini o Collegi elettorali che dal 1648 erano divenuti tre (Grandi Elettori, Principi e conti, Citt\u00e0 imperiali). Essa rappresentava i soli principi tedeschi e non pi\u00f9 i loro popoli.\nSino al 1663 la dieta imperiale fu convocata una quarantina di volte, e si riun\u00ec per un periodo che poteva andare da alcune settimane fino a qualche mese. Quando non era ancora un'istituzione permanente dell'impero, la dieta aveva inizio con la lettura della \"Proposizione Imperiale\", ovvero l'ordine del giorno, che era stabilito dall'imperatore, e terminava con la lettura e la promulgazione delle decisioni della dieta (\"recessus imperii\"). L'ultima dieta prima dell'istituzione della dieta perpetua fu convocata a Ratisbona, per trattare argomenti che non erano stati considerati dalla pace di Vestfalia.\nNon esiste alcuna decisione formale che fece di quella del 1663 la dieta \"perpetua\", ma ci\u00f2 era implicito nelle disposizioni della pace di Vestfalia. La dieta - secondo l'opinione della moderna storiografia - non divenne mai un vero parlamento, n\u00e9 un organo permanente di rappresentanza del popolo, ma rimase un'istituzione che rappresentava stati e i principi elettori. Divenne ben presto una riunione di rappresentanti, cui ben raramente prendevano parte i principi imperiali. Non per questo la sua importanza pu\u00f2 essere considerata marginale: anche l'atto che, di fatto, pose fine al Sacro Romano Impero (\"Reichsdeputationshauptschluss\") venne deliberato dalla Dieta.\nDopo il 1792.\nEra composto dagli \"Stati dell'impero\" cio\u00e8 da quelle entit\u00e0 sovrane (\"Reichsst\u00e4nde\") che avevano diritto di seggio e di voto nella Dieta perpetua che dal 1667 si teneva al Reichstag di Ratisbona. Tali stati erano distinti e suddivisi per collegi elettorali, per fede religiosa, e distribuiti nei 10 circoli o Province dell'impero per un totale di 108 voti e seggi. Il numero dei suoi componenti fu sempre fluttuante fino alla fine, sia nel numero dei Grandi Elettori che in quello dei Principi. Gli Elettori, inizialmente sette, arrivarono a raggiungere a met\u00e0 del XVIII secolo il numero di nove membri, con l'aggiunta del regno di Boemia, reintrodotto per volont\u00e0 di Maria Teresa d'Asburgo. Il numero dei Principi ecclesiastici fu intorno alle 37 unit\u00e0 con relativi voti, dopo le soppressioni avvenute con il protestantesimo; quello dei Principi laici di circa 63 con l'aggiunta dei \"Nuovi Principi\" introdotti dalla met\u00e0 del XVII secolo e 9 terre secolarizzate (ex principati ecclesiastici passati a principi protestanti). Con la Pace di Westfalia del 1648, vi fu aggiunto con diritto di voto anche il Collegio delle libere citt\u00e0 imperiali che poteva esprimere il proprio voto solo dopo che gli altri due collegi avevano raggiunto voto unanime.\nComposizione.\nGli stati sovrani aventi diritto di voto (Reichsst\u00e4nde) avevano un preciso ordine di precedenze. Di seguito si elencano gli stati suddivisi per collegi elettorali, secondo l'ordine di precedenza di voto ed indicando tra parentesi il circolo imperiale di appartenenza:\nDopo il Trattato di Lun\u00e9ville.\nCon la Pace di Luneville le gravose condizioni imposte da Napoleone sconvolsero la struttura dell'impero. Anche la composizione della sua Dieta fu profondamente mutata nella presenza dei suoi membri. Molti dei principati ecclesiastici scomparvero, venendo assorbiti dai principati laici che ampliarono i propri possessi. Nuovi principi furono introdotti con diritto di voto al Reichstag. I tre collegi elettorali che componevano il Reichstag subirono cos\u00ec delle trasformazioni.\nIl Consiglio del Grandi Elettori vide aboliti i due elettorati ecclesiastici di Treviri e di Colonia, mentre quello di Magonza fu cambiato in quello di Aschaffenburg. Furono aggiunti nel collegio i nuovi elettori di Salisburgo, Assia Kassel, W\u00fcrttemberg e Baden e tali rimasero fino alla fine dell'impero, nonostante le richieste dello zar di Russia di creare un nuovo elettorato in favore del duca di Meclemburgo Schwerin.\nIl consiglio dei Grandi elettori \u00e8 cos\u00ec composto:\nIl collegio dei Principi raggiunge invece, dopo il 1801, 131 voti e seggi:\nIl collegio delle citt\u00e0 imperiali continu\u00f2 ad esistere sebbene molte citt\u00e0 fossero progressivamente annesse dai vari principati limitrofi:\nIl Reichstag in Germania.\nCon la caduta del Sacro Romano Impero e la costituzione post-napoleonica della Confederazione Germanica (\"Deutscher Bund\", 1815) venne ricostituito il \"Reichstag\" a Francoforte con gli stati superstiti: \nCon il nuovo Impero tedesco (\"Deutsches Reich\") la sede del Reichstag divenne finalmente Berlino. Era presieduto dai capi di governo prussiani e cancellieri dell'impero e dai deputati eletti a suffragio universale diretto. Il Reichstag imperiale non aveva di fatto alcuna influenza decisionale sulla politica imperiale ormai dominata dai prussiani. Infatti era affiancato dal \"Bundesrat\", l'assemblea dei rappresentanti dei 25 principi tedeschi superstiti federati con la Prussia, dove l'imperatore assumeva la figura di sovrano quasi assoluto. A tale proposito si parlava di \"Kaiserreich\", individuando con tale termine la monarchia federale tedesca a differenza dell'antico \"Reich\" che designava il primo impero come entit\u00e0 statale, ma senza individuarne la forma monarchica.\nNella costituzione imperiale del 1871, il Reichstag era formato da 382 membri eletti a suffragio universale, diretto ed a scrutinio segreto, che esercitava, con un mandato di 5 anni, il potere legislativo insieme al Consiglio federale (\"Bundesrat\") in un sistema bicamerale perfetto, dove, cio\u00e8, l'accordo delle maggioranze di entrambe le camere era necessaria e sufficiente per l'approvazione di ogni legge. Di tale composizione ben 236 deputati erano prussiani. Questa costituzione, per\u00f2, subordinava l'assemblea nazionale a quella federale, in quanto il Reichstag poteva non essere convocato al momento della convocazione del Bundesrat, ma non l'inverso. Va aggiunto, inoltre, che la dieta non influenzava n\u00e9 esprimeva alcun voto sul Cancelliere, la cui nomina era esclusivamente affidata all'arbitrio dell'Imperatore.\nRepubblica di Weimar e Germania nazista.\nLa Costituzione della Repubblica di Weimar (1919), affidava il potere legislativo esclusivamente al Reichstag. Il Reichsrat poteva solo opporsi alle leggi approvate dalla dieta, provocando una procedura di conciliazione tra le due camere, la quale se non portava ad una conclusione positiva avrebbe condotto ad un referendum o alla promulgazione della legge o alla sua non promulgazione a seconda che la dieta avesse espresso il suo voto favorevole con una maggioranza dei due terzi. Al Reichstag, inoltre, veniva attribuita la nomina del governo, infatti, il Cancelliere ed i ministri, bench\u00e9 nominati dal Presidente della Repubblica, avevano bisogno della fiducia della camera \"nazionale\", senza la quale erano obbligatorie le dimissioni.\nDopo la seconda guerra mondiale il Reichstag, nella Repubblica Federale Tedesca, \u00e8 stato sostituito dal Bundestag (\"Dieta federale\"), unico detentore del potere legislativo federale, mentre nella Repubblica Democratica Tedesca dalla Camera del popolo, legislatore unicamerale. Il Bundesrat, infatti, ha solo il potere di ritardare l'approvazione delle leggi o di promuoverne delle modifiche. I rapporti con l'esecutivo sono disciplinati dall'articolo 63 della legge fondamentale, il quale dispone che il Cancelliere federale sia eletto senza dibattito dalla Dieta federale su proposta del Presidente federale. La medesima camera pu\u00f2 esprimere la propria sfiducia solo eleggendone uno nuovo contestualmente (cosiddetta \"sfiducia costruttiva\").\nIl Reichstag in Austria.\nVi fu un \"Reichstag\" in Austria nel 1848-1849; il termine fu successivamente evitato e nel 1861 fu introdotto il \"Reichsrat\" per sottolineare la sua funzione meramente consultiva nei confronti dell'imperatore. Con il compromesso austro-ungarico del 1867, tuttavia, anche il parlamento ungherese si pot\u00e9 chiamare \"Reichstag\"."}
{"id": "895131", "revid": "453768", "url": "https://it.wikipedia.org/wiki?curid=895131", "title": "Municipio Roma XVII", "text": "Municipio Roma XVII, gi\u00e0 Circoscrizione XVII, fu il nome della diciassettesima suddivisione amministrativa di Roma Capitale, in parte ricadente nell'area nord-ovest del centro storico.\nCon la delibera numero 11 dell'11 marzo 2013, l'Assemblea Capitolina lo accorpa con l'ex Municipio Roma I ed istituisce il nuovo Municipio Roma I.\nGeografia fisica.\nTerritorio.\nIl suo territorio era suddiviso in tre Zone Urbanistiche e la sua popolazione cos\u00ec distribuita:\nIl territorio si estendeva sui seguenti rioni:\ne sui seguenti quartieri:\nI confini erano:"}
{"id": "895134", "revid": "287204", "url": "https://it.wikipedia.org/wiki?curid=895134", "title": "Adolf Stieler", "text": "Stieler \u00e8 noto per aver dato un significativo contributo allo sviluppo della cartografia in Germania, che raggiunse il suo apice con l'Atlante Stieler da lui curato.\nVita.\nStieler nacque da una famiglia agiata di Gotha (suo padre era sindaco e consigliere di corte) e frequent\u00f2 il ginnasio nella sua citt\u00e0 natale. In seguito studi\u00f2 giurisprudenza a Jena e Gottinga, per poi essere assunto alle dipendenze della corte dei Sassonia-Coburgo-Gotha nel 1796.\nSotto il duca Ernesto II di Sassonia-Gotha-Altenburg Gotha si era tramutata nella \"Weimar delle scienze naturali\", e grazie all'ambiente favorevole Stieler pot\u00e9 sviluppare il proprio interesse alla geografia e cartografia, fino a fondare la scuola cartografica di Gotha.\nLe doti cartografiche di Stieler vennero presto scoperte da Franz Xaver von Zach, il creatore dell'osservatorio astronomico di Gotha, che gli diede lezioni e fece pubblicare le sue prime carte nelle \"Allgemeine Geographische Ephemeriden\" apparse a Weimar presso l'editore Bertuch. Per la stessa casa editrice Stieler disegn\u00f2 carte geografiche per il maggiore atlante tedesco del tempo, l\"Allgemeiner Hand-Atlas der ganzen Erde\", cos\u00ec come per la \"Topographisch-militairische Charte von Teutschland in 204 Sectionen\" (\"Carta topografico-militare della Germania in 204 sezioni\"). Le carte di Stieler vennero apprezzate anche da altri editori e fu cos\u00ec che egli inizi\u00f2 la collaborazione con Justus Perthes, che sarebbe durata per tutta la sua vita.\nNel 1815 Stieler propose a Perthes di pubblicare un atlante che si distinguesse per \"praticit\u00e0 del formato, maggiore precisione possibile, chiarezza e completezza, nonch\u00e9 adeguata scelta e regolarit\u00e0 della proiezione e della scala, qualit\u00e0 della carta e della stampa, cura della colorazione e prezzo contenuto\". Il cos\u00ec denominato \"Stielers Handatlas\" (\"Atlante Stieler\"), che era formato da 50 tavole, fu dato alle stampe in fascicoli tra il 1817 e il 1823 e riscosse col tempo un notevole successo, anche oltre la morte dell'autore, avvenuta nel 1836; di fatto l'Atlante Stieler rappresent\u00f2 il meglio della produzione geografica tedesca tra la seconda met\u00e0 del XIX secolo e l'inizio del Novecento."}
{"id": "895136", "revid": "770634", "url": "https://it.wikipedia.org/wiki?curid=895136", "title": "Nordovest (Somalia)", "text": "Nordovest (in Somalo \"Woqooyi Galbeed\"; in arabo\u0648\u0642\u0648\u064a \u063a\u0644\u0628\u064a\u062f \"W\u016bq\u016by Ghalbayd\" conosciuta anche come Fossa dell'Elefante ovvero \"Maarodi Jeex\") \u00e8 una regione dello Stato federale del Somaliland, in Somalia.\nIl capoluogo \u00e8 Hargheisa.\nIn questa regione sono presenti i seguenti distretti:"}
{"id": "895138", "revid": "117503704", "url": "https://it.wikipedia.org/wiki?curid=895138", "title": "Identit\u00e0 di Newton", "text": "In matematica, le identit\u00e0 di Newton, dette anche formule di Newton\u2013Girard, descrivono le relazioni che legano i polinomi simmetrici elementari con altri polinomi simmetrici ottenuti mediante somme di potenze. Possono essere anche interpretate come relazioni che legano i coefficienti di un polinomio monico con le sue radici, pi\u00f9 precisamente, con la somma delle radici, la somma dei quadrati delle radici etc. Furono scoperte da Isaac Newton nel 1666 circa; egli probabilmente non era a conoscenza di un precedente lavoro di Albert Girard del 1629. Queste identit\u00e0 hanno applicazioni immediate in molti campi della matematica, fra cui la teoria di Galois, la teoria degli invarianti, la teoria dei gruppi, il calcolo combinatorio, e anche al di fuori di essa, come per esempio nella relativit\u00e0 generale.\nEnunciato in forma relativa ai polinomi simmetrici elementari.\nSe formula_1 sono variabili, si definisca, per formula_2, il polinomio formula_3 come la somma delle formula_4-esime potenze di formula_1, cio\u00e8:\nPer \"k\"\u00a0\u2265\u00a00 siano \"e\"\"k\"(\"x\"1,\u2026,\"x\"\"n\") i polinomi simmetrici elementari, cio\u00e8, la somma di tutti i possibili prodotti di \"k\" variabili distinte:\nLe identit\u00e0 di Newton possono essere allora enunciate come:\nper tutti i \"k\"\u00a0\u2265\u00a01. In particolare, per i primi valori di \"k\":\nCaso delle radici di un polinomio.\nSi consideri un polinomio di grado \"n\" con esattamente \"n\" radici nell'anello in cui si sta lavorando:\ndove formula_11 sono le radici e formula_12 sono i coefficienti.\nDefiniamo la \"somma di potenze\"\nAllora le identit\u00e0 di Newton forniscono:\nDa queste relazioni possiamo facilmente ottenere utili formule che esprimono la somma delle potenze in termini dei coefficienti:\nInfine possiamo risolvere le espressioni per fornire i coefficienti come somma di potenze:\ne cos\u00ec via.\nApplicazione per calcolare il polinomio caratteristico di una matrice (o di un operatore).\nSe il polinomio in considerazione \u00e8 il polinomio caratteristico di un operatore lineare (o di una matrice), allora le sue radici sono gli autovalori dell'operatore (o della matrice).\nSi verifica che in questo caso ciascun formula_29 \u00e8 la traccia della potenza \"j\"-esima della matrice: \nLe identit\u00e0 di Newton forniscono cos\u00ec un metodo per calcolare il polinomio caratteristico di una matrice senza fare uso del determinante, poich\u00e9 gli formula_31 possono essere ricavati in funzione dei formula_32 Si noti che, per applicare questo metodo, non \u00e8 necessario calcolare effettivamente gli autovalori, ma solo la loro somma, la somma dei loro quadrati etc. In particolare, gli autovalori potrebbero non esistere nemmeno nel campo in cui si considerano i coefficienti della matrice (per esempio, la matrice potrebbe essere a coefficienti reali ma con autovalori complessi), ma i calcoli che vengono effettuati sono tutti svolti nel campo dei coefficienti della matrice."}
{"id": "895141", "revid": "1471997", "url": "https://it.wikipedia.org/wiki?curid=895141", "title": "Y\u016brei", "text": "Gli sono i fantasmi della tradizione giapponese. Il nome \u00e8 composto dai kanji e . Sono talvolta chiamati anche , , o anche con i pi\u00f9 generici nomi di e .\nCome per le controparti occidentali, si tratta di anime dei defunti che sono incapaci di lasciare il mondo dei vivi e raggiungere in pace l'aldil\u00e0.\nOrigine.\nSecondo la tradizione giapponese, tutti gli esseri umani hanno uno spirito/anima o ; quando muoiono, il \"reikon\" lascia il corpo e resta in attesa del funerale e dei riti successivi, prima di potersi riunire ai propri antenati nell'aldil\u00e0. Se le cerimonie sono svolte nel modo appropriato, lo spirito del defunto diventa un protettore della famiglia, a cui torna a far visita ogni anno ad agosto durante la festa \"Obon\", nella quale i vivi porgono ai defunti i propri ringraziamenti. \nTuttavia, nel caso di morti improvvise e violente, o se i riti funebri non sono stati effettuati, o ancora se lo spirito \u00e8 trattenuto al mondo dei vivi da forti emozioni, il \"reikon\" pu\u00f2 trasformarsi in \"y\u016brei\" ed entrare in contatto con il mondo fisico. Non tutti gli spiriti che si trovano in queste condizioni per\u00f2 si trasformano in \"y\u016brei\", perch\u00e9 agire sul mondo fisico dal mondo spirituale richiede una grande forza mentale o emotiva.\nLo y\u016brei pu\u00f2 infestare un oggetto, un posto o una persona, e pu\u00f2 essere scacciato solo dopo aver celebrato i riti funebri o risolto il conflitto emotivo che lo tiene legato al mondo dei vivi, anche se sono presenti delle forme di esorcismo.\nAspetto.\nAll'inizio, la tradizione non attribuiva agli \"y\u016brei\" un aspetto differente da quello dei comuni esseri umani.\nNel tardo XVII secolo, durante il periodo Edo, si diffuse il gioco del \"Hyakumonogatari Kaidankai\", molto popolare ancora oggi, che consiste nel raccontare a turno una storia dell'orrore (\"kaidan\", termine non pi\u00f9 in voga, sostituito nel giapponese moderno dall'inglese \"horror\") e poi spegnere una luce; si credeva che quando l'ultima luce si fosse spenta uno \"y\u016brei\" si sarebbe manifestato. I \"kaidan\" divennero oggetto di letteratura, opere teatrali e dipinti, e gli \"y\u016brei\" cominciarono ad assumere degli attributi che permettevano al pubblico di identificarli immediatamente tra i personaggi.\nIl primo esempio dell'aspetto ormai canonico di uno \"y\u016brei\" \u00e8 \"Il fantasma di Oyuki\", un ukiyo-e di Maruyama \u014ckyo.\nEsorcismi.\nIl modo pi\u00f9 semplice per liberarsi di uno \"y\u016brei\" \u00e8 soddisfare il suo desiderio, eliminando la sua ragione per restare in questo mondo; spesso significa trovare i suoi resti e dargli la dovuta sepoltura. Nel caso di \"onry\u014d\" questo per\u00f2 significa dar seguito alla sua vendetta, cosa non sempre possibile, e inoltre le loro emozioni sono sufficientemente forti da sopravvivere anche dopo che lo scopo sia stato raggiunto. In questo caso \u00e8 necessario un esorcismo, del quale per\u00f2 esistono diversi tipi. Nel buddhismo i monaci possono celebrare dei riti volti a facilitare il passaggio dello spirito nella sua prossima reincarnazione. Nello shintoismo \u00e8 possibile recitare un \"norito\" (una preghiera rituale) con lo stesso scopo oppure usare un \"ofuda\", un foglio con impresso il nome di un kami del quale assorbe il potere, che vengono premuti sulla fronte del posseduto o sparsi nell'area infestata. In almeno un caso, per placare uno spirito vendicativo lo si \u00e8 deificato: dopo la morte in esilio di Sugawara no Michizane si verificarono epidemie e carestie, mentre la capitale sub\u00ec tempeste e inondazioni, diversi fulmini colpirono il palazzo imperiale e morirono alcuni dei figli dell'Imperatore Daigo, che, su consiglio della corte convinta che Michizane fosse diventato un \"gory\u014d\", per placarlo bruci\u00f2 l'ordine di esilio, deliber\u00f2 che fosse venerato con il nome e eresse in suo onore il tempio di Kitano a Ky\u014dto."}
{"id": "895142", "revid": "486946", "url": "https://it.wikipedia.org/wiki?curid=895142", "title": "LVT 2 Water Buffalo", "text": ""}
{"id": "895145", "revid": "123921040", "url": "https://it.wikipedia.org/wiki?curid=895145", "title": "Laura Dubini", "text": "Biografia.\nAppartenente ad una famiglia di industriali lombardi, \"privilegiata per nascita, educazione e anche per bellezza, precisa e infaticabile\", giornalista del \"Corriere della Sera\" a partire dagli anni settanta, si occup\u00f2 di moda per moltissimi anni e solo successivamente approd\u00f2 alla redazione spettacoli scrivendo di musica classica e operistica, la grande passione della sua vita.\nAmmalata di tumore fin dal 1989, rimase a lavorare per il \"Corriere\" nonostante l'impegno lavorativo le togliesse molte energie. Il 6 giugno 2006 annunci\u00f2 con una lettera al giornale che si stava sottoponendo ad una nuova, faticosissima, cura sperimentale. Al punto da definirsi con gli amici \"Laura bionica\". Seguita da Umberto Veronesi, fu pi\u00f9 volte testimonial in tv della sua malattia.\nSempre nel 2006 vinse il Premio Ischia per il giornalismo e si impegn\u00f2 in alcune battaglie in favore della libert\u00e0 di ricerca scientifica.\nMor\u00ec a Milano la notte del 10 marzo 2007, 22 giorni prima del suo 60\u00b0 compleanno a causa di un tumore."}
{"id": "895151", "revid": "1452073", "url": "https://it.wikipedia.org/wiki?curid=895151", "title": "Stearina", "text": "La stearina o tristearina \u00e8 un trigliceride derivante dalla condensazione di tre molecole di acido stearico con il glicerolo. Si cominci\u00f2 a usarla dal 1818, per la preparazione di candele, nell'apprettatura di tessuti e per la preparazione di unguenti. \u00c8 una sostanza biodegradabile non solubile in acqua.\nLa sua formula chimica \u00e8 C3H5(C18H35O2)3 (o semplicemente C57H110O6).\nCome altri trigliceridi presenta una cristallizzazione polimorfica. A diversi sistemi cristallini corrispondono diverse temperature di fusione:\nMescolata a idrossido di sodio, si usa per la preparazione del sapone; la reazione di idrolisi basica forma glicerina e stearato di sodio:\nStearina commerciale.\nViene chiamata stearina nel mercato degli oli e materie grasse la frazione solida a temperatura ambiente di oli e grassi.\nNon \u00e8 una tristearina pura, ma una miscela di trigliceridi ad alto punto di fusione.\nLa pi\u00f9 diffusa \u00e8 la stearina dell'olio di palma composta tipicamente da trigliceridi POP e PPP. La temperatura di fusione della stearina dell'olio di palma va da 46,6 a 53,8\u00a0\u00b0C ed \u00e8 inferiore a quella della tristearina.\nNella produzione della maggioranza delle candele, cosiddette steariche, da ormai molto tempo l'utilizzo di tristearina o stearine commerciali \u00e8 stato soppiantato da paraffine e cere di derivazione petrolifera.\nLa stearina viene anche usata come decapante e flussante quando si devono effettuare saldature a stagno."}
{"id": "895154", "revid": "287204", "url": "https://it.wikipedia.org/wiki?curid=895154", "title": "Yurei", "text": ""}
{"id": "895155", "revid": "63716", "url": "https://it.wikipedia.org/wiki?curid=895155", "title": "Yuurei", "text": ""}
{"id": "895157", "revid": "1858216", "url": "https://it.wikipedia.org/wiki?curid=895157", "title": "Aborto ritenuto", "text": "L'aborto ritenuto o aborto interno \u00e8 caratterizzato dalla morte intrauterina dell'embrione senza successiva espulsione del materiale ovulare.\nDescrizione.\nLa sintomatologia che indirizza il sospetto verso l'aborto ritenuto \u00e8 caratterizzata dalla regressione dei fenomeni simpatici che accompagnano la gravidanza, dalla mancanza di movimenti del feto, dalla mancanza di battito fetale e, se avviene nel secondo trimestre, dalla montata lattea. Sono generalmente assenti, invece, contrazioni e metrorragia.&lt;br&gt;\nLa diagnosi \u00e8 ecografica: l'ecografia mostra infatti l'assenza di movimenti e di battito fetale, con possibili echi disorganizzati o sacco fetale anembrionario (il cosiddetto \"uovo cieco\"). L'HCG pu\u00f2 rimanere alto, per la possibile permanenza di parte di trofoblasto attivo.&lt;br&gt;\nLa terapia dell'aborto interno che si verifichi prima di 12 settimane di gestazione \u00e8 l'aspirazione o svuotamento della cavit\u00e0 uterina, mentre, se la gravidanza \u00e8 in fase pi\u00f9 avanzata, \u00e8 possibile l'inserimento di ovuli vaginali a base di prostaglandine che portano all'espulsione del materiale embrionale."}
{"id": "895160", "revid": "287204", "url": "https://it.wikipedia.org/wiki?curid=895160", "title": "Maximo Park", "text": ""}
{"id": "895164", "revid": "1259603", "url": "https://it.wikipedia.org/wiki?curid=895164", "title": "Battaglia del grano", "text": "La battaglia del grano fu una campagna lanciata durante il regime fascista da Benito Mussolini, allo scopo di perseguire l'autosufficienza produttiva di frumento dell'Italia. La campagna ebbe successo nell'ottenere l'aumento della produzione nazionale di grano e nella conseguente diminuzione del disavanzo della bilancia commerciale, ma and\u00f2 a scapito di altre colture, specialmente di quelle basilari per l'industria zootecnica e, in genere, dell'armonico sviluppo dell'agricoltura nazionale.\nStoria.\nNel 1925 il Regno d'Italia risultava importatore netto di 25 milioni di quintali di frumento, su un consumo totale di 75 milioni di quintali.Per ribaltare questa situazione, provocante un passivo nella bilancia commerciale italiana, venne studiata la \"Battaglia del grano\", una campagna che aveva lo scopo di far raggiungere la completa autosufficienza dall'estero di questa fondamentale fonte alimentare per la nazione, un'anticipazione della politica autarchica inaugurata dal regime nel 1935. La \"battaglia\" venne proclamata durante la seduta notturna della Camera dei deputati del 20 giugno 1925.\nIl 4 luglio venne costituito, con regio decreto, il Comitato permanente del grano. Questo era presieduto da Mussolini e ne facevano parte Giuseppe Belluzzo, ministro per l'economia nazionale, Alessandro Brizi, direttore generale dei servizi dell'agricoltura, Gino Cacciari, Enrico Fileni, Antonio Marozzi, in rappresentanza della Confederazione nazionale fascista degli agricoltori, Franco Angelini, Novello Novelli, Luigi Razza, rappresentanti della Federazione nazionale sindacati fascisti dell'agricoltura, e quindi Antonio Bartoli, Emanuele de Cillis e Nazareno Strampelli.\nDurante la seduta d'insediamento, Mussolini tracci\u00f2 le linee generali d'intervento, seguendo la falsariga degli studi dell'On. Prof. Arrigo Serpieri. Si indicava quindi come non strettamente necessario aumentare la superficie coltivata a grano e, soprattutto, di non togliere terreno ad altre colture, che potevano essere pi\u00f9 redditizie e, in ogni caso, necessarie al complesso dell'economia nazionale. Veniva quindi considerata unanimemente adeguata la cifra di ettari raggiunta con le semine del 1924.\nL'intervento doveva quindi rivolgersi principalmente all'aumento del rendimento medio di grano per ettaro, in quanto un aumento medio anche modesto avrebbe dato risultati globali notevoli.\nIl Comitato permanente del grano doveva perci\u00f2 affrontare tre problemi principali:\nContemporaneamente alla seduta d'insediamento del Comitato, il prof. Serpieri stesso partecipava ad una riunione dell'Accademia dei Georgofili a Firenze, in cui esponeva le proprie idee in merito alla legge da poco approvata, augurandosi che essa producesse effetti positivi sui terreni dell'Italia meridionale, soprattutto sui latifondi. Questi costituivano uno dei problemi storici pi\u00f9 grandi per il sud; erano infatti coltivati essenzialmente a pascolo o ad agricoltura estensiva, con padroni non residenti e quindi poco inclini all'applicazione di migliorie, e perci\u00f2 poco produttivi. Serpieri premeva per l'espropriazione dei latifondi da parte dello Stato e per la loro riassegnazione in piccoli lotti a contadini e braccianti, che avrebbe dato luogo a sviluppo qualitativo e quantitativo della produzione oltrech\u00e9 benefici effetti sociali ed economici per il mezzogiorno.\nMussolini si rivolse quindi a tutte le Cattedre ambulanti sul territorio nazionale per avere un riscontro sulla situazione reale, ma soprattutto per coinvolgerle nella battaglia del grano. Tanto che, a parte alcune risposte compiacenti, ricevette risposte affermative, ma totalmente condizionate dal rispetto di determinati cambiamenti rispetto alla situazione del tempo.\nGeneralmente il Nord Italia, che aveva gi\u00e0 intrapreso la strada dell'agricoltura intensiva, richiedeva l'intervento pubblico in termini di migliori fertilizzanti e razionalizzazione delle colture, mentre il Sud, pi\u00f9 arretrato ed ancora legato ai problemi del latifondo, richiedeva a gran forza radicali interventi di trasformazione fondiaria.\nSentiti i pareri delle varie Cattedre ambulanti locali, il Comitato dette il via ai primi provvedimenti di legge:\nFurono inoltre incrementati i finanziamenti per le cattedre ambulanti, aumentandone il numero soprattutto al Sud e affidando loro il compito di istituire campi dimostrativi di almeno un ettaro in ogni comune. Ci\u00f2 al fine di aumentare la propaganda e la sperimentazione agraria. Ulteriori finanziamenti vennero poi concessi alle regie stazioni agrarie ed ai vari istituti agrari, mentre in ogni provincia venne istituita una commissione per la propaganda granaria.\nVennero assunti alcuni provvedimenti per il credito agrario, rivolti ad incoraggiare dissodamenti e l'elettrocoltura soprattutto per le aree a coltura estensiva del Sud e per quelle appena bonificate. Infine un altro decreto introdusse i concorsi a premi tra gli agricoltori per la produzione frumentaria.\nLe autorit\u00e0 fasciste, nell'intento di aumentare la produzione di frumento, arrivarono ad osteggiare apertamente coltivazioni di vegetali ritenuti \"vili e minori\". Tra questi i broccoli, le cime di rapa, il farro, le lenticchie e le rape. Tentarono quindi in maniera sistematica di convincere i coltivatori a sostituirle con il grano. Un tentativo di convincere gli abitanti di Castelluccio di Norcia a coltivare la loro valle a grano al posto delle tradizionali lenticchie caus\u00f2 quasi un tumulto. L'esperimento fu fortunatamente accantonato dopo che una coltivazione di grano sperimentale si rivel\u00f2 fallimentare a causa della particolare climatologia della valle.\nL'aumento totale della produzione venne realizzato sviluppando due fattori principali: la superficie coltivata e la produttivit\u00e0 per ettaro.\nLo sviluppo della superficie coltivata venne portato avanti soprattutto grazie alla bonifica integrale realizzata su tutto il territorio nazionale, in particolar modo nell'Agro Pontino ed in Maremma, ma in parte anche con la destinazione alla cerealicoltura di terreni prima destinati ad altre colture.\nL'aumento delle rese unitarie fu dovuto invece a:\nInoltre la cultura agraria delle masse contadine fu affidata alle cattedre ambulanti di agricoltura curate dalla Federconsorzi che, attraverso i Consorzi Agrari provinciali, assunse un ruolo fondamentale nella distribuzione dei mezzi per l'agricoltura e per l'ammasso dei prodotti.\nA partire dal 1927 per\u00f2 il mercato mondiale fu caratterizzato da un crollo repentino dei prezzi ed il governo fu costretto, per continuare a seguire la propria linea economica basata sull'autarchia, a difendere il reddito degli agricoltori imponendo dazi protettivi all'importazione del grano.\nConseguenze.\nSecondo l'economista Domenico Preti, la Battaglia del grano andrebbe inquadrata in una politica intesa ad operare una generalizzata compressione dei consumi primari, che venne realizzata sia riducendo nel corso del Ventennio il consumo pro-capite di grano degli italiani, sia peggiorando la loro dieta alimentare, lasciando cio\u00e8 che i cereali (meno costosi di altri generi alimentari pi\u00f9 ricchi come carne, latte, grassi, vino ecc.) andassero a coprire una quota pi\u00f9 ampia del loro fabbisogno calorico e proteico. Secondo tale autore, si pu\u00f2 sinteticamente definire come una politica alimentare destinata a fornire alla gran massa della popolazione calorie al pi\u00f9 basso costo possibile, il che si tradusse in pratica in un grave scadimento dell'alimentazione delle larghe masse soprattutto contadine.\nSecondo uno studio pubblicato nel 2020, lo stimolo della Battaglia all\u2019adozione dei concimi e dei perfezionamenti tecnici nella produzione di grano ebbe effetti inattesi. In particolare, inducendo un\u2019accelerazione della transizione della forza lavoro dall\u2019agricoltura all\u2019industria, l'aumento di produttivit\u00e0 agricola generato dalla Battaglia del Grano favor\u00ec lo sviluppo economico locale nel lungo periodo. Tali risultati sono in linea con altri studi che enfatizzano gli effetti positivi di politiche volte a migliorare la produttivit\u00e0 agricola su industrializzazione e sviluppo economico.\nNello stesso anno per l'Italia si registra anche il primato per la produzione di frumento per ettaro: la produzione statunitense, fino ad allora considerata la prima, raggiungeva infatti 8,9 quintali di frumento per ettaro, mentre quella italiana era quasi doppia, contando 16,1 quintali per ettaro."}
{"id": "895165", "revid": "124883002", "url": "https://it.wikipedia.org/wiki?curid=895165", "title": "Ordine di Santiago", "text": "L'Ordine di Santiago o Ordine di San Giacomo di Compostela o Ordine di San Giacomo della Spada (in latino: \"Ordo Militaris Sancti Iacobi de la Spatha\", in spagnolo:\"Orden de Santiago\") \u00e8 un antico ordine monastico-militare sorto nel XII secolo nel Regno di Le\u00f3n e reso dinastico nel 1492.\nDeve il proprio nome al santo patrono di Spagna, Giacomo il Maggiore, sotto la cui egida i Cristiani della Galizia e delle Asturie iniziarono nel IX secolo a combattere i Musulmani di Spagna.\nStoria.\nFondazione.\nLa prima fondazione dell'Ordine fu militare, quando nell'anno 1170 il re Ferdinando II di Le\u00f3n incaric\u00f2 un gruppo di cavalieri conosciuti come i frati de Caceres di difendere la citt\u00e0 di Caceres, che dovettero poi abbandonare una volta conquistata dai Musulmani.\nLa fondazione religiosa si attribuisce al re Alfonso VIII di Castiglia, con l'approvazione di papa Alessandro III mediante una bolla del 5 luglio 1175. La regola originale dell'Ordine fu composta dal cardinale Alberto Morra (futuro papa Gregorio VIII).\nI cavalieri dell'Ordine di Santiago accettarono i voti di povert\u00e0 e obbedienza. Tuttavia, all'organizzarsi scelsero la regola degli Agostiniani invece che quella Cistercense e che i propri membri non fossero obbligati a fare voto di castit\u00e0 e potessero contrarre matrimonio (alcuni dei fondatori erano sposati). La bolla di Alessandro III raccomandava il celibato, ma lo statuto precisava: \u00abIn coniugale castit\u00e0, vivendo senza peccato, imitano ai primi padri, perch\u00e9 \u00e8 meglio sposarsi che bruciare\u00bb.\nAlfonso VIII cedette all'ordine Ucl\u00e9s (1174), diventando sin da allora la principale casa dell'ordine stesso, poi Moya e Mira (1211), alle quali si unirono in seguito Osa, Montiel e Alhambra.\nL'Ordine fino al 1523.\nI cavalieri di Santiago parteciparono alla riconquista dei marchesati di Teruel e Castellon e combatterono nella Battaglia di Las Navas de Tolosa (1212). I monarchi Castellanoleonesi concessero all'Ordine privilegi che permisero ad esso di ripopolare estese regioni dell'Andalusia e della Murcia.\nDurante il XV secolo l'ordine spost\u00f2 il suo raggio d'azione nella Sierra Morena prendendo come luogo di residenza delle maestranze il paese di Llerena, producendo una forte crescita demografica in tutta la zona.\nCon il passare del tempo e la fine o il rallentamento della Reconquista, l'Ordine di Santiago si vide implicato in lotte interne alla Corona di Castiglia. Allo stesso tempo, gli immensi beni dell'ordine obbligarono l'ordine stesso a sostenere le pretese della corona. Essendo il gran Maestro dell'ordine molto influente, non erano rare le lotte interne per la conquista del potere. Si arriv\u00f2 ad un tale punto di discredito presso il popolo che alla morte nel 1493 dell'allora gran Maestro Alonso de Cardenas, i Re Cattolici chiesero alla Santa Sede di mettere fine alla corruzione e agli scandali. Cos\u00ec con la supplica dei re Alessandro VI concedette a loro l'amministrazione dell'ordine, ricompensa che poteva essere vista come un ringraziamento per gli sforzi fatti per proteggere la fede cattolica.\nCon la morte di Ferdinando il Cattolico, l'amministrazione pass\u00f2 per successione all'imperatore Carlo V, e il papa Adriano VI un\u00ec per sempre la corona spagnola con l'ordine di Santiago, Ordine di Calatrava e Ordine militare di Alc\u00e1ntara nel 1523. Sino ad allora il gran maestro era eletto dal consiglio dei tredici, cos\u00ec chiamato perch\u00e9 composto da tredici cavalieri designati tra i governatori dell'ordine.\nEvoluzione successiva fino ad oggi.\nOggi l'Ordine di Santiago esiste ancora, sotto la Corona spagnola. Attualmente conta 35 cavalieri e 30 novizi. Nell'Ordine sono ammessi solo aspiranti di nobile estrazione. Fino al 1653 l'ascendenza nobile veniva controllata solo nella genealogia paterna, dopo di che furono apportate modifiche ai requisiti e si chiese anche la nobilt\u00e0 di ascendenza nella linea materna.\nAltri requisiti essenziali per entrare a far parte dell'Ordine sono l'obbligo per il richiedente di essere cattolico praticante, di essere figlio legittimo dei genitori, i quali a loro volta devono essere figli legittimi e lo stesso requisito \u00e8 richiesto per i nonni, e non deve discendere da non-cristiani."}
{"id": "895173", "revid": "339392", "url": "https://it.wikipedia.org/wiki?curid=895173", "title": "Lingua balochi", "text": ""}
{"id": "895176", "revid": "124829723", "url": "https://it.wikipedia.org/wiki?curid=895176", "title": "Giovanni Orelli", "text": "Biografia.\nGiovanni Orelli nacque a Bedretto, Svizzera, il 30 ottobre del 1928. Era cugino del poeta e critico Giorgio Orelli. Studi\u00f2 a Zurigo e alla Cattolica di Milano, dove ottenne la laurea in filologia medioevale e umanistica con Giuseppe Billanovich. Trascorse gran parte della sua vita a Lugano, dove - fino all'et\u00e0 del pensionamento - fu professore nel locale liceo cantonale. La sua carriera letteraria inizi\u00f2 nel 1965 con il romanzo \"L'anno della valanga\" (Premio Veillon).\nNel 1972, con il romanzo \"La festa del ringraziamento\", Orelli fu insignito del Premio Schiller. Nel 1997 ottenne il premio Gottfried Keller per l'insieme della sua opera. Considerato un ottimo prosatore, il docente leventinese percorse anche la via della poesia, sia in lingua che in dialetto (dialetto di Bedretto). Politicamente impegnato, esponente dapprima del Partito socialista autonomo e collaboratore del suo settimanale \"Politica nuova\"; aderente al Partito Socialista Svizzero venne eletto e mantenne la funzione di deputato al Gran Consiglio del Canton Ticino per una legislatura, mentre nel quadriennio precedente, pur essendo eletto, dovette rinunciare a causa dell'incompatibilit\u00e0 quale docente cantonale.\nIl 17 maggio 2012 a Soletta la Fondazione Schiller gli confer\u00ec, assieme a Peter Bichsel, il massimo premio letterario svizzero, il Gran Premio Schiller, per l'insieme della sua produzione letteraria."}
{"id": "895177", "revid": "81646", "url": "https://it.wikipedia.org/wiki?curid=895177", "title": "Fenotipi", "text": ""}
{"id": "895180", "revid": "112459699", "url": "https://it.wikipedia.org/wiki?curid=895180", "title": "Rifugio Quintino Sella al Monviso", "text": "Il rifugio Quintino Sella al Monviso, noto pi\u00f9 brevemente come rifugio Quintino Sella, \u00e8 un rifugio situato nel comune di Crissolo (CN), in Valle Po nelle Alpi Cozie a 2640 m s.l.m.\nStoria.\nIl rifugio Quintino Sella fu costruito tra il 1904 ed il 1905, ed inaugurato il 23 luglio 1905. All'epoca era conosciuto come rifugio Quintino Sella al Lago Grande per distinguerlo da un secondo rifugio con lo stesso nome, il rifugio Quintino Sella superiore. Quest'ultimo si trovava nella parte alta del vallone delle Forciolline, a quota 2950\u00a0m, presso la fontana del Sacripante; fondato nel 1881 come rifugio Sacripante, venne ristrutturato nel 1886 e dedicato a Quintino Sella, scomparso l'anno precedente. \nConsisteva in una costruzione in muratura rivestita internamente di legno ed era dotato di due camere con stufa; le ridottissime dimensioni (5\u00a0m di lunghezza per 2,7\u00a0m di larghezza) per\u00f2 lo facevano assomigliare pi\u00f9 ad un odierno bivacco che non ad un rifugio. Il rifugio Sella superiore rimase attivo, anche se come gi\u00e0 detto pi\u00f9 come un moderno bivacco, fino al 1932, quando fu distrutto da un incendio; restaurato e riaperto l'anno successivo, fu distrutto da valanghe nel 1936, e definitivamente abbandonato.\nIl rifugio Sella attuale aveva in origine una capienza di 63 posti; fu ampliato una prima volta nel 1927 (ala Sud), ed una seconda tra il 1975 ed il 1979 (ala nord), portando la capienza massima a 145 posti, con 20 posti nel locale invernale. Nel 1956 fu costruita e consacrata, sul piazzale del rifugio, una cappella dedicata alla memoria dei caduti sul Monviso.\nCome accennato, il rifugio \u00e8 intitolato a Quintino Sella, fondatore del Club Alpino Italiano ed organizzatore della prima spedizione completamente italiana a giungere in vetta al Monviso.\nCaratteristiche.\nIl rifugio si trova in una conca sotto la parete est del Monviso, su un promontorio roccioso posto sopra il Lago Grande di Viso, che lo separa dalla parete della montagna.\nSi tratta di una costruzione in pietra a tre piani, suddivisa in tre corpi costruttivi principali, costruiti in fasi successive.\n\u00c8 dotato di impianto elettrico alimentato da centralina idraulica. Offre servizio di bar, ristorante ed alberghetto, ed \u00e8 dotato di docce e servizi igienici. La capienza standard \u00e8 di 83 persone.\nDal 2007 il rifugio \u00e8 dotato di collegamento Internet satellitare, realizzato dalla Regione Piemonte nell'ambito del programma \"Wi-Pie\". \u00c8 stata anche installata una webcam che, nel periodo di apertura, permette di avere una visuale aggiornata ogni 5 minuti sul versante Est del Monviso.\nAccesso.\nL'accesso \"classico\" al rifugio avviene da Pian del Re, seguendo il sentiero V13 (2.30 - 2.45 h). Altre possibili vie di accesso diretto (escludendo le traversate da altri rifugi) sono:\nAscensioni.\n\u00c8 il punto di partenza classico per la salita in vetta al Monviso lungo la via normale (parete sud). \u00c8 anche il punto d'appoggio principale per affrontare la salita al Monviso lungo la parete Est o per il canalone Coolidge.\nAltre possibili ascensioni fattibili dal rifugio:\nD'inverno, numerose sono le cascate di ghiaccio affrontabili sul versante Est del Viso, tra cui ricordiamo la salita al colle nord delle Cadreghe per il Couloir Claude.\nTraversate.\n\u00c8 tappa del Giro di Viso, giro tutt'intorno al Monviso passando di rifugio in rifugio.\n\u00c8 anche punto di arrivo di una tappa della Grande Traversata delle Alpi (GTA), percorso escursionistico sulle Alpi Occidentali."}
{"id": "895181", "revid": "1442080", "url": "https://it.wikipedia.org/wiki?curid=895181", "title": "Pppd", "text": "pppd (abbreviazione di point-to-point protocol daemon) \u00e8 un demone tipico dei sistemi GNU/Linux e di altri sistemi Unix-like che permette di realizzare connessioni di rete punto-punto mediante il protocollo PPP usando modem analogici o Adsl.\nFunzionamento.\nIl file eseguibile relativo a tale comando \u00e8 di utilit\u00e0 per i vari utenti, ma non \u00e8 essenziale per l'avvio del sistema e pertanto si trova nella directory codice_1 (secondo lo standard FHS) ed il cui proprietario \u00e8 l'utente root.\nIn fase di instaurazione della connessione viene eseguito lo script codice_2, che esegue tutti gli script contenuti nella directory codice_3.\nSimilarmente, in fase di chiusura della connessione viene eseguito lo script codice_4, che esegue tutti gli script contenuti nella directory codice_5.\nL'autenticazione viene effettuata tramite i protocolli PAP o CHAP, usando le credenziali memorizzate rispettivamente nei file codice_6 e codice_7.\nEsempi di utilizzo.\nLa sintassi generale del comando \u00e8:\n pppd [\"ttyname\"] [\"speed\"] [\"opzioni\"]\nIl parametro \"ttyname\" indica il nome del dispositivo a caratteri da usare per la trasmissione e ricezione dei dati, senza il prefisso codice_8 (es. codice_9 indica il dispositivo codice_10).\nIl parametro \"speed\" specifica la velocit\u00e0 di connessione in bit per secondo.\nTra le opzioni principali vi sono:\nLe opzioni comuni sono contenute nel file codice_12, che sono prese in considerazione prima di quelle specificate da riga di comando."}
{"id": "895182", "revid": "4506", "url": "https://it.wikipedia.org/wiki?curid=895182", "title": "Necropoli del Sorbo", "text": ""}
{"id": "895188", "revid": "30445", "url": "https://it.wikipedia.org/wiki?curid=895188", "title": "Ecozona paleartica", "text": "Lecozona paleartica o regione paleartica o Paleartico \u00e8 una delle otto ecozone che dividono la superficie terrestre. Tra queste \u00e8 quella di maggiore estensione.\nIl paleartico include l'Europa, l'Asia a nord dell'Himalaya, l'Africa settentrionale e la zona nord e centrale della penisola arabica. Insieme all'ecozona neartica costituisce l'ecozona olartica.\nI biomi presenti in questa regione sono: la tundra, la taiga, la foresta decidua temperata, gli ecosistemi mediterranei, la prateria temperata e il deserto temperato.\nLa regione ha solo due famiglie esclusive di mammiferi, entrambe roditori: quella a cui appartiene il ghiro del deserto e quella dei ratti-talpa ciechi."}
{"id": "895190", "revid": "108107", "url": "https://it.wikipedia.org/wiki?curid=895190", "title": "Lingua kalaallisut", "text": ""}
{"id": "895191", "revid": "76963", "url": "https://it.wikipedia.org/wiki?curid=895191", "title": "Tooru Niimura", "text": "Biografia.\nKyo cominci\u00f2 la sua carriera musicale a 15 anni e a 18 anni si spost\u00f2 da Kyoto a Osaka, dove familiarizz\u00f2 con la sua prima band \"Gesshoku\". Qui ne conobbe molte altre tra cui l'ultima chiamata \"Haijin Kurobarazoku\" che lasci\u00f2 dopo aver conosciuto Kisaki e Shinya con i quali fond\u00f2 nel 1996 i \"La;Sadie`s\". Ma questa band si sciolse un anno dopo in seguito alla dipartita di Kisaki, e fu ribattezzata con il nome Dir en grey in seguito all'entrata del nuovo bassista Toshiya e gli altri membri Kaoru, Die e Shinya.\nOltre a cantare, scrive tutti i testi componendo talvolta delle musiche (\"[s]\", \"The Domestic Fucker Family\", \"Ugly\", \"Children\").\nLa dote innata che lo fa spiccare nel panorama della musica rock giapponese \u00e8 la sua voce: Kyo possiede una voce versatile e potente , capace di raggiungere svariate ottave, con la quale pu\u00f2 passare rapidamente da un canto pulito e melodico ad un cupo growl ad un acustissimo scream in maniera repentina. Con scream e growl parla di rabbia e sofferenza e accompagna gli argomenti dei suoi testi che, come lui stesso ha dichiarato in pi\u00f9 di un'intervista, non tratteranno mai di cose allegre. \nKyo negli anni degli inizi si era guadagnato il soprannome \"kawaii\" (dal giapponese: carino, piccolo -\u00e8 alto 1.62-), datogli dalle fan, assieme al suffisso -chan. Pi\u00f9 di una volta ha dichiarato di odiare entrambi (in un messaggio per il fan club [a knot], alla fine, passando davanti alla telecamera dice \"E smettetela di chiamarmi -chan\"). Si faceva chiamare \"Warumono\" (\u60aa\u8005= persona cattiva).\nPrima di far parte dei Dir en grey era membro dei Tsuki Shyoku, Visun, Masquerade, e infine dei La:Sadie's, band nella quale erano presenti 4 degli attuali membri dei Dir en grey, Kaoru, Daisuke e Shinya (all'epoca non c'era ancora l'attuale bassista, Toshiya)."}
{"id": "895192", "revid": "438678", "url": "https://it.wikipedia.org/wiki?curid=895192", "title": "Il ritorno del campione", "text": "Il ritorno del campione (\"The Stratton Story\" o \"The Life of Monte Stratton\") \u00e8 un film del 1949 diretto da Sam Wood.\n\u00c8 la vera storia di Monty Stratton, pitcher dei Chicago White Sox, che, a causa di un incidente di caccia, perde una gamba, ma incoraggiato dalla moglie, si allena e torna a giocare come e meglio di prima. Gli interpreti del film sono James Stewart e June Allyson.\nTrama.\nIl giovane texano Monty Stratton lavora quotidianamente nella sua fattoria ma, appassionato di baseball, si reca a piedi alle partite con i Wagner Wild Cats, al campo di allenamento che dista dieci miglia da casa sua. Barney Wile, ex ricevitore, intuisce le possibilit\u00e0 del ragazzo e lo convince che, con la squadra giusta, potrebbe arrivare a giocare anche nella major league. Barney allena per tutto l'inverno Monty: gli organizza poi un incontro con Jimmy Dikes, il manager dei Chicago White Sox. Anche se all'inizio Dykes si dimostra riluttante a visionare il giovanotto di campagna, quando lo vede lanciare ne resta fulminato.\nMonty si inserisce nella squadra e, ingenuo com'\u00e8, subisce la mascalzonate dei compagni, come quella di un altro giocatore che gli soffia la ragazza. Monty per\u00f2 riconquista la graziosa Ethel con la sua sincerit\u00e0 e dolcezza. Messo finalmente sotto contratto, Monty passa la prima stagione in panchina. L'unico lancio che gli riesce di fare \u00e8 quello che fa scagliando la palla in maniera cos\u00ec potente che viene chiamato ad allenarsi ad Omaha. Il giovane, deciso a dichiararsi con Ethel, le dice che prima di sposarla vuole avere la possibilit\u00e0 di dimostrarle tutte le sue capacit\u00e0 come giocatore professionista. Monty si dimostra cos\u00ec bravo sul campo che ben presto pu\u00f2 mantenere la promessa fatta ad Ethel, sposandola. I due aspettano un bambino e Monty affida la moglie alle cure di sua madre, alla fattoria, mentre lui prosegue la stagione sui campi di baseball.\nQuando il piccolo nasce, Monty ritorna a casa. Ethel vorrebbe che loro due vivessero sempre insieme, cosa che al momento non \u00e8 possibile. Il marito, comunque, le dimostra il suo amore imparando, per farla contenta, anche a ballare. Passa qualche mese: durante un giro per le campagne a caccia di conigli, Monty ha un grave incidente: inciampa e, cadendo a terra, preme il grilletto del fucile, sparandosi a una gamba. Ethel, preoccupata, va a cercarlo: ritrova il marito ferito, ma ormai \u00e8 troppo tardi per curare l'infezione e i medici sono costretti ad amputare la gamba.\nL'ex giocatore ora passa il suo tempo nella depressione con la moglie che attende pazientemente che lui superi quel momento terribile. Vedendo il suo bambino che fa i primi passi, Monty si scuote e si pente di aver passato tutto quel tempo ad autocommiserarsi. Si mette d'impegno a imparare ad usare la sua gamba artificiale: non solo, ricomincia ad allenarsi con Ethel che gli annuncia di aspettare un altro figlio. In primavera, tutti restano scioccati nello scoprire che Monty ha convinto l'allenatore a inserirlo in squadra: anche se pieno di dubbi, affronta tutte le difficolt\u00e0 e gli ostacoli, vincendo la partita. Da quel momento, Monty ritorner\u00e0 a giocare vincendo ancora molte volte nel corso della sua carriera.\nProduzione.\nIl film fu prodotto dalla Metro-Goldwyn-Mayer (MGM). Venne girato con il titolo di lavorazione \"The Life of Monte Stratton\" avvalendosi della consulenza tecnica del vero Monty Stratton, allenando James Stewart nei lanci. Le scene di baseball vennero girate al Wrigley Field di Chicago e al Gilmore Field di Hollywood e nei campi dell'American League di Chicago, Cleveland, Detroit e Washington.\nDistribuzione.\nDistribuito dalla Metro-Goldwyn-Mayer (MGM), il film fu presentato in prima mondiale il 21 aprile 1949 a Cleveland, nell'Ohio. Fu poi proiettato a Londra il 5 maggio 1949 e quindi a New York, il 12 maggio, per uscire in seguito nelle sale statunitensi nel giugno 1949."}
{"id": "895193", "revid": "287204", "url": "https://it.wikipedia.org/wiki?curid=895193", "title": "Santa Isabel", "text": "Il termine Santa Isabel \u00e8 un toponimo spagnolo e portoghese che letteralmente significa \"Santa Isabella\" e pu\u00f2 assumere diversi significati:"}
{"id": "895194", "revid": "1652134", "url": "https://it.wikipedia.org/wiki?curid=895194", "title": "Ordine costantiniano di San Giorgio (Napoli)", "text": "Il Sacro militare ordine costantiniano di San Giorgio \u00e8 un ordine religioso cavalleresco di collazione, da ultimo legato alla casata dei Borbone-Due Sicilie.\nLe sue origini vengono tradizionalmente fatte risalire all'imperatore Costantino, dal quale sarebbe stato costituito dopo la vittoria contro Massenzio nella battaglia di Ponte Milvio, successo ottenuto grazie al favore divino manifestatosi con l'apparizione in cielo della croce accompagnata dalla scritta \u201cIn hoc signo vinces\u201d. \u00c8 perci\u00f2 considerato il pi\u00f9 antico ordine cavalleresco della cristianit\u00e0, nonch\u00e9 il pi\u00f9 antico in assoluto.\nL'Ordine si propone la glorificazione della croce, la propagazione della fede cattolica e la difesa della Chiesa apostolica romana, cui \u00e8 strettamente legato. Condizione necessaria, infatti, per divenire membri dell'Ordine \u00e8 professare la religione cattolica apostolica romana.\nL'Ordine, inoltre, si propone anche di dare il suo maggior contributo d'azione e di attivit\u00e0 alle due grandi opere eminentemente sociali dell'assistenza ospedaliera e della beneficenza.\nL'ordine \u00e8 conteso dalla morte di Ferdinando Pio di Borbone-Due Sicilie nel 1960, cos\u00ec come il ruolo di capo della casata dei Borbone Due Sicilie. A rivendicare il titolo di Gran Maestro dell'Ordine sono i principi Carlo di Borbone-Due Sicilie, Duca di Castro (ramo detto napoletano) come riconosciuto dal Consiglio di Stato Italiano, e Pietro di Borbone Due Sicilie, Duca di Calabria (ramo detto spagnolo).\nL'Ordine del ramo Napoli, guidato dal principe Carlo di Borbone-Due Sicilie, Duca di Castro, gode dello status consultivo del Consiglio economico e sociale delle Nazioni Unite a New York, Ginevra e Vienna.\nRelativamente alla Legge 178/51, i due rami dell'Ordine sono riconosciuti dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri.\nStoria.\nOrigini.\nLa fondazione dell'ordine si attribuisce tradizionalmente all'imperatore romano Costantino I, e collocata nel 313, e all'imperatore bizantino Isacco II Comneno, della dinastia degli Angeli (che si dichiarava discendente di Costantino) nel 1190, ad imitazione degli ordini monastico militari sorti in oriente a seguito delle crociate. Su ordine del gran maestro Alessio V Angelo Flavio Comneno, Imperatore d'Oriente, i Cavalieri Costantiniani parteciparono alla prima crociata dal 1099. Nel 1209 l'Ordine partecip\u00f2 alla Crociata Albigese, voluta dal papa Innocenzo III, agli ordini del gran maestro Alessio Andrea Angelo Flavio Comneno.\nUna delle prime menzioni scritte di questo ordine \u00e8 costituita dal breve apostolico \"Quod alias\" di papa Giulio III, con cui il pontefice riconosceva la dignit\u00e0 di gran maestro dell'ordine ad Andrea Angelo Flavio Comneno. La cronologia storicamente accertata dei gran maestri inizia pertanto da questi, morto nel 1580. Suo fratello Girolamo era stato co-gran maestro a partire dagli anni '70 del XVI secolo fino alla sua morte, ma ad Andrea successe il nipote Pietro II dal 1580 fino alla morte nel 1592. Gli successe a sua volta il figlio maggiore Giovanni Andrea (1569-1630), alla cui morte il magistero pass\u00f2 al nipote Angelo (ancora minore d'et\u00e0 fino al 1634), morto nel 1678. Gli succedettero il fratello Marco, ma per poco, poich\u00e9 mor\u00ec l'anno dopo, ed in seguito un altro fratello, Girolamo, morto nel 1687, cui successe il fratello Giovanni Andrea, l'ultimo della famiglia, morto nel 1703. Sopravvisse loro una nipote di nome Laura, figlia di Girolamo, suora nel 1756.\nIl periodo farnesiano.\nL'ultimo discendente del casato, il principe Giovanni Andrea Angelo Flavio Comneno, nel 1698, concesse il gran magistero dell'ordine al duca di Parma Francesco Farnese e il contratto di cessione venne sancito dal breve papale \"Sincerae fidei\" di papa Innocenzo XII del 1699.\nGli statuti dell'ordine subirono una revisione nel 1706 e una conferma definitiva della cessione al casato farnense con bolla papale \"Militantis Ecclesiae\" di papa Clemente XI del 1718. In quell'anno il duca scelse come sede dell'ordine la chiesa di Santa Maria della Steccata, da allora detta anche \"chiesa magistrale\". \nTale conferma papale, fu anche frutto della costituzione di un reparto militare che combatt\u00e9 in difesa della cristianit\u00e0. Infatti a partire dal febbraio del 1717, venne creato il Reggimento Costantiniano, per dare supporto alle truppe della Repubblica di Venezia e del Sacro Romano Impero contro i Turchi in Dalmazia. Il Reggimento, comandato dal conte piacentino Federico dal Verme e da altri nobili, era composto da 8 compagnie, per un totale complessivo di circa 2000 uomini.\nNel 1727 all'ultimo discendente della dinastia dei Farnese, il duca Antonio Farnese, succedette nel gran magistero dell'ordine, per scelta di quest'ultimo, l'infante di Spagna don Carlo di Borbone, figlio della nipote Elisabetta Farnese.\nDopo il 1736 quando l'Austria occup\u00f2 Parma, Carlo di Borbone mantenne le sue funzioni di gran maestro ed il controllo della chiesa di Santa Maria della Steccata, anche se era gi\u00e0 sovrano di Napoli. Asceso al trono di Spagna con il nome di Carlo III, cedette al suo figlio terzogenito, l'infante don Ferdinando, oltre al Regno delle Due Sicilie, il gran magistero costantiniano, trasmissibile ai figli maschi primogeniti (\"primogeniti farnesiani\"). Il trasferimento del gran magistero dell'ordine costitu\u00ec un atto separato, avvenuto dieci giorni dopo il passaggio del trono di Napoli e Sicilia.\nIn seguito l'ordine venne tramandato a tutti i successori sul trono delle Due Sicilie ed ha continuato ad essere conferito fino ad oggi, nell'ambito del patrimonio dinastico della famiglia dei Borbone.\nLa disputa dinastica tra il ramo \"\"ispano-napoletano\" e quello \"franco-napoletano\"\".\nL'ordine \u00e8 conteso dalla morte di Ferdinando Pio di Borbone-Due Sicilie, avvenuta nel 1960, insieme al ruolo di capo della casata dei Borbone Due Sicilie.\nGoverno.\nL'ordine ha la seguente organizzazione: \nGradi.\nVengono inoltre concesse per particolari meriti verso l'Ordine, le seguenti medaglie di benemerenza: \nConcessione e suddivisione.\nSi pu\u00f2 divenire membri dell'Ordine per cooptazione, esclusivamente su presentazione di membri di alto lignaggio o per motu proprio del Gran Maestro. Non si chiede di essere ammessi all'Ordine, ma si viene invitati a farne parte.\nI membri vengono suddivisi in 3 categorie in base allo \"status\" personale:\nPrivilegi araldici.\nI membri hanno diritto a dotare il proprio stemma araldico delle insegne dell'Ordine Costantiniano, rispettando le seguenti norme araldiche:"}
{"id": "895197", "revid": "22356", "url": "https://it.wikipedia.org/wiki?curid=895197", "title": "Paralititan", "text": ""}
{"id": "895199", "revid": "80598", "url": "https://it.wikipedia.org/wiki?curid=895199", "title": "Laura Olivari", "text": "Biografia.\nEsordisce giovanissima vincendo il Festival di Genova. Sotto la guida del maestro Gian Piero Reverberi approda a Milano, dove incide il 45 giri \"Le strade del mondo\", sigla originale del programma televisivo Rai \"Gulliver\", composta dallo stesso Gian Piero Reverberi insieme a Fabrizio De Andr\u00e9, su testi di Simonetta e Vaime. Successivamente incide la canzone di Fred Bongusto \"E il giorno se ne va\", colonna sonora del film \"Il divorzio\" (1970), con Vittorio Gassman e Anna Moffo.\nNonostante l'iniziale successo, la partecipazione a diverse trasmissioni televisive, tra cui \"Settevoci\", e la sua bella voce, che i critici definiscono un mix di tonalit\u00e0 tra Mina e Caterina Valente, silenziosamente lascia il mondo della musica leggera e dello spettacolo per ritornare nella sua citt\u00e0 e dedicarsi interamente alla famiglia.\nNegli ultimi anni \u00e8 tornata a fare alcune fugaci apparizioni. Nel 2008 \u00e8 stata impegnata nello spettacolo \"Io sono nato a Genova\", in cui sulla scena ha interpretato le pi\u00f9 belle canzoni di Bindi, De Andr\u00e9, Lauzi, Paoli e Tenco, accompagnata da un gruppo musicale.\nDallo spettacolo \u00e8 stato tratto un CD, pubblicato alla fine dello stesso anno.\nNel 2021 partecipa all'album tributo a Sergio Endrigo dal titolo \"Il Giardino di Sergio\" dove propone l'intensa \"Ti Amo\"\nDiscografia.\nCompilation.\n2021 AA.VV -Il Giardino di Sergio (Ti Amo)"}
{"id": "895200", "revid": "2373", "url": "https://it.wikipedia.org/wiki?curid=895200", "title": "Regione Paleartica", "text": ""}
{"id": "895205", "revid": "124123", "url": "https://it.wikipedia.org/wiki?curid=895205", "title": "Francesco Bruno (botanico)", "text": "Ha compiuto gli studi universitari presso la Universit\u00e0 di Palermo, dove \u00e8 stato allievo di Luigi Montemartini.\nDal 1940 al 1951 ha diretto l'Osservatorio Malattie delle Piante dell'Assessorato Agricoltura e Foreste della Sicilia.\nDal 1939 al 1968 \u00e8 stato titolare della cattedra di Botanica e Direttore dell'Orto botanico di Palermo. \n\u00c8 stato promotore e fondatore della Facolt\u00e0 di Agraria di Palermo."}
{"id": "895211", "revid": "31886", "url": "https://it.wikipedia.org/wiki?curid=895211", "title": "Sistema luminoso di avvicinamento", "text": "Il sistema luminoso di avvicinamento (in inglese: \"Approach Lighting System\", abbreviato in ALS) \u00e8 un ausilio alla navigazione aerea posizionato al suolo in prossimit\u00e0 di una pista di atterraggio. Viene utilizzato dal pilota durante la fase finale del volo e fornisce, a seconda della tipologia, indicazioni sulla direzione, distanza angolo di discesa ottimali per l'atterraggio. \u00c8 di particolare utilit\u00e0 in condizioni di scarsa visibilit\u00e0, di notte e nell'ultima fase di una procedura di avvicinamento strumentale condotta in IFR.\nCaratteristiche generali.\nLe caratteristiche della visione umana sono ottimali per gestire gli spostamenti sulla superficie ma non quelli all'interno di uno spazio tridimensionale. La necessit\u00e0 di ovviare a tali lacune, che in campo aeronautico determinerebbero maggiori rischi, ha spinto allo studio e all'implementazione di adeguati ausili visivi luminosi posizionati sulle piste e nelle vicinanze degli aeroporti. Nella fasi del volo maggiormente critiche, come l'avvicinamento finale e l'atterraggio, il pilota ha la necessit\u00e0 di avvalersi di sistemi luminosi specifici che lo aiutino a tenere sotto controllo, con l'immediatezza che solo la visione diretta pu\u00f2 dare, l'assetto dell'aeromobile rispetto al sentiero ottimale di discesa, l'asse pista, e la distanza da essa.\nLe caratteristiche ottimali di questi sistemi luminosi si riassumono nel \"principio delle quattro C\":\nInoltre gli ALS devono avere caratteristiche di frangibilit\u00e0 tali da minimizzare i rischi per gli aeromobili in caso di atterraggi imprecisi.\nTipologie.\nNella categoria degli ALS rientrano varie tipologie di apparati che differiscono per configurazione, informazioni fornite e funzionamento:\nALS semplice.\nConsiste in una serie di luci posizionate lungo l'estensione dell'asse centrale della pista d'atterraggio fino a una distanza di non meno di 420 m dalla soglia della pista stessa con serie di luci trasversali della larghezza compresa tra 18 e 30 m posizionate fino a una distanza di 300 m dalla soglia pista. Tale configurazione fornisce al pilota in avvicinamento indicazioni circa la distanza dalla zona di contatto, di allineamento con l'asse pista e di disallineamento dell'aeromobile rispetto al piano orizzontale.\nLe luci di un ALS semplice devono essere fisse (non lampeggianti) di colore tale da non essere confuse con altre luci aeronautiche al suolo o con illuminazione circostante. Ciascuna luce, posizionata lungo l'estensione dell'asse centrale della pista, deve essere costituita da una singola lampada oppure da una barra luminosa di minimo 3 m di lunghezza.\nPALS.\nIl PALS fornisce al pilota in avvicinamento indicazioni di distanza rispetto alla soglia pista, di allineamento con il prolungamento dell'asse pista e di assetto dell'aeromobile rispetto al piano orizzontale. Le piste associate ad avvicinamenti strumentali di precisione devono essere dotate di PALS.\nPer piste per le quali siano previste procedure in bassa visibilit\u00e0 di Categoria I, il sistema si compone di una serie di luci bianche poste lungo il prolungamento dell'asse pista, da 60 m prima della soglia fino a 900 m dopo. Le luci sono trifilari 600 m prima, bifilari 300 m prima e monofilari fino alla soglia pista. Sono inoltre installate delle ulteriori luci disposte su cinque linee ortogonali al prolungamento dell'asse pista, di larghezza decrescente man mano che ci si avvicina alla pista: la prima linea \u00e8 di larghezza pari a 22,5 m posizionata a una distanza di 150 m dalla soglia, la seconda di larghezza pari a 30 m a una distanza di 300 m dalla soglia, la terza di larghezza pari a 37,5 m a una distanza di 450 m dalla soglia, la quarta di larghezza pari a 45 m a una distanza di 600 m dalla soglia, la quinta e ultima di larghezza pari a 52,5 m a una distanza di 750 m dalla soglia.\nLe piste per le quali siano previste procedure in bassa visibilit\u00e0 di Categoria II e III, devono essere dotate di un PALS composto da una fila lunga 900 m di lampade costituenti il prolungamento asse pista di colore bianco e posizionate a intervalli di 30 m l'una dall'altra e due file parallele di lampade o di barre luminose rosse posizionate a destra e a sinistra del prolungamento asse pista per la lunghezza di 300 m. Inoltre sono installate, ortogonalmente all'asse pista, due barre trasversali composte da luci bianche posizionate a 150 m e 300 m dalla soglia pista. In particolari casi possono essere previste tre ulteriori barre luminose trasversali posizionate alla distanza di 450 m, 600 m e 750 m dalla soglia pista.\nUn sistema PALS molto diffuso \u00e8 il Calvert.\nVASIS.\nIl VASIS si compone di una serie di luci poste a terra ai lati della zona di contatto della pista (Touch-down Zone) e fornisce visivamente al pilota in avvicinamento indicazioni sull'ottimale angolo di discesa da mantenere per l'atterraggio. A seconda della tipologia di VASIS, il pilota vedr\u00e0 le lampade di colore o di forma diversa in funzione della sua posizione rispetto al sentiero di discesa.\nModelli particolari di VASIS sono:\nCGI.\nQuesti ausili luminosi sono installati presso aeroporti dove le luci pista e altri sistemi ALS gi\u00e0 disponibili non consentano l'adeguata individuazione della pista e dell'area di avvicinamento da parte del pilota di un aeromobile che effettui una procedura di circling. Consistono in luci di colore bianco fisse o lampeggianti di intensit\u00e0 e diffusione adeguati all'ambiente e alla luminosit\u00e0 ambientale circostante.\nI CGI sono disposti in una o pi\u00f9 delle seguenti configurazioni:\nIl posizionamento e il numero dei CGS devono essere tali da consentire al pilota:\nApproach light beacon.\nSono particolari fari aeronautici, utilizzati per rimarcare la posizione del prolungamento asse pista.\nRAI.\nLuci sequenziali lampeggianti che vengono installate solamente in aggiunta ad altri apparati ALS.\nUtilizzo.\nLa normativa internazionale prescrive che, indipendentemente dal fatto che su un aerodromo venga o meno assicurato il servizio di controllo del traffico aereo, gli ALS installati per la pista in uso devono essere tenuti accesi continuamente:\nIndipendentemente dalle condizioni precedenti, il VASIS deve essere sempre tenuto acceso quando la pista cui il sistema \u00e8 asservito \u00e8 in uso."}
{"id": "895213", "revid": "6923", "url": "https://it.wikipedia.org/wiki?curid=895213", "title": "Hrvatski Nogometni Klub Rijeka", "text": "Il HNK Rijeka \u00e8 una societ\u00e0 calcistica croata con sede nella citt\u00e0 di Fiume e nella stagione 2020-2021 milita nella 1. HNL, la prima divisione croata.\nIl club \u00e8 stato fondato nel 1906 con il nome di Club Sportivo Olimpia. Nel 1926 il club cambia nome in U.S. Fiumana e nel 1946 in S.C.F. Quarnero, ed infine dal 1954 in poi NK Rijeka, in linea con il nome croato della citt\u00e0.\n\u00c8 il terzo club croato pi\u00f9 titolato, potendo vantare in bacheca un campionato croato di massima divisione (vinto nel 2017), 2 Coppe di Jugoslavia, 5 Coppe di Croazia, due Supercoppe di Croazia e una Coppa dei Balcani (1978). Il massimo risultato europeo avvenne nella stagione 2017-2018 con la partecipazione allo spareggio di Champions League e successivamente con la retrocessione ai gironi di Europa League. Da ricordare anche la qualificazione ai quarti della Coppa delle Coppe nella stagione 1979-1980.\nLa mascotte del club \u00e8 uno squalo, popolarmente chiamato Pe\u0161ekan, dal nome dell'animale nel dialetto fiumano locale.\nStoria.\nNell'aprile del 1904 viene fondato a Fiume, al tempo parte dell'Impero Austro-Ungarico come autonomo \"Corpus Separatum\", il Club Sportivo Olimpia con le sezioni di tennis-lawn, foot-ball, nuoto, ciclismo, atletica leggera. La prima sessione della sezione calcistica di cui si ha notizia \u00e8 del 25 novembre 1906. All'Olimpia si affiancheranno negli anni molte squadre cittadine, e tra esse il Club Sportivo Gloria, che fu fondata nel 1918 come club del proletariato cittadino. Nel frattempo, con la fine della prima guerra mondiale, Fiume viene rivendicata dall'Italia che l'annetter\u00e0 nel 1924. Il 2 settembre 1926 Olympia e Gloria verranno fuse per decisione delle autorit\u00e0 fasciste nell'Unione Sportiva Fiumana, la quale prender\u00e0 parte a un campionato italiano di massima divisione, due campionati di Serie B e a numerosi campionati di Serie C. Al termine della seconda guerra mondiale ed in seguito all'occupazione dell'Istria, di Fiume e della Dalmazia da parte dell'Armata di Liberazione Jugoslava, la U.S. Fiumana cessa la propria attivit\u00e0, per l'avversione delle nuove autorit\u00e0 comuniste verso tutto ci\u00f2 che poteva rappresentare un simbolo del precedente regime. Nel dopoguerra tutte le squadre della Jugoslavia comunista furono costrette dal partito a confluire in societ\u00e0 polisportive di cultura fisica sul modello stalinista, e cos\u00ec pure a Fiume.\nNella stagione 1945-1946 viene organizzato un campionato fiumano, a nove squadre, che viene vinto dai Magazzini Generali, mentre una \"Rappresentativa Sindacale Fiumana\" disputa numerose amichevoli. In seguito alla decisione di ammettere quale \"ospite\" al campionato jugoslavo di Prva Liga 1946-1947, il primo del dopoguerra, una squadra della zona B di occupazione della Venezia Giulia (si stava aspettando ancora il verdetto della conferenza di pace a Parigi, e il clima in citt\u00e0 era di enorme incertezza), le societ\u00e0 sindacali di Fiume, riunitesi nella sede del Comitato Cittadino di Cultura Fisica, litigarono sulla scelta della squadra di Fiume che avrebbe partecipato alle qualificazioni istriane. La squadra dei Magazzini Generali sostenne che il posto spettava a loro in quanto avevano vinto poco tempo prima il campionato fiumano, ma le altre squadre obiettarono che il regolamento di quel campionato non prevedeva il diritto per la vincitrice di partecipare alle qualificazioni per il campionato jugoslavo. Per risolvere il problema il vicepresidente del Comitato Cittadino, Radetti, propose la costituzione di una nuova Societ\u00e0 di Cultura Fisica, la quale avrebbe rappresentato Fiume alle qualificazioni. La proposta fu accolta e nello stesso giorno, il 29 luglio 1946, nacque la Societ\u00e0 Cultura Fisica Quarnero, dalla fusione di diverse societ\u00e0 cittadine, con il nome che ben presto divenne bilingue (Sportsko Dru\u0161tvo Kvarner, nella versione croata).\nIl nuovo club eredit\u00f2 dalla Fiumana la maggior parte dei giocatori e dirigenti rimasti in citt\u00e0 nonch\u00e9 lo stadio (il Cantrida) e i tifosi, almeno fino all'intensificarsi dell'esodo. Anche sulla base di questi elementi di continuit\u00e0, il Rijeka attuale ha antedatato la propria fondazione dal 1946 al 1906 sostenendo la tesi della continuit\u00e0 con l'Olympia e la Fiumana. Tale scelta non \u00e8 stata condivisa da parte della tifoseria, nonch\u00e9 da alcuni studiosi che fanno notare che nello statuto costitutivo del \"Quarnero\" non \u00e8 presente nemmeno un accenno ai suoi due predecessori. In ogni caso il sito ufficiale della 1. HNL riporta il 1906 come data di fondazione del Rijeka mentre in precedenza indicava il 1946.\nIl rebranding da Fiumana a Quarnero sarebbe avvenuto su scaltra iniziativa del dirigente sportivo comunale Ettore Mazzieri ed alcuni collaboratori, che permise alla citt\u00e0 di mantenere un club dal nome italiano in un periodo in cui stava iniziando la croatizzazione forzata delle istituzioni cittadine da parte dell'amministrazione militare jugoslava. Luigi So\u0161i\u0107 viene nominato presidente, ed Hans Bloch allenatore. La prima partita giocata dal Quarnero fu a Cantrida contro l'Hajduk Spalato ed il Quarnero vinse per 2-0, con reti di Petronio e Nori. Due anni dopo il club cambier\u00e0 ancora leggermente nome, questa volta in Club Calcio Quarnero / NK Kvarner, dato che per via della rottura tra Tito e Stalin la Jugoslavia inizia ad abbandonare il modello sovietico di organizzazione sportiva.\nSotto il nome di Quarnero il club compete fino al 3 giugno 1954, quando in seguito alle tensioni italo-jugoslave attorno alla Crisi di Trieste e la violenta abolizione del bilinguismo in citt\u00e0, il brand del club viene nuovamente cambiato, questa volta nel monolingue NK Rijeka. \u00c8 con questo nome che il club otterr\u00e0 alcuni dei suoi pi\u00f9 grandi successi nelle competizioni sia jugoslave che europee.\nIl Kvarner si qualifica alla prima edizione del dopoguerra della Prva Liga battendo nelle qualificazioni l'U.S. Operaia di Pola ma, avendo terminato il campionato in nona posizione su 14 squadre partecipanti, viene condannato da una riforma dei campionati (riduzione delle partecipanti da 14 a 10 con un posto riservato alla a prescindere dalla posizione in classifica per motivi politici) a una sorta di \"play-out\" contro la settima classificata, la , da cui esce sconfitto in ambedue gli incontri retrocedendo. Il club far\u00e0 ritorno nella massima divisione nella stagione 1958-1959, conquistando anche due quarti posti nelle stagioni 1964-1965 e 1965-1966. Salvo cinque stagioni consecutive all'inizio degli anni settanta il club da allora rimane sempre nella massima divisione nazionale.\nIl periodo migliore della squadra inizia sul finire del decennio, con la conquista della Coppa dei Balcani 1977-1978 e di due Coppe nazionali, nel 1977-1978 e nel 1978-1979. Il Rijeka partecipa quindi anche ad altrettante edizioni alla Coppa delle Coppe, ottenendo come miglior risultato l'approdo ai quarti nell'edizione 1979-1980: \u00e8 qui sconfitto dalla . Qualche anno dopo arrivano anche altri due quarti posti in campionato (nelle stagioni 1983-1984 e 1986-1987), il primo dei quali a due soli punti dalla vincitrice Stella Rossa, e avviene anche l'esordio nella Coppa UEFA: in particolare, nell'edizione 1984-1985 la squadra elimina subito il , ma viene battuta nel secondo turno dai futuri vincitori del , che comunque perdono per 3-1 l'andata giocata in Jugoslavia. Successivamente il Rijeka disputa anche la finale della Kup Mar\u0161ala Tita 1986-1987, ma \u00e8 sconfitto dall'.\nAl pari delle altre squadre croate, e in seguito all'inizio della dissoluzione della Jugoslavia, il club gioca per l'ultima volta nel campionato jugoslavo nell'edizione 1990-1991. Viene poi inserito nella neonata massima divisione del calcio croato, dalla quale non \u00e8 mai retrocesso. Nel 1995 il club aggiunge la denominazione \"Croato\" al proprio nome ufficiale e diventa Hrvatski Nogometni Klub Rijeka.\nLa squadra sfiora la vittoria del suo primo campionato nazionale nella stagione 1998-1999: a una giornata dal termine si trova in vetta alla classifica con un punto di vantaggio sulla (all'epoca denominata \"Croazia Zagabria\"), ma nell'incontro conclusivo pareggia per 1-1 con l', in un match condizionato dagli errori arbitrali (all'89' una rete dell'attaccante del Rijeka Admir Hasan\u010di\u0107, che avrebbe potuto consegnare vittoria e titolo ai fiumani, viene annullata per un fuorigioco rivelatosi poi inesistente alla moviola), e subisce il beffardo sorpasso in classifica della squadra di Zagabria. Successivamente il periodico \"Nacional\" di Zagabria insinuer\u00e0 presunte pressioni da parte del presidente della Croazia Franjo Tu\u0111man, fervente tifoso della Dinamo, per assicurarsi la vittoria della blasonata squadra di Zagabria. Il secondo posto finale permette comunque al club il primo accesso alla Champions League, ma il ha la meglio nel secondo turno preliminare. Arrivano poi due Coppe di Croazia, nel 2004-2005 e nel 2005-2006, quando si registra anche un altro secondo posto in campionato.\nNel 2012 il Rijeka diventa al 70% propriet\u00e0 della Stichting Social Sport di Gabriele Volpi ed inizia a finire generalmente nelle parti alte della classifica, e gi\u00e0 nella stagione 2013-2014, dopo aver eliminato anche lo nei preliminari, ottiene la prima partecipazione alla fase a gruppi dell'Europa League. Chiude all'ultimo posto del gruppo, tuttavia a fine stagione arrivar\u00e0 la terza coppa nazionale, che \u00e8 seguita dalla prima Supercoppa in quella successiva. La stagione seguente si ha un altro accesso ai gironi di Europa League: non va molto meglio della precedente, tuttavia i croati hanno la soddisfazione di pareggiare contro i futuri vincitori del e di battere il .\nIl Rijeka conquista finalmente, sotto la guida tecnica di Matja\u017e Kek, il suo primo titolo croato nella stagione 2016-2017, negando cos\u00ec il dodicesimo scudetto consecutivo alla ; a fine stagione arriva anche la Coppa, e quindi il club ottiene un double. Non \u00e8 per\u00f2 fortunata la cavalcata nella successiva Champions League: dopo aver battuto il nei preliminari, \u00e8 l' a negare il primo storico accesso alla fase a gruppi. Passati in quelli di Europa League i croati vi trovano anche il , che viene battuto nell'ultima giornata. In estate c'\u00e8 gloria per Filip Bradari\u0107, che si laurea vice-campione del mondo con la .\nNelle due stagioni successive vengono messe in bacheca altrettante Coppe nazionali, inoltre il club accede nuovamente ai gironi nell'UEFA Europa League 2020-2021, dove incrocia anche il .\nColori e simboli.\nColori.\nIl colore della divisa del Rijeka \u00e8 il bianco, mentre i bordi sono in celeste; sulla maglia compare una croce. La seconda maglia \u00e8 rosso cardinale, a ricordo dei colori del predecessore US Fiumana. La terza maglia \u00e8 di solito celebrativa di vari temi, e nella stagione 2021-2022 porta la dicitura 1906 (dalla fondazione del club) ed i colori di tutti i club che hanno preceduto l'attuale NK Rijeka: il bianconero dell'Olimpia e del Gloria, il cremisi, oro e indaco della Fiumana, l'azzurro-verde-rosso dell'NK Kvarner ed i colori azzurro-bianco-oro dello stemma tradizionale dell'NK Rijeka.\nSimboli ufficiali.\nStemma.\nIl simbolo del Rijeka \u00e8 composto da uno scudetto bianco con una banda trasversale celeste nella quale compare la scritta \"Rijeka\".\nStrutture.\nStadio.\nDal 2015 il club gioca le proprie gare casalinghe nello Stadio Rujevica, sito nell'omonimo sobborgo di Fiume e avente una capienza di spettatori. \u00c8 stato edificato poco prima, ed \u00e8 utilizzato in attesa della costruzione del nuovo Stadio Cantrida; questo, stretto tra mare e montagna, ha una capacit\u00e0 di spettatori. L'11 luglio 2014, il presidente del club, Damir Mi\u0161kovi\u0107, ne ha illustrato i dettagli del progetto: lo stadio attuale verr\u00e0 demolito e verr\u00e0 sostituito da un nuovo impianto che sorger\u00e0 nello stesso posto (ad aprile 2019, il vecchio stadio non \u00e8 ancora stato demolito). Il 12 aprile il club comunica che il nuovo stadio verr\u00e0 costruito insieme al partner cinese TIEC: avr\u00e0 una capacit\u00e0 di posti a sedere tutti al coperto, sar\u00e0 senza pista d'atletica ed apparterr\u00e0 alla \"4\u00aa Categoria UEFA\".\nSociet\u00e0.\nNel febbraio del 2012 \u00e8 stata trasformata da societ\u00e0 pubblica a privata e l'italiano Gabriele Volpi ha acquistato il 70% delle quote, ma nel 2018 venne rilevata da Damir Mi\u0161covi\u0107 e dalla societ\u00e0 Teanna Limited; il restante 30% appartiene alla Citt\u00e0 di Fiume.\nAllenatori e presidenti.\nGli allenatori e i presidenti del club dal 1946\nCalciatori.\nTra i calciatori che hanno indossato la maglia del club Petar Radakovi\u0107 \u00e8 stato convocato per il , Ive Jerolimov e Milo\u0161 Hrsti\u0107 per quello del1982, mentre Filip Bradari\u0107 si \u00e8 laureato vice-campione del mondo nel 2018 in Russia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1974-1975 il club ha sempre giocato in massima divisione, prima nella Prva Liga jugoslava, poi nella 1. HNL croata, dove ha riportato un successo.\nDalla stagione 1958-1959 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl traguardo pi\u00f9 prestigioso raggiunto dal club nelle competizioni europee sono i quarti di finale nella Coppa delle Coppe 1979-1980, dove \u00e8 stato eliminato dalla . In tempi pi\u00f9 recenti i croati hanno partecipato in tre occasioni alla fase gruppi della UEFA Europa League senza riuscire ad avanzare, mentre nella Champions League sono arrivati fino ai playoff dell'edizione 2017-2018, dove sono stati sconfitti dall'.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Zoran Kvr\u017ei\u0107 a quota 26, mentre il miglior marcatore \u00e8 Andrej Kramari\u0107 con 8 gol.\nStatistiche di squadra.\nA livello internazionale la miglior vittoria \u00e8 per 5-0, ottenuta contro lo nel secondo turno di qualificazione della UEFA Europa League 2013-2014, mentre la peggior sconfitta \u00e8 per 4-0, subita contro il nella fase a gruppi della stessa manifestazione.\n\"Aggiornato al 10 settembre 2017\"\nTifoseria.\nIl \"Klub Navija\u010da Armada Rijeka\" (che significa \"club di tifosi Armada Fiume\"), conosciuto semplicemente come \"Armada\", \u00e8 un gruppo di ultras che tifa la squadra di calcio HNK Rijeka. Tifano anche altre squadre di Fiume come RK Zamet (pallamano), Primorje EB (pallanuoto) e KK Kvarner 2010 (pallacanestro).\nIl nome Armada fu dato nel 1987 in un bar al \"Ri\", un centro commerciale di Fiume, e la prima partita a cui assisterono fu la finale della Coppa di Jugoslavia a Belgrado contro l'Hajduk Spalato il 9 maggio 1987. Scelsero il nome dell'Invincibile Armata spagnola visto il vigore dimostrato nel tifare. I loro rivali sono i Bad Blue Boys (Dinamo Zagabria), la Torcida (Hajduk Spalato) e Kohorta (Osijek).\nNelle partite in casa, i membri dell'Armada si posizionano nella curva ovest, la \"Zapad\", dello stadio Cantrida, da dove sostengono con calore la propria squadra. Seguono la squadra anche in trasferta, persino nelle partite amichevoli. Preparano coreografie con striscioni, fumogeni e torce (la \"Bakljada\").\nI loro motti sono: \"Sami protiv svih\" (\"Siamo soli contro tutti\") e \"Krepat, ma ne molat\" (\"Morire ma non arrendersi\").\nLa mascotte dell'Armada \u00e8 uno squalo.\nCi sono numerosi murales dell'Armada nella citt\u00e0 di Fiume e sobborghi, tutti indicanti anche il nome del quartiere, che dimostrano l'amore per il club. Questi murales sono classificati come arte urbana e si trovano nell'area che ha come confini Passiaco (\"Pasjak\") a nord vicino al confine con la Slovenia, a Novi in Valdivino ad est, Malinsca, nell'isola di Veglia a sud, e Laurana ad ovest. Posizione e immagini dei murales si possono vedere sul sito ufficiale dell'Armada."}
{"id": "895214", "revid": "123752448", "url": "https://it.wikipedia.org/wiki?curid=895214", "title": "Chiara Mastalli", "text": "Biografia.\nNata a Roma nel 1984, nel 2001 gira il cortometraggio \"Ten Minutes Older - The Cello\", mentre nel 2003 appare sul grande schermo con una piccola parte nel film \"Ricordati di me\" e nel ruolo di Nina in \"Uomini &amp; donne, amori &amp; bugie\".\nCarriera.\nDopo aver interpretato il ruolo di Maddalena in \"Tre metri sopra il cielo\", nel 2006 diventa popolare con il ruolo di Simona nel film \"Notte prima degli esami\", diretto da Fausto Brizzi, che la diriger\u00e0 anche in \"Notte prima degli esami - Oggi\".\nNumerose sono le partecipazioni a fiction TV, tra cui \"Sei forte, maestro\", \"Carabinieri\", \"Padri e figli\", \"Un posto tranquillo 2\", \"Distretto di Polizia,\" \"Il maresciallo Rocca\" e la produzione internazionale \"Roma\", in cui interpreta il ruolo di Irene. Nel 2007 appare su Canale 5 nella serie TV \"Codice rosso\" e nelle miniserie TV \"Senza via d'uscita - Un amore spezzato\" e \"Il generale Dalla Chiesa\", dove interpreta il ruolo di Simona Dalla Chiesa.\nL'anno successivo ritorna sugli schermi cinematografici con il film \"Amore, bugie e calcetto\", per la regia di Luca Lucini, e sul piccolo schermo con \"Un caso di coscienza 3\". \"R.I.S. 4 - Delitti imperfetti\" e \"Finalmente una favola\". Inoltre \u00e8 protagonista, insieme a Lorenzo Balducci, del film TV \"Cos\u00ec vanno le cose\". Nel 2009 appare nuovamente su Canale 5 con le miniserie \"L'isola dei segreti - Kor\u00e8\" e \"I liceali 2\". Nel 2010 si laurea in \"Marketing &amp; Pubblicit\u00e0\" alla LUMSA, vincendo una borsa di studio.\nDal 21 febbraio 2015 prende parte come concorrente alla terza edizione di \"Notti sul ghiaccio\", in onda in prima serata su Rai 1. In coppia con Federico Uslenghi, arriva fino alla puntata finale classificandosi al quinto posto."}
{"id": "895215", "revid": "115549", "url": "https://it.wikipedia.org/wiki?curid=895215", "title": "NK Rijeka", "text": ""}
{"id": "895217", "revid": "6340", "url": "https://it.wikipedia.org/wiki?curid=895217", "title": "1,1,1,3,3,3-esafluoro-2-propanolo", "text": ""}
{"id": "895220", "revid": "125253420", "url": "https://it.wikipedia.org/wiki?curid=895220", "title": "La mano sinistra delle tenebre", "text": "La mano sinistra del buio (\"The Left Hand of Darkness\"), noto anche col titolo La mano sinistra delle tenebre, \u00e8 un romanzo di fantascienza del 1969 di Ursula K. Le Guin. Sin dalla sua pubblicazione il romanzo ha goduto di una immensa popolarit\u00e0, aiutando Le Guin ad affermarsi come una dei pi\u00f9 importanti autrici di fantascienza.\nNel romanzo, Genly Ai, un umano proveniente dalla Terra, viene inviato su Gethen, un pianeta dove tutti gli abitanti sono ambisessuali, senza un sesso fisso, come inviato della lega intergalattica dell'Ecumene. Ai, la cui missione \u00e8 quella di convincere le nazioni di Gethen ad unirsi all'Ecumene, \u00e8 ostacolato dalla mancanza di comprensione della loro cultura.\nAmbientato nell'universo immaginario dell\u2019Ecumene, \"La mano sinistra delle tenebre\" \u00e8 il quarto romanzo in ordine temporale di pubblicazione, preceduto da \"Citt\u00e0 delle illusioni (City of Illusions)\" e seguito da \"Il mondo della foresta (The Word for World Is Forest)\".\nNel ciclo dell'Ecumene, le tematiche di Le Guin spaziano da avventure spaziali a parabole pi\u00f9 filosofiche. Una logica narrativa rigorosa e uno stile snello ma lirico sono combinate per creare storie avvincenti, nonch\u00e9 per attirare i suoi lettori nelle \u201cterre interne\u201d dell\u2019immaginazione come la stessa Le Guin definisce. Secondo l\u2019autrice, tale scrittura poteva essere una forza morale.\n\"Se non puoi o non vuoi immaginare i risultati delle tue azioni, non c\u2019\u00e8 modo di agire moralmente o responsabilmente\", cos\u00ec si espresse Le Guin al The Guardian in un\u2019intervista nel 2005. \"I bambini non possono farlo, i bambini sono moralmente mostri, completamente avidi. La loro immaginazione deve essere addestrata alla preveggenza e all\u2019empatia\".\nVincitore di importanti riconoscimenti nell'ambito della narrativa fantascientifica, il premio Hugo e il premio Nebula.\nTrama.\nGenly Ai \u00e8 un inviato dell'Ecumene sul pianeta Gethen, con il compito di convincerlo ad unirsi alla federazione.\nAi si trova di fronte ad alcune situazioni molto particolari su Gethen. Innanzitutto il pianeta \u00e8 quasi completamente ghiacciato: non per niente il suo nome significa \u201cInverno\u201d nella lingua locale. Il secondo aspetto peculiare \u00e8 che i suoi abitanti sono ermafroditi latenti. I Getheniani sono neutri per la maggior parte del tempo, ma ogni ventisei giorni hanno una fase detta \"kemmer\" (della durata di due giorni) in cui diventano maschi o femmine in base ad uno scambio di feromoni con il partner. Entrambi i partner quindi hanno la possibilit\u00e0 di restare incinti. Questa caratteristica deriva dal fatto che\nl'insediamento \u00e8 stato oggetto di manipolazione genetica decine di migliaia di anni prima.\nLe vicende di Genly riguardano principalmente il suo incontro con i potenti della nazione di Karhide prima e Orgoreyn poi. In entrambi viene coinvolto in giochi di potere politici che non capisce e che ben poco hanno a che fare con la sua missione. Tutti i personaggi coinvolti pi\u00f9 che pensare ai vantaggi che dar\u00e0 loro l'alleanza con un impero stellare molto pi\u00f9 progredito si concentrano su come utilizzare questo bizzarro alieno per il loro tornaconto politico.\nUn elemento fondamentale delle vicende di Ai \u00e8 la sua amicizia con un getheniano, che d\u00e0 modo all'autrice di affrontare il tema della comprensione tra popoli diversi e quello del genere sessuale come fattore di differenziazione nella societ\u00e0 umana."}
{"id": "895228", "revid": "183581", "url": "https://it.wikipedia.org/wiki?curid=895228", "title": "I Mondiali della nazionale iraniana", "text": ""}
{"id": "895229", "revid": "1433186", "url": "https://it.wikipedia.org/wiki?curid=895229", "title": "Santa Isabel (Porto Rico)", "text": "Santa Isabel \u00e8 una citt\u00e0 di Porto Rico situata sulla costa meridionale dell'isola. L'area comunale confina a nord con Coamo, a est con Salinas e a ovest con Juana D\u00edaz. \u00c8 bagnata a sud dalle acque del Mar dei Caraibi. Il comune, che fu fondato nel 1842, oggi conta una popolazione di quasi 20.000 abitanti ed \u00e8 suddiviso in 8 circoscrizioni (\"barrios\")."}
{"id": "895232", "revid": "6923", "url": "https://it.wikipedia.org/wiki?curid=895232", "title": "Frutticoltura", "text": "Con il termine frutticoltura o frutticultura si intende in generale la coltivazione degli alberi da frutto. Nell'ambito delle scienze agrarie la frutticoltura \u00e8 una branca dell'arboricoltura che si occupa degli aspetti e delle caratteristiche relative agli alberi da frutto.\nCaratteristiche.\nCi\u00f2 che caratterizza le coltivazioni arboree, \u00e8 la consistenza legnosa, ci\u00f2 dovuto alla presenza di Lignina, e la loro longevit\u00e0, cio\u00e8 il tempo che queste piante rimangono sul terreno.\nOvviamente, queste coltivazioni presentano esigenze assai pi\u00f9 complesse rispetto alle semplici Coltivazioni erbacee, lavorazioni pi\u00f9 profonde; ad esempio per quanto riguarda l'aratura, \u00e8 previsto talvolta lo \"scasso\", cio\u00e8 una lavorazione che pu\u00f2 giungere sino al metro di profondit\u00e0.\nVi sono anche tutta una serie di accorgimenti da prendere a seconda di quale pianta si stia trattando: olivo, vite, melo, ecc.\nInsomma dipende da cosa si abbia di fronte, in base a ci\u00f2, si adatteranno le concimazioni, le irrigazioni, le potature; tutte le tecniche colturali.\nPure le coltivazioni arboree, possono essere divise in una parte generale, in cui si analizzano gli aspetti botanici e scientifici, che in una parte speciale in cui analizziamo le varie tecniche colturali.\nStoria.\nFrutticoltura \u00e8 una tipica parola moderna, che esprime un concetto praticamente sconosciuto al pensiero agronomico antico. Nelle civilt\u00e0 mediterranee, infatti, non si parla mai di frutteto, ma di \"hortus\", uno spazio cintato da un muro entro il quale si coltivano alberi fruttiferi, olivi e viti, ai cui piedi il terreno \u00e8 lavorato a beneficio degli alberi, ma anche degli ortaggi, sistematicamente coltivati tra gli alberi. Il concetto vale per il mondo ebraico e per quello greco, alle cui origini l'Odissea propone l'immagine pi\u00f9 precisa dell'hortus nel giardino del principe dei Feaci.\nNel mondo latino il vigneto e l'oliveto divengono impianti specializzati indipendenti, l'hortus continua a unire frutta e ortaggi, e l'hortus, si noti, \u00e8 un giardino, non un orto, come provano \u201corti\u201d famosi, come quelli di Sallustio e quelli di Nerone.\nLa tradizione dell\"'hortus\" della cultura mediterranea viene perfezionato nel mondo arabo. L'\u2019andaluso Ibn al-Awwam, esponente della Spagna ancora islamizzata, dedica lunghissime pagine al tema dello della \u201csimpatia\u201d delle piante, stabilendo quali ortaggi vegetino pi\u00f9 vigorosamente ai piedi di un cedro, quali ai piedi di una palma, quali ai piedi di un fico.\nNel Cinquecento gli alberi fruttiferi sono ancora parte del giardino, come risulta dalla descrizione della propriet\u00e0 di campagna dell'agronomo italiano, il bresciano Agostino Gallo Gli elementi diversi del giardino mediterraneo si separano, pure continuando a fare parte della medesima unit\u00e0, nel giardino dello ch\u00e2teau francese, la villa del grande patrizio, attorno alla quale il complesso insieme del \"jardin\" si scinde in parti funzionali diverse, il \"jardin potager\", che \u00e8 un vero orto, il \"jardin fruitier\", che \u00e8 gi\u00e0 un frutteto, il \"jardin m\u00e9dicinal\", che \u00e8 un orto per le piante medicinali, in tempi in cui tutta la farmacopea si fonda sulle erbe elemento indispensabile nella vita della famiglia patrizia. \u00c8 quanto appare, nitidissimo, dal magistrale trattato del maggiore agronomo francese della fine del Cinquecento, Olivier de Serres, signore di Pradel\nIl \"jardin fruitier\" di Olivier de Serres diviene autentico frutteto quando il parco del signore di campagna si converte nel parco di un sovrano. Creando i giardini di Versailles Luigi XIV affida a uno specialista il compito di presiedere al frutteto, che deve provvedere l'immensa quantit\u00e0 di frutta che onora le mense nei pranzi reali. L'incarico viene affidato a Jean de la Quintinye, un avvocato che si dedica alla botanica, che per il grande frutteto di cui \u00e8 sovrintendente immagina le prime forme di allevamento razionale, predisponendo il primo degli strumenti della frutticoltura industriale\nLa cultura inglese continua, intanto a considerare il termine \"horticulture\" come sinonimo di \"gardening\", e ad usare entrambi per la coltura degli alberi fruttiferi. Quando si imporr\u00e0 la necessit\u00e0 di un nuovo vocabolo sar\u00e0, senza termini intermedi la \"fruit industry\".\nFrutticoltura moderna.\nIn effetti la frutticoltura moderna, quella in cui le piante da frutto non sono pi\u00f9 incluse in un hortus ma sono una coltura specializzata, si sviluppa, sull'esempio di Versailles, nei villaggi intorno a Parigi per il rifornimento delle Halles, il grande mercato cittadino. Il successore di La Quintinye \u00e8, nell'Ottocento, il signor Lep\u00e8re, coltivatore, a Montreuil, di un frutteto di peschi a spalliera per la vendita a Parigi\nLa frutticoltura francese si sta sviluppando, lentamente, verso moduli industriali quando la sopravanza, quella californiana, che inizia la moderna frutticoltura \u201cindustriale\u201d. per la quantit\u00e0 di frutta che un coltivatore \u00e8 in grado, assumendo avventizi per la raccolta, di produrre in un anno, la frutticoltura californiana costituisce, all'alba del Novecento il fenomeno che induce il pomologo italiano, Girolamo Molon, a un'autentica esplorazione sul campo, matrice di una relazione\nNella propria relazione Molon avverte economisti e agricoltori che la frutticoltura italiana \u00e8 assolutamente arretrata, per la molteplicit\u00e0 di variet\u00e0 prive di autentiche qualit\u00e0, per le forme di allevamento irrazionali, per i circuiti commerciali primordiali. Sul finire degli anni cinquanta, lo sviluppo della frutticoltura diventa notevole soprattutto in Romagna (Ferrara, Ravenna e Forl\u00ec) Ferrara, si pu\u00f2 rilevare, mostrer\u00e0 una frutticoltura strutturata in grandi aziende, con decine di ettari ciascuna, e decine di operai, Ravenna e Forl\u00ec presenteranno una frutticoltura piuttosto basata sulla piccola azienda familiare, che trover\u00e0 la propria efficienza riunendosi in grandi cooperative. In questa fase la frutticoltura italiana, sar\u00e0 settore di punta dell'agricoltura europea per tre decenni.\nSecondo alcuni studiosi, la sua crisi inizier\u00e0 proprio dal tramonto della frutticoltura ferrarese, un tramonto dovuto all'accesa conflittualit\u00e0 sindacale, la crisi si estender\u00e0, lentamente, a province e settori diversi, coinvolgendo, oggi, le pesche romagnole, gli agrumi siciliani, l'uva pugliese, in un quadro che se consente all'Italia di proporsi ancora come primo produttore di frutta europeo, mostra quel primato cedere, ogni anno, sui mercati interni o su quelli esteri, il numero delle aziende frutticole contrarsi, le cooperative confrontarsi con difficolt\u00e0 sempre maggiori con le concorrenti spagnole, con i produttori del Sudamerica, dell'Asia e dell'Africa."}
{"id": "895233", "revid": "124747839", "url": "https://it.wikipedia.org/wiki?curid=895233", "title": "Nogometni Klub Osijek", "text": "Il Nogometni Klub Osijek, meglio noto come Osijek, \u00e8 una societ\u00e0 calcistica croata con sede nella citt\u00e0 di Osijek. Milita nella Prva liga, la massima divisione del campionato croato di calcio.\nFondata in 1945, la squadra si posiziona al 19\u00ba posto nella classifica perpetua della Prva Liga Jugoslava. Vanta la vittoria di una Coppa di Croazia. Dopo l'indipendenza della Croazia, nel 1991, il club ha sempre militato nella Prva liga, la massima divisione croata.\nLo stadio Gradski vrt, che ospita le partite interne del club, ha una capacit\u00e0 di 20\u00a0510 spettatori.\nStoria.\nFondato nel 1945 con il nome di \"NK Proleter\", nel 1961 cambi\u00f2 nome in \"NK Slavonija\", per assumere infine la denominazione finale nel 1968. Il club venne promosso nel massimo campionato jugoslavo nella stagione 1977-1978, dove rimase, con l'eccezione della stagione 1980-1981, fino alla dissoluzione della Jugoslavia.\nInserito nella Prva hrvatska nogometna liga, la massima divisione del campionato croato di calcio, nel 1992, il club ha da allora sempre militato nella divisione di vertice del calcio croato. In breve tempo divenne una delle squadre migliori della nazione, concludendo il campionato al terzo posto nel 1992 e ripetendo il risultato nel 1994-1995 e nel 1995-1996. Nel 1995-1996 gioc\u00f2 i preliminari di Coppa UEFA. Al terzo posto del 1997-1998 fece seguito il primo successo, la vittoria della Coppa di Croazia, nel 1998-1999.\nIl risultato internazionale pi\u00f9 importante dell'Osijek risale ai preliminari di UEFA Europa League 2017-2018, quando al terzo turno la squadra batt\u00e9 per 1-0 gli olandesi del PSV Eindhoven (stesso risultato all'andata ed in trasferta). Il club sfior\u00f2 poi la qualificazione al tabellone principale di quella competizione, venendo eliminato dagli austriaci dell'Austria Vienna nonostante un inutile successo in terra austriaco.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 28 dicembre 2021.\"\nRosa 2020-2021.\n\"Aggiornata all'8 gennaio 2021.\"\nRosa 2019-2020.\n\"Aggiornata al 2 settembre 2019.\"\nRosa 2018-2019.\n\"Aggiornata al 14 agosto 2018.\"\nN.K. Osijek II.\nDalla stagione 2016-17 \u00e8 stata istituita la seconda squadra dell'Osijek conosciuta come Osijek II. Al pari delle seconde squadre della , e \u00e8 stata in inserita in Terza Divisione e non pu\u00f2 partecipare alla Coppa Nazionale ne' essere promossa nella stessa categoria della \"Prima Squadra\". \u00c8 composta da giocatori fra i 18 e i 21 anni, nelle partite ufficiali possono giocare solo 5 \"fuori quota\"."}
{"id": "895236", "revid": "767487", "url": "https://it.wikipedia.org/wiki?curid=895236", "title": "The Pleasure Machine", "text": "The Pleasure Machine \u00e8 stato un gruppo musicale italiano attivo negli anni settanta; hanno anche inciso un album con la denominazione Fourth Sensation.\nBiografia.\nIl gruppo nasce dall'incontro di due musicisti ferraresi, il batterista Ellade Bandini e il bassista Ares Tavolazzi con il tastierista milanese Vincenzo Tempera, noto come Vince Tempera; nel 1969 ottengono un contratto discografico con la Durium, che pubblica pochi mesi dopo un 45 giri contenente la cover di \"Ballad of easy rider\" dei Byrds sul lato A e sul retro \"The Pleasure Machine\", scritto dallo stesso Tempera; il disco, che passa inosservato, esce a nome \"Vince Tempera e la Macchina del Piacere\".\nI tre incidono poi un album con la denominazione Fourth Sensation con la collaborazione di Angelo Vaggi (diventato poi un affermato discografico), pubblicato dalla Dischi Ricordi.\nNello stesso periodo la Durium pubblica anche un album, a nome del solo Vince Tempera, intitolato \"The Pleasure Machine\", in cui partecipano anche Bandini e Tavolazzi, con gli stessi esiti commerciali del 45 giri: il disco, per\u00f2, mette in evidenza le doti di musicisti dei tre, e per questo motivo la EMI Italiana decide di metterli sotto contratto, pubblicando su 45 giri una loro versione di \"The long and winding road\" dei Beatles.\nDopo pochi mesi i tre partecipano all'incisione di un disco di un cantautore della loro stessa casa discografica, Francesco Guccini: il disco si intitola L'isola non trovata e gli arrangiamenti, opera di Tempera, influenzati anche da certe sonorit\u00e0 progressive, mettono in evidenza l'abilit\u00e0 tecnica dei musicisti (basti pensare al basso di Tavolazzi in \"Il tema\" o al moog di Tempera in \"La collina\").\nUna canzone di questo disco, \"Asia\", viene anche incisa dal gruppo, con sul lato B una traduzione di \"Friends\" di Elton John intitolata \"Amici\" ed opera di Paolo Limiti; con questo brano partecipano allo spettacolo televisivo \"Speciale tre milioni\" dove (come ha raccontato Francesco Guccini nel suo libro autobiografico \"Un altro giorno \u00e8 andato\") diventano amici di Claudio Baglioni, con il quale organizzano scherzi notturni ai danni dello stesso Guccini.\nNonostante la loro abilit\u00e0 come strumentisti, il disco non ottiene successo\nSempre nel 1971 i tre partecipano all'incisione di un album \"storico\" della musica italiana: \u201c\"Terra in bocca\"\u201d de I Giganti, un concept album sul tema della mafia, ottimamente arrangiato da Tempera, che viene per\u00f2 censurato e non gode quindi di una grande promozione.\nTempera aveva gi\u00e0 collaborato con il gruppo, per cui aveva anche scritto due canzoni pubblicate su 45 giri, \"Charlot\" e \"Voglio essere una scimmia\"\nDopo un ultimo 45 giri del 1972 contenente una loro versione di \"Ultimo tango a Parigi\" di Gato Barbieri, colonna sonora dell'omonimo film di Bernardo Bertolucci, i \"The Pleasure Machine\" partecipano alle registrazioni dell'album L'orso bruno di Antonello Venditti, di cui Tempera cura gli arrangiamenti; dopoch\u00e9 il gruppo si scioglie, e Tavolazzi entra negli Area in sostituzione di Patrick Djivas.\nIn tutte le loro incisioni collabora come chitarrista Gigi Rizzi, pur non essendo un componente ufficiale del complesso.\nNel 1978, l'anno del grande successo di Ufo Robot Goldrake, Tempera richiamer\u00e0 Bandini e Tavolazzi per suonare nei singoli e nell'album tratti dalle sigle televisive. In particolare, Tempera e Tavolazzi saranno anche coautori della sigla finale della prima serie, \"Shooting Star\".\nI tre infatti resteranno legati, continuando a collaborare come session man nei dischi di Francesco Guccini e, a partire dal 1982, affiancandolo anche in concerto."}
{"id": "895237", "revid": "767487", "url": "https://it.wikipedia.org/wiki?curid=895237", "title": "Facciamo il tifo insieme", "text": "Facciamo il tifo insieme (\"Take Me Out to the Ball Game\") \u00e8 un film del 1949 diretto da Busby Berkeley. Il titolo originale \u00e8 preso da \"Take Me Out to the Ball Game\", inno non ufficiale del baseball, una delle canzoni pi\u00f9 celebri ed eseguite negli Stati Uniti, composta nel 1908 da Jack Norworth (parole) e Albert Von Tilzer (musica).\nTrama.\nDennis Ryan e Eddie O'Brien sono due giocatori della squadra di baseball dei Wolves, gi\u00e0 vincitrice del campionato. Sono anche grandi amici e, durante la pausa dalle competizioni, partecipano con successo a spettacoli di commedia musicale. Alla ripresa della stagione agonistica, ancora impegnati in un tour di spettacoli, solo dopo molti telegrammi da parte dell'allenatore rientrano in squadra per effettuare la preparazione al nuovo torneo. Giunge notizia della morte del presidente della squadra e dell'arrivo dell'erede dello stesso, che si presenter\u00e0 al pi\u00f9 breve ai giocatori. Nessuno \u00e8 a conoscenza che in realt\u00e0 si tratta di una donna, K.C. Higgins, che si presenta alla sede della squadra ma non viene riconosciuta.\nDopo un malinteso, solo Eddie si rende conto che il nuovo presidente \u00e8 una determinata tifosa dei Wolves e si impegna a favorirne il nuovo successo. Ma Eddie, che \u00e8 una colonna del team, viene avvicinato da un imprenditore di show musicali ed indotto a trascurare gli allenamenti per dedicarsi a prove notturne dei nuovi spettacoli. Cos\u00ec il suo rendimento cala e la squadra, che aveva iniziato brillantemente il nuovo campionato, inizia a perdere ripetutamente, facendo il gioco proprio dell'imprenditore che in realt\u00e0 ha scommesso una grossa cifra sulla sconfitta dei Wolves. Alla fine Eddie si pente e rientra proprio all'ultima partita, portando alla vittoria la sua squadra.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi nell'aprile 1949 dopo una prima tenuta a New York il 9 marzo e una il 13 aprile a Los Angeles."}
{"id": "895244", "revid": "124123", "url": "https://it.wikipedia.org/wiki?curid=895244", "title": "Koichi Wakata", "text": "Wakata \u00e8 nato in un municipio di Saitama, \u00e8 sposato ed ha un figlio. Nel 1989 ha conseguito un master in matematica all'Universit\u00e0 Kyushu presso Fukuoka. Ha lavorato come ingegnere strutturale alla JAL.\nNel 1992 \u00e8 stato selezionato dalla NASA come candidato astronauta ed ha seguito il corso di addestramento al Johnson Space Center al termine del quale \u00e8 stato qualificato come specialista di missione. Nel 1996 ha volato nella missione STS-72 dello Shuttle e nel 2000 ha volato con la STS-92. Durante la STS-72 \u00e8 diventato il primo essere umano a giocare a go nello spazio.\nNel 2007 \u00e8 stato inserito nell'equipaggio dell'Expedition 18 per vivere a bordo della stazione spaziale. Ha raggiunto la ISS il 15 marzo 2009 tramite la missione STS-119 a bordo del \"Discovery\", dove ha dato il cambio a Sandra Magnus.\n\u00c8 il primo astronauta giapponese a permanere a bordo della stazione spaziale.\n\u00c8 tornato nello spazio nel 2013 a bordo della Sojuz TMA-11M come membro dell'Expedition 38/39. Ha preso il comando dell'Expedition 39, diventando il primo comandante giapponese della stazione spaziale. \u00c8 atterrato nel Kazakistan a maggio 2014 accumulando 347 giorni e 8 ore nello spazio."}
{"id": "895253", "revid": "101462228", "url": "https://it.wikipedia.org/wiki?curid=895253", "title": "Struttura secondaria", "text": "La struttura secondaria di una proteina pu\u00f2 essere di tre diversi tipi: \u03b1-elica, struttura \u03b2 e tripla elica allungata. Tutte queste strutture posseggono delle topologie con geometrie ben definite e fisse nel tempo (nel senso che non variano e sono visibili ai raggi X).\nLa struttura secondaria \u00e8 determinata da collegamenti tra residui amminoacidici della catena peptidica.\n\u03b1 elica.\nSi ha una struttura ad a-elica ed \u00e8 tenuta in fase di equilibrio grazie a dei legami ad idrogeno, \nLe catene R dei residui si posizionano verso l'esterno della struttura a spirale a causa del loro impedimento sterico all'interno della catena.\nL'\u03b1-elica \u00e8 presente quasi sempre nella forma destrogira, anche se si \u00e8 osservata in alcuni casi anche la struttura levogira. In questo tipo di conformazione si hanno angoli \u03c8 di -47\u00b0 ed angoli \u03c6 di -57\u00b0 che si presentano in numero 3,6 per giro. La distanza tra un residuo soprastante o uno sottostante \u00e8 di 1,5\u00c5. Per questo motivo un giro dell'elica comprende 3,6 aminoacidi e dato che ogni aminoacido comporta l'avanzamento di 1,5\u00c5 il passo risultante dell'elica sar\u00e0 di 1,5\u00c5 x 3,6 = 5,4\u00c5.\nL'orientamento dell'\u03b1-elica \u00e8 quello della congiungente il C-terminale al N-terminale.\nLa capacit\u00e0 di una proteina di formare una struttura secondaria di questo tipo \u00e8 dovuta alla struttura primaria della proteina stessa, visto che alcuni fattori interni alla composizione della proteina possono destabilizzare la struttura, e sono:\nLe \u03b1 eliche possono essere sinistrorse o destrorse, la maggior parte sono destrorse.\nFoglietto \u03b2 (struttura \u03b2 a pieghe).\nNella struttura \u03b2 i legami ad idrogeno si dispongono in modo parallelo. La struttura \u03b2 a pieghe \u00e8 regolare come l'\u03b1-elica . Questo tipo di ripiegamento \u00e8 molto pi\u00f9 disteso in confronto a quello descritto in precedenza, infatti in esso la catena polipeptidica \u00e8 ripiegata con andamento a zig-zag (filamento \u03b2) ed i gruppi R sono posti perpendicolarmente al piano dei legami peptidici con direzione opposta. La catena cos\u00ec ha una distanza assiale tra due residui adiacenti molto pi\u00f9 distesa, che passa da 1,5 \u00c5 dell'\u03b1 elica a 3,5 \u00c5 nella struttura \u03b2 a pieghe. Gli angoli caratteristici di questa struttura sono \u03c8=100\u00b0 e \u03c6= -120\u00b0 per i foglietti paralleli, mentre per quelli antiparalleli risultano \u03c8=145\u00b0 e \u03c6= -140\u00b0.\nI \u03b2 piani possono formarsi:\nGrafico di Ramachandran.\nIl grafico, o diagramma, di Ramachandran, \u00e8 un grafico a due assi ideato dal fisico indiano G. N. Ramachandran, e dai suoi collaboratori a Madras (India), che mostra la distribuzione delle varie strutture secondarie a seconda delle ampiezze degli angoli \u03a8 e \u03c6 posti rispettivamente sull'asse y e x.\nQuesto grafico da una facile interpretazione anche delle \"zone non permesse\", zone dove le composizioni degli angoli non permettono la formazione di nessuna struttura secondaria caratteristica.\nRipiegamenti.\nNonostante il basso numero di strutture secondarie, alfa eliche e foglietto beta, il numero di strutture proteiche che si possono formare a partire da queste \u00e8 molto grande. Perch\u00e9 ci\u00f2 avvenga, alcune parti del polipetide devono presentare delle strutture meno regolari, in modo da permettere dei ripiegamenti fra le parti strutturate ad alfa elica e foglietti beta. Questi ripiegamenti sono ottenuti da un amminoacido in particolare, la prolina (amminoacido ciclico) preceduto e seguito generalmente da amminoacidi piccoli, come la glicina, in modo da ridurre l'ingombro sterico e permettere un migliore ripiegamento.\nRandom coil.\nUn discorso a parte merita la struttura cosiddetta \"random coil\" che non \u00e8 una struttura secondaria in quanto non \u00e8 presente in nessuna proteina nativa.\nIl random coil (letteralmente: \"gomitolo casuale\") \u00e8 l'effetto dell'azione di agenti denaturanti (in genere soluzioni 8M di urea o 6M cloruro di guanidinio) sull'organizzazione strutturale delle proteine native. Sono strutture a \"caso\".\nQueste sostanze agiscono labilizzando le interazioni non covalenti esistenti nella proteina e generando una struttura disorganizzata ed estremamente flessibile che, variando continuamente e casualmente la sua conformazione in soluzione, descrive un gomitolo virtuale (gomitolo statistico). In queste condizioni la proteina \u00e8 totalmente svolta e denaturata e perde qualsiasi funzione biologica.\nQuesta condizione, che si ottiene solo in laboratorio, serve come stato di riferimento certo in esperimenti che studiano le caratteristiche strutturali e/o termodinamiche delle proteine. Poich\u00e9 la proteina \u00e8 un eteropolimero e le soluzioni impiegate per denaturarla non sono del tutto \"ideali\" (nel senso di labilizzare totalmente ed efficacemente \"tutte\" le interazioni non covalenti), talvolta nelle soluzioni di proteina denaturata si riscontra (mediante tecniche spettroscopiche quali dicroismo circolare, fluorescenza, ecc.) una organizzazione strutturale residua."}
{"id": "895254", "revid": "438678", "url": "https://it.wikipedia.org/wiki?curid=895254", "title": "Sunny Dhak", "text": ""}
{"id": "895255", "revid": "729019", "url": "https://it.wikipedia.org/wiki?curid=895255", "title": "Interazione di configurazione", "text": "L'interazione di configurazione (CI) \u00e8 un metodo post-Hartree-Fock utilizzato per risolvere l'equazione di Schr\u00f6dinger non relativistica, applicata ad un sistema chimico quantistico, sfruttando l'approssimazione di Born-Oppenheimer.\nQuesto metodo deriva la sua denominazione dai termini \"configurazione\", che indica la combinazione lineare dei determinanti di Slater utilizzati per le funzioni d'onda, e \"interazione\", che si riferisce alle differenti configurazioni elettroniche che individuano un determinato stato quantico energetico.\nA differenza del metodo di Hartree-Fock, che non tiene conto delle singole interazioni repulsive elettrone-elettrone, il metodo CI utilizza una funzione d'onda variazionale che rappresenta una combinazione lineare di funzioni di configurazione di stato (CSFs) costruite a partire dagli spin-orbitali (denotati dalle lettere SO ad apice):\ndove formula_2 \u00e8 solitamente riferito allo stato fondamentale del sistema.\nSe la sommatoria include tutte le possibili configurazioni di stato di appropriata simmetria, il metodo sar\u00e0 detto interazione di configurazione completa (full CI). Il primo termine dell'equazione che fornisce il valore di formula_2 \u00e8 normalmente il determinante di Hartree-Fock mentre le singole CSFs sono caratterizzate dal numero di spin-orbitali che sono scambiati con gli orbitali degli stati superiori dal determinante di Hartree-Fock. In base al numero di orbitali che differiranno, il determinante sar\u00e0 detto di \"eccitazione singola\" se differir\u00e0 solamente un orbitale, di \"eccitazione doppia\" se differiranno due orbitali e cos\u00ec via. In questo modo \u00e8 possibile limitare il numero di determinanti nell'espansione in serie in base a una determinata combinazione di stati eccitati. Ad esempio, mentre il metodo CID \u00e8 limitato solamente a eccitazioni doppie il metodo CISD \u00e8 limitato sia a eccitazioni singole che doppie. Questi due metodi vengono sfruttati da molti software standard di chimica computazionale. La \"correzione di Davidson\" permette, applicata al metodo CISD, di ottenere con buona approssimazione il computo energetico legato a eccitazioni quadruple aggiungendo semplicemente un fattore correttivo.\nIl metodo CI conduce alla seguente equazione matriciale agli autovalori:\ndove c \u00e8 il vettore dei coefficienti ed e la matrice degli autovalori.\nGli elementi della matrice hamiltoniana e della matrice sovrapposta sono rispettivamente\nI determinanti di Slater vengono costruiti a partire da set ortonormali di spin-orbitali di base: in tal modo formula_7 produce una matrice identit\u00e0 formula_8, semplificando l'equazione matriciale.\nIl metodo di interazione di configurazioni \u00e8 utilizzato con profitto nell'ambito di simulazioni spettroscopiche e di reattivit\u00e0 chimica, in particolare riguardo alla scissione dei legami. In questi casi il classico metodo di Hartree-Fock porta a soluzioni che assumo solamente un valore qualitativo e in alcuni casi sono addirittura fuorvianti. Di contro il metodo CI richiede risorse hardware molto potenti (e in particolare il \"full CI\"), per cui \u00e8 applicabile solamente per sistemi di una certa complessit\u00e0."}
{"id": "895257", "revid": "158286", "url": "https://it.wikipedia.org/wiki?curid=895257", "title": "Azienda Padova Servizi", "text": ""}
{"id": "895259", "revid": "767487", "url": "https://it.wikipedia.org/wiki?curid=895259", "title": "Batte il tamburo lentamente", "text": "Batte il tamburo lentamente (\"Bang the Drum Slowly\") \u00e8 un film drammatico del 1973 diretto da John D. Hancock.\nTrama.\nBruce Pearson \u00e8 un mediocre giocatore di baseball che scopre di essere affetto dal linfoma di Hodgkin. Inizialmente questo malore \u00e8 noto solo al suo amico Wiggen, ma col passare del tempo lo viene a sapere anche l'intera squadra. Cos\u00ec quest'ultima si ritrova a essere molto pi\u00f9 unita, per cercare di far trascorrere al meglio gli ultimi mesi di Bruce.\nProduzione.\nIl budget del film \u00e8 stato di circa 1 milione di dollari.\nDe Niro per affrontare il ruolo si trasfer\u00ec per un determinato periodo di tempo in un paesino nei pressi di Atlanta per studiare le tecniche di baseball e impar\u00f2 a masticare tabacco nonostante il fastidio che questo gli provocava, in quanto era previsto dal copione del film.\nRiprese.\nLe scene di baseball sono state girate principalmente nello Shea Stadium e nello Yankee Stadium di New York durante gli ultimi giorni di maggio e i primi di giugno del 1972. Le poche scene nello Yankee Stadium sono state le migliori clip dello stadio prima della ristrutturazione avvenuta dal 1973 al 1976.\nDistribuzione.\nIl film, pubblicato dalla Paramount Pictures, \u00e8 stato distribuito nelle sale americane a partire dal 26 agosto del 1973."}
{"id": "895265", "revid": "1573940", "url": "https://it.wikipedia.org/wiki?curid=895265", "title": "Elberta (Alabama)", "text": "Elberta \u00e8 un paese dell'Alabama, situato nella Contea di Baldwin. La popolazione al censimento del 2000 era di 552 abitanti.\nGeografia fisica.\nElberta \u00e8 situata a 30\u00b024'49.104\" N, 87\u00b035'57.667\" O. L'U.S. Census Bureau certifica che il paese occupa un'area totale di 1,90\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 552 abitanti, 228 nuclei familiari e 152 famiglie residenti nel paese. La densit\u00e0 della popolazione \u00e8 di 284,20 ab./km\u00b2. Ci sono 250 alloggi con una densit\u00e0 di 128,70/km\u00b2. La composizione etnica della citt\u00e0 \u00e8 95,11% bianchi, 0,18% neri o afroamericani, 1,09% nativi americani, 0,18 isolani del Pacifico, 3,08% di altre razze, e 0,36% meticci. Il 3,80% della popolazione \u00e8 ispanica.\nDei 228 nuclei familiari, il 30,30% ha figli di et\u00e0 inferiore ai 18 anni che vivono in casa, il 45,60% sono coppie sposate che vivono assieme, il 17,10% \u00e8 composto da donne con marito assente, e il 33,30% sono non-famiglie. Il 29,40% di tutti i nuclei familiari \u00e8 composto da singoli e il 14,90% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,42 mentre la dimensione media di una famiglia \u00e8 di 2,98.\nLa suddivisione della popolazione per fasce d'et\u00e0 \u00e8 la seguente: 24,50% sotto i 18 anni, 7,20% dai 18 ai 24, 27,40% dai 25 ai 44, 21,90% dai 45 ai 64, e 19,00% oltre i 65 anni. L'et\u00e0 media \u00e8 40 anni. Per ogni 100 donne ci sono 87,80 uomini. Per ogni 100 donne sopra i 18 anni ci sono 74,50 uomini.\nIl reddito medio di un nucleo familiare \u00e8 di 22.375$, mentre per le famiglie \u00e8 di 28.125$. Gli uomini hanno un reddito medio di 28.500$ contro i 20.833$ delle donne. Il reddito pro capite del paese \u00e8 di 12.942$. Il 20,00% della popolazione e il 16,10% delle famiglie \u00e8 sotto la soglia di povert\u00e0. Sul totale della popolazione, il 28,10% dei minori di 18 anni e il 12,40% di chi ha pi\u00f9 di 65 anni vive sotto la soglia di povert\u00e0."}
{"id": "895266", "revid": "809148", "url": "https://it.wikipedia.org/wiki?curid=895266", "title": "Fiordo", "text": "Un fiordo (dal norvegese \"fjord\", islandese \"fj\u00f6r\u00f0ur\", dalla radice indoeuropea\"*prt\u00fas\" da \"*por-\" or \"*per\" che significa \"approdo\", collegato al norreno \"fara\" \"andare, viaggiare\") \u00e8 un braccio di mare che si insinua nella costa, anche per vari chilometri, inondando un'antica valle glaciale.\nSolitamente infatti le pareti del fiordo sono molto simili a quelle dei calanchi, ripide e scoscese, ma coperte di foreste. Un fiordo pu\u00f2 anche essere un caso particolare di costa alta: lunghe e strette insenature che penetrano all'interno del territorio anche per molti chilometri quadrati.\nDescrizione.\nFormazione e caratteristiche.\nQuando un ghiacciaio che si estende al di sotto dell'attuale livello del mare si ritrae, il mare riempie la vallata incisa dal ghiacciaio, con la tipica valle a forma di U. In tal modo si sono formate delle rientranze della costa connesse con il mare e con i laghi, talvolta profonde sino a 1300 m.\nLa morena formata dall'espansione del ghiacciaio viene lasciata dal suo ritiro all'inizio della vallata e nel caso dei fiordi si trova sott'acqua, diminuendone la profondit\u00e0 all'imbocco. L'acqua sul fondo dei fiordi ha spesso una salinit\u00e0 molto bassa, a causa della sua provenienza dai torrenti e dallo scioglimento delle nevi: questa acqua dolce, pi\u00f9 fredda tende a scendere sul fondo e a non mescolarsi con l'acqua di mare presente in superficie.\nI fiordi per la loro stretta imboccatura e per la protezione offerta dalle elevazioni che li circondano sono eccellenti porti naturali e vengono utilizzati per le flotte di pescherecci e per attivit\u00e0 come l'allevamento ittico e i cantieri navali. La Norvegia presenta la pi\u00f9 alta concentrazione di fiordi del mondo, e in nessun altro posto si possono ammirare pi\u00f9 che nella Norvegia occidentale. Per questo motivo, la regione \u00e8 comunemente chiamata \u201cNorvegia dei Fiordi\u201d. I fiordi possono essere visitati anche nella Norvegia centrale, settentrionale e orientale.\nCaratteristica dei fiordi del nord Europa \u00e8 la tendenza a ghiacciarsi nel periodo invernale. Le basse temperature, la scarsa profondit\u00e0, la debolezza delle onde e la scarsit\u00e0 del sale in queste acque favorisce infatti questo fenomeno inusuale per acque marine (sia dolci che salate).\nDistribuzione.\nLa Norvegia viene chiamata anche \"paese dei fiordi\" per la presenza di numerose di queste vallate sommerse (che sono pi\u00f9 di mille), spesso spettacolari. I fiordi tuttavia si trovano anche sulla costa occidentale dell'Irlanda e della Scozia, in Islanda, in Groenlandia, nella regione canadese del Labrador, in Alaska e poi sulla costa occidentale del Canada, sulla costa meridionale del Cile (Patagonia), nella parte sud-occidentale della Nuova Zelanda ed in Antartide. \nSpecialit\u00e0.\nCoste atlantiche di Scandinavia.\n\u00c8 in discussione se alcuni altri fiordi con aperture molto larghe siano da considerarsi veri fiordi.\nScozia e Irlanda.\nNelle lingue scandinave il termine \"fjord\" tende ad indicare non solo il fiordo propriamente detto, ma in generale gli specchi d'acqua, compresi i laghi.\nIn Scozia e in Irlanda i fiordi vengono chiamati con il termine gaelico di \"loch\" (che rimane invariato in Scozia e anglicizzato come \"lough\" in Irlanda), che tendenzialmente indica anche gli specchi d'acqua interni come i laghi. In Scozia si utilizza anche il termine scozzese \"firth\".\nIn Irlanda esiste un unico fiordo propriamente detto, il Killary Harbour sulla costa occidentale. Si tende erroneamente ad indicare come fiordo anche il Lough Swilly che tuttavia ha avuto una genesi diversa.\nPaesi anglofoni fuori dall'Europa.\nIn inglese si utilizza il termine \"sound\" in nomi di fiordi fuori dall'Europa.\nMare Baltico.\nNella Svezia dell'est e in alcune zone della Finlandia si utilizza il termine svedese \"fj\u00e4rd\". Nella costa tedesca sono invece chiamate \"f\u00f6rde\". I termini \"fjord\", \"fj\u00e4rd\" e \"f\u00f6rde\" sono d'origine comune, ma sono differenti dal punto di vista geologico.\nNella genesi dei fiordi della costa orientale dello Jutland in Danimarca e delle \"f\u00f6rdi\" tedesche, il ghiaccio non si mosse dai monti al mare, ma lingue di ghiaccio si spostarono dal mare bloccandosi in una maremma (riviera non alta).\nI \"fj\u00e4rdar\" di Svezia e Finlandia nacquero sotto parti centrali di ghiaccio.\nDanimarca.\nIn Danimarca esistono diverse insenature (che propriamente dovrebbero essere definite baie) che vengono considerati veri e propri fiordi, anche se mancano di alcune caratteristiche tipiche dei fiordi normali.\nFrancia.\nIn Bretagna, dove si utilizza il termine bretone \"aber\" per indicare l'estuario di un fiume che scorre in una valle, le valli non sono d'origine glaciale. Della geologia, aberi sono rie, valli fiuviale primare, in cui si insinua il mare.\nEuropa meridionale.\nIn Europa meridionale sono spesso indicati come i fiordi pi\u00f9 meridionali del continente le Bocche di Cattaro (in Montenegro) e il Fiordo di Furore, in Costiera Amalfitana, ma, in entrambi i casi, si tratta di valli di origine fluviale invase del mare (r\u00eda). Lo stesso \u00e8 con la costa nord-orientale della Sardegna. Tra i pi\u00f9 lunghi del mare Adriatico troviamo il Canale di Leme e la Fianona, che si trovano in Istria (Croazia)."}
{"id": "895267", "revid": "123889376", "url": "https://it.wikipedia.org/wiki?curid=895267", "title": "Alpi Bernesi", "text": "Le Alpi Bernesi (in tedesco \"Berner Alpen\") sono una sezione delle Alpi posta nella parte centrale della Svizzera, parte delle Alpi Nord-Occidentali. Sebbene il loro nome suggerisca che si trovino nell'Oberland bernese, una parte delle Alpi Bernesi si trova nei cantoni limitrofi di Vaud, di Uri, di Obvaldo, di Nidvaldo e del Vallese.\nClassificazione.\nSecondo la Partizione delle Alpi del 1926 le Alpi Bernesi sono una sezione delle Alpi centrali suddivise nei tre seguenti gruppi:\nSecondo la Suddivisione Orografica Internazionale Unificata del Sistema Alpino (SOIUSA) del 2005 le Alpi Bernesi sono una sezione delle Alpi Nord-occidentali. Inoltre la SOIUSA, a differenza di altre classificazioni, considera la parte pi\u00f9 settentrionale delle montagne del Canton Berna non appartenenti alle Alpi Bernesi ma facenti parte della sezione delle Prealpi Svizzere. La SOIUSA distingue inoltre in Alpi Bernesi ed in Alpi Bernesi in senso stretto a seconda se ingloba o meno le Alpi Urane e le Alpi di Vaud.\nIl Club Alpino Svizzero considera le Alpi Bernesi nell'accezione delle Alpi Bernesi in senso stretto.\nGeografia.\nPur avendo vette di notevoli altezza le Alpi Bernesi n|on si collocano lungo la catena alpina, ma si staccano a nord dalle Alpi Lepontine al passo della Furka.\nSecondo le definizioni della SOIUSA le Alpi Bernesi confinano:\nRuotando in senso orario i limiti geografici sono: Passo della Furka, fiume Rodano, Briga, Sion, Martigny, torrente Gryonne, Col de la Croix, Col du Pillon, Gsteig, Norwestseite des Chlys H\u00fcri, Stigellegi, Bummeregrat, Adelboden, Bunderchrinde, Kandersteg, Hoht\u00fcrli, Sefinen Furgge, Kleine Scheidegg, Grindelwald, Grosse Scheidegg, Meiringen, Jochpass, Engelberg, Rot Gr\u00e4tli, Altdorf, fiume Reuss, Andermatt, Passo della Furka.\nGeologia.\nLa parte meridionale del massiccio, la pi\u00f9 elevata, \u00e8 costituita in gran parte da rocce cristalline autoctone, tra esse dei graniti, anfiboli, gneiss ed Ardesie, in alcune localit\u00e0 \u00e8 pure presente del calcare. Nella parte nord queste rocce lasciano il posto a rocce sedimentarie.\nSuddivisione.\nLe Alpi Bernesi sono suddivise in tre sottosezioni e nove supergruppi:\nSuddivisione delle Alpi Bernesi iss.\nLe Alpi Bernesi in senso stretto dalla SOIUSA vengono suddivise in tre settori e sei supergruppi:\nNel dettaglio la suddivisione delle Alpi Bernesi in senso stretto nei sei supergruppi, sedici gruppi e ventun sottogruppi \u00e8 la seguente:\nPrincipali vette.\nLe principali vette delle Alpi Bernesi sono:\nValichi alpini.\nI principali valichi alpini delle Alpi Bernesi sono:\nGhiacciai.\nLe Alpi Bernesi sono ricoperte dalla pi\u00f9 vasta area glaciale delle Alpi. I ghiacciai di maggiori scendono verso sud e verso est. Quello di maggior estensione \u00e8 il Ghiacciaio dell'Aletsch che, formatosi dalla confluenza di varie lingue glaciali a Konkordiaplatz, scende verso sud. Nella valle in fianco sempre con direzione verso sud troviamo il Ghiacciaio di Fiesch. Hanno direzione verso est l'Oberaargletscher e l'Unteraargletscher, ghiacciai che sono all'origine del fiume Aar. Nel versante nord delle Alpi Bernesi i ghiacciai hanno dimensioni pi\u00f9 ridotte. Tra questi si ricordano l'Oberer Grindelwaldgletscher e l'Unterer Grindelwaldgletscher. Tra i ghiacciai che scendono verso ovest, infine, \u00e8 possibile ricordare il Langgletscher. Altro famoso ghiacciaio \u00e8 il ghiacciaio del Rodano.\nRifugi alpini.\nAlcuni dei rifugi delle Alpi Bernesi sono:"}
{"id": "895268", "revid": "87909", "url": "https://it.wikipedia.org/wiki?curid=895268", "title": "Killroy", "text": ""}
{"id": "895270", "revid": "438678", "url": "https://it.wikipedia.org/wiki?curid=895270", "title": "Bobby Froese", "text": ""}
{"id": "895271", "revid": "86343", "url": "https://it.wikipedia.org/wiki?curid=895271", "title": "C\u00e1piz", "text": ""}
{"id": "895278", "revid": "122297687", "url": "https://it.wikipedia.org/wiki?curid=895278", "title": "Supercoppa di Croazia", "text": "La Supercoppa croata di calcio (in croato \"Hrvatski nogometni superkup\") \u00e8 la competizione annuale in cui si affrontano in un'unica gara i campioni di Croazia in carica con i detentori della Coppa di Croazia ed \u00e8 stata istituita nel 1992.\nSalvo rare eccezioni viene disputata in casa dei vincitori della 1. HNL, in caso che tale squadra abbia fatto la doppietta campionato-coppa (in croato \"dupla kruna\", in italiano \"doppia corona\") la sfida non viene disputata."}
{"id": "895279", "revid": "599013", "url": "https://it.wikipedia.org/wiki?curid=895279", "title": "Fenrir (astronomia)", "text": "Fenrir, o Saturno XLI, \u00e8 un satellite naturale irregolare del pianeta Saturno.\nStoria.\nFenrir \u00e8 stato scoperto da una squadra di astronomi dell'Universit\u00e0 delle Hawaii nel 2004 composta da Scott Sheppard, David Jewitt, Jan Kleyna e Brian Marsden il 4 maggio 2005; l'annuncio della scoperta \u00e8 stato fatto il 4 maggio 2005. Le lastre fotografiche che hanno reso possibili la scoperta risalivano al periodo compreso fra il 13 dicembre 2004 e il 5 marzo 2005.\nIl satellite deve il suo nome a Fenrir, un gigantesco lupo della mitologia norrena; prima che l'Unione Astronomica Internazionale promulgasse un nome ufficiale, nel marzo 2007, l'oggetto era noto mediante la designazione provvisoria S/2004 S 16.\nParametri orbitali.\nFenrir ha un diametro di circa 4 chilometri e orbita intorno a Saturno ad una distanza di 22,6 milioni di km in 1260 giorni, con un'inclinazione di 163\u00b0 rispetto all'eclittica (143\u00b0 rispetto all'equatore di Saturno) e un'eccentricit\u00e0 di 0,136.\nIl satellite \u00e8 caratterizzato da un movimento retrogrado, cio\u00e8 orbita intorno a Saturno in direzione opposta al suo movimento di rotazione e questo fa ritenere che si tratti di un satellite irregolare catturato dal pianeta.\nCaratteristiche fisiche.\nHa una magnitudine apparente di 25,0 che lo rende uno dei satelliti a pi\u00f9 debole luminosit\u00e0 del nostro sistema solare. La sua scoperta fu possibile solo attraverso l'utilizzo di alcuni tra i pi\u00f9 grandi telescopi del mondo, il Subaru e Gemini entrambi da 8 metri e i telescopi Keck da 10 metri."}
{"id": "895281", "revid": "76069", "url": "https://it.wikipedia.org/wiki?curid=895281", "title": "Roxas (C\u00e1piz)", "text": ""}
{"id": "895283", "revid": "767487", "url": "https://it.wikipedia.org/wiki?curid=895283", "title": "Otto uomini fuori", "text": "Otto uomini fuori (\"Eight Men Out\") \u00e8 un film del 1988 diretto da John Sayles.\nTrama.\n\u00c8 la vera storia di otto giocatori dei Chicago White Sox, che nel 1919 furono accusati di essere stati pagati per truccare gli incontri delle World Series, contro i Cincinnati Reds."}
{"id": "895284", "revid": "729019", "url": "https://it.wikipedia.org/wiki?curid=895284", "title": "Los Guerreros", "text": "I Los Guerreros sono stati un tag team formato da Eddie Guerrero e suo nipote Chavo, attivo nella World Championship Wrestling e in WWE tra il 1998 e il 2004.\nGli inizi.\nWWE (2002-2004).\nVerso la fine del 2002 Eddie passa dal roster di Raw, dove era stato per ben due volte WWE European Champion e WWE Intercontinental Champion a quello di SmackDown. Qui ritrova il nipote Chavo anche lui da poco ritornato a SmackDown ed insieme decidono di formare i \"Los Guerreros\". Il loro motto \u00e8 \"Lie, Cheat and Steal\" ovvero \"Mentire, Imbrogliare e Rubare\" motto che dopo lo scioglimento diventer\u00e0 il grido di battaglia di Eddie, nonch\u00e9 il titolo della sua entry music. Il duo incomincia subito con un torneo indetto dall'allora General Manager di SmackDown Stephanie McMahon, ma il sogno di conquistare le cinture di coppia alla prima grande occasione va in fumo, quando verso la fine del torneo incontrano e vengono battuti dal tag team formato da Chris Benoit e Kurt Angle. L'occasione giusta si presenta di l\u00ec a poco nel edizione del 2002 delle Survivor Series in un Triple Threat Elimination Match contro il duo formato nuovamente da Chris Benoit e Kurt Angle e un'altra coppia formata da Edge e Rey Mysterio. Il sogno pero dura solo 3 mesi infatti l'appena nato Team Angle formato da Charlie Haas e Shelton Benjamin sotto la guida di Kurt Angle gli strappa i titoli in prossimit\u00e0 del PPV No Way Out edizione del 2003. Il brutto momento per i due non sembra finire perch\u00e9 di l\u00ec a poco Chavo rimedia un infortunio che lo costringer\u00e0 a un forzato stop per circa quattro mesi, nel quale il duo si scioglie per poi riformarsi al rientro dello stesso Chavo nel mese di settembre.\nIl successo.\nDopo il rientro di Chavo inizia un nuovo capitolo per la coppia che conquister\u00e0 per la seconda volta contro Charlie Haas e Shelton Benjamin ora World's Greatest Tag Team le cinture di coppia.\nIn poco tempo il duo riscontra un grande successo da parte del pubblico, soprattutto dopo la conquista per la seconda volta del titolo WWE Tag Team Champions (Eddie in quel periodo deteneva anche il titolo WWE United States Championship).\nIl punto di forza di questo tag team \u00e8 sicuramente Eddie che grazie alla sua furbizia riesce a portare a casa i match disputati.\nRottura.\nIl successo, si sa provoca invidia e Chavo se ne rende conto. Si accorge che il pubblico sta pi\u00f9 con Eddie che con lui, e il fatto che Eddie era anche WWE United States Champion non migliora le cose.\nDopo la perdita del titolo di coppia contro i Basham Brothers, Chavo d\u00e0 la colpa per la perdita dei titoli a Eddie dicendogli di non essere pi\u00f9 quello di una volta, di non avere pi\u00f9 la grinta che aveva agli inizi.\nChavo incomincera ad attaccare Eddie pi\u00f9 volte, facendo nascere di l\u00ec a poco una faida tra i due.\nLa prima volta lo fa in occasione di un match indetto dall'allora GM Kurt Angle, che aveva cercato di far fare pace ai due.\nIl match contro i Basham Brothers era valevole per le cinture di coppia e per i Los Guerreros si stava mettendo bene fino a che verso al fine del incontro Chavo decide di abbandonare lo zio da solo sul ring in balia degli avversari.\nSembrerebbe finita li, ma dopo la fine dell'incontro Chavo ritorna sul ring per finire il lavoro dei fratelli Basham, colpendolo con calci e pugni e lasciandolo sul ring sanguinante. \nMa non \u00e8 finita perch\u00e9 una settimana dopo sempre a SmackDown la faida coinvolge anche il fratello di Eddie non che padre di Chavo, Chavo sr..\nIl padre di Chavo sembra voler fare da pacere tra i due. Invece era solo una trappola organizzata da padre e figlio che insieme si scatenano su Eddie per l'ennesima volta.\nA inizio 2004 alla PPV Royal Rumble va in scena un match i due, match vinto ad Eddie con una Frog Splash che segner\u00e0 la definitiva fine del duo, ma dar\u00e0 l'inizio ad una nuova era per Eddie che all'edizione 2004 di No Way Out contro Brock Lesnar vincer\u00e0 il titolo WWE. Anche Chavo poco dopo vincer\u00e0 il WWE Cruiserweight Title contro Rey Mysterio."}
{"id": "895287", "revid": "838137", "url": "https://it.wikipedia.org/wiki?curid=895287", "title": "We're a Happy Family - A Tribute to Ramones", "text": "We're a Happy Family - A Tribute to Ramones \u00e8 una album tributo alla band punk Ramones."}
{"id": "895295", "revid": "15756", "url": "https://it.wikipedia.org/wiki?curid=895295", "title": "Istituto regionale ricerca educativa", "text": "Gli istituti regionali di ricerca educativa, in acronimo IRRE, sono stati enti tecnici promossi dal Ministero della Pubblica Istruzione ed istituiti con DPR 31.05.1974, anno in cui sono nati, fino al 2007, anno in cui sono stati soppressi per essere assorbiti in una Agenzia nazionale per lo sviluppo dell'autonomia scolastica, uno per ogni regione d'Italia. Tali istituti, in precedenza IRRSAE (Istituti di ricerca regionali, di sperimentazione e aggiornamento educativi), erano presenti in tutte le regioni italiane.\nAttivit\u00e0.\nLa funzione degli IRRSAE \u00e8 stata quella di dare supporto all'amministrazione scolastica ed in particolar modo alle istituzioni scolastiche diffuse sul territorio. Le attivit\u00e0 svolte sono state prevalentemente legate alla ricerca educativa indirizzata a raccogliere e ad elaborare e diffondere la documentazione pedagogico-didattica, a condurre studi in campo educativo, a promuovere ed assistere l'attuazione di progetti di sperimentazione, ad organizzare ed attuare iniziative di \"monitoraggio\" e di aggiornamento sul campo.\nNel documento finale della conferenza IRRSAE, CEDE, BDP svoltasi a Bari nel novembre 1994, si pu\u00f2 leggere che \"gli IRRSAE sono istituti a dimensione regionale, fortemente radicati nel territorio e capaci di favorire e supportare il processo di autonomia e di innovazione della scuola\".\nL'accesso agli IRRSAE per i \"comandati\" (cio\u00e8 per il personale scolastico che entrava nella struttura regionale pur rimanendo, dal punto di vista giuridico, nel ruolo e nella sede dove prestava servizio) era conseguente a concorso per titoli nelle varie sezioni.\nImportante ruolo hanno svolto i vari team regionali degli IRRSAE con l'attivit\u00e0 di monitoraggio della formazione in servizio degli insegnanti (MONIFORM) promossa dal Ministero della Pubblica Istruzione, con modalit\u00e0 di indagine vertenti sull'utilizzo dell'intervista e del \"focus group\" a dirigenti e docenti."}
{"id": "895298", "revid": "599013", "url": "https://it.wikipedia.org/wiki?curid=895298", "title": "Cabanat\u00faan", "text": ""}
{"id": "895302", "revid": "76069", "url": "https://it.wikipedia.org/wiki?curid=895302", "title": "San Jos\u00e9 (Nueva \u00c9cija)", "text": ""}
{"id": "895303", "revid": "551017", "url": "https://it.wikipedia.org/wiki?curid=895303", "title": "Campagna delle Carolina", "text": ""}
{"id": "895307", "revid": "86343", "url": "https://it.wikipedia.org/wiki?curid=895307", "title": "B\u00e9nguet", "text": ""}
{"id": "895309", "revid": "110328035", "url": "https://it.wikipedia.org/wiki?curid=895309", "title": "Henriette Bichonnier", "text": "Biografia.\nHenriette Bichonnier era di padre francese (Lione) e di madre italiana (Revere). Alcuni membri della famiglia si trasferirono in Francia nel 1921, dove si sistemarono definitivamente, mentre gli altri rimasero nei pressi di Modena e Bologna.\nLa futura scrittrice trascorse la sua infanzia in campagna, nel podere della nonna francese a Beaujolais, e nell'antica casa di famiglia della pianura di Forez, nei pressi di Saint-\u00c9tienne. La sua infanzia felice e spensierata, gli amici contadini, la natura, il bestiame delle case coloniche, saranno la principale fonte di ispirazione per i suoi libri. I racconti della nonna italiana le ispirarono la favola \"Il Dragone Puzzone\". Molto affezionata ad una zia di Mirandola, l'autrice si recava cos\u00ec tante volte in Italia al punto da trovare familiare questo paese al pari della Francia. Laureata in letteratura all'universit\u00e0 di Lione, insegn\u00f2 per pochi mesi al liceo di Saint-\u00c9tienne, poi si trasfer\u00ec a Parigi nel 1969, dove inizi\u00f2 il suo rapporto con il mondo dell'editoria per i ragazzi e con quello della stampa femminista. Dal 1971 scrisse un centinaio di libri per ragazzi."}
{"id": "895310", "revid": "43530", "url": "https://it.wikipedia.org/wiki?curid=895310", "title": "Valery Borzov", "text": ""}
{"id": "895314", "revid": "125079861", "url": "https://it.wikipedia.org/wiki?curid=895314", "title": "Derrick de Kerckhove", "text": "Sociologo, accademico e direttore scientifico di Media Duemila, ha diretto dal 1983 al 2008 il McLuhan Program in Culture &amp; Technology dell'Universit\u00e0 di Toronto. \u00c8 autore di \"La pelle della cultura e dell'intelligenza connessa\" (\"The Skin of Culture and Connected Intelligence\") e Professore Universitario nel Dipartimento di lingua francese all'Universit\u00e0 di Toronto. Gi\u00e0 docente presso il Dipartimento di Scienze Sociali dell'Universit\u00e0 degli Studi di Napoli Federico II, dove \u00e8 stato titolare degli insegnamenti di Sociologia della cultura digitale e di Marketing e nuovi media. \u00c8 supervisor di ricerca presso il PhD Planetary Collegium T-Node. Nel 2021 \u00e8 stato docente del corso di Metodologia della ricerca nella societ\u00e0 digitale presso la Facolt\u00e0 di Economia (Corso di Laurea Comunicazione e Multimedialit\u00e0) presso l'Universitas Mercatorum, Ateneo delle Camere di Commercio.\nPassato.\nDe Kerckhove ha ricevuto il suo dottorato in filosofia (Ph.D), in Lingua e Letteratura Francese dall'Universit\u00e0 di Toronto nel 1975 ed un dottorato del terzo ciclo in Sociologia dell'Arte dall'Universit\u00e0 di Tours (Francia) nel 1979.\n\u00c8 stato un associato del Centro per la Cultura e la Tecnologia dal 1972 al 1980 ed ha lavorato con Marshall McLuhan per oltre 10 anni come traduttore, assistente e coautore. \nIn Italia ha collaborato per tredici anni al bimestrale di comunicazione \"Mass Media\", dal 1983 al 1995.\nTeoria dell\"'Intelligenza Connettiva\".\nRichiamando la \"teoria dell'intelligenza collettiva\" di Pierre L\u00e9vy, de Kerckhove l'ha aggiornata e adattata al contesto tecnologico delle reti, mirando alla connessione delle intelligenze quale approccio ed incontro sinergico dei singoli soggetti per il raggiungimento di un obiettivo. Tale \"connettivit\u00e0\" si affianca e contemporaneamente si oppone all'idea di \"collettivit\u00e0\" proposta da Levy, aggiungendo a questa l'unit\u00e0 frammentata delle potenzialit\u00e0 degli elementi della rete. Non soltanto, quindi, la comunicabilit\u00e0 dei singoli elementi quale caratteristica fondamentale del nuovo medium, ma la possibilit\u00e0 offerta per l'azione/creazione di un oggetto multimediale, un artefatto cognitivo.\nAltri lavori.\nHa contribuito all'architettura del \"software\" di Hypersession, un software collaborativo ora utilizzato da Emitting Media ed utilizzato per varie situazioni educative.\nPer diversi anni ha tenuto presso l'Universit\u00e0 degli studi Suor Orsola Benincasa di Napoli le lezioni per la cattedra di \"Sistemi e tecnologie per la comunicazione\". \nHa inoltre tenuto dieci lezioni per il Corso di Psicotecnologie e processi formativi, presso la Facolt\u00e0 di Psicologia dell'Universit\u00e0 Telematica Internazionale Uninettuno*"}
{"id": "895316", "revid": "98720", "url": "https://it.wikipedia.org/wiki?curid=895316", "title": "Derrick De Kerckhove", "text": ""}
{"id": "895321", "revid": "90919", "url": "https://it.wikipedia.org/wiki?curid=895321", "title": "Pcus", "text": ""}
{"id": "895324", "revid": "123182902", "url": "https://it.wikipedia.org/wiki?curid=895324", "title": "Partito Operaio Socialdemocratico Russo", "text": "Il Partito Operaio Socialdemocratico Russo, in sigla POSDR () fu un'organizzazione politica socialista e rivoluzionaria russa d'ispirazione marxista fondata nel marzo 1898 con un congresso clandestino tenutosi a Minsk per unificare i diversi gruppi rivoluzionari allora attivi.\nIn occasione del II Congresso, svolto a Bruxelles e a Londra tra luglio e agosto del 1903, il POSDR si divise in due frazioni, i bolscevichi e i menscevichi, che nel corso del tempo si dotarono di strutture organizzative differenziate fino ad operare come due partiti distinti. La frazione detta bolscevica nel marzo 1918 si autoproclam\u00f2 Partito Comunista Russo.\nStoria.\nFondazione.\nIl partito fu fondato a Minsk nel marzo 1898 da nove rappresentanti di sei diverse organizzazioni rivoluzionarie, che presero parte al I Congresso del Partito Operaio Socialdemocratico Russo, una riunione clandestina tenutasi in una casa privata. Le strutture rappresentate erano il \"Rabo\u010dee Delo\" di Kiev, l'\"Unione operaia\" di Kiev, quella di Mosca e quella di Ekaterinoslav, l'\"Unione di lotta per l'emancipazione della classe operaia\" di San Pietroburgo e l'\"Unione Generale dei Lavoratori Ebrei\" (Bund).\nI convenuti ufficializzarono la nascita del POSDR ed elessero un Comitato centrale, composto da Boris \u0116jdel'man, Aaron Kremer e Stepan Rad\u010denko; questi incaricarono P\u00ebtr Struve, un intellettuale allora considerato tra i migliori marxisti russi, di redigere il manifesto che annunciava la formazione della nuova organizzazione politica. Il manifesto, approvato dai congressisti, fu stampato in aprile in una tipografia clandestina di Babrujsk insieme con le \"Decisioni del Congresso\".\nLa \"Rabo\u010daja Gazeta\", fino ad allora organo del gruppo \"Rabo\u010dee delo\", divenne il giornale del partito. Il Comitato centrale, in quanto organo esecutivo, aveva il compito di dirigere il partito sulla base delle decisioni dei congressi. Ai singoli Comitati delle diverse nazionalit\u00e0 che costituivano l'Impero russo fu del resto riconosciuta un'ampia autonomia e lo stesso Bund ader\u00ec al Partito a condizione di mantenere una propria autonomia. Nel giornale del Bund, l\"'Arbeiterstimme\", fu scritto che i Comitati locali avevano il diritto di rifiutare le risoluzioni del Comitato centrale \u00abin base alle particolari condizioni\u00bb delle sedi locali.\nPochi giorni dopo, nella notte tra il 23 e il 24 marzo, la polizia zarista riusc\u00ec a smantellare l'organizzazione procedendo a numerosi arresti, tra i quali quelli di Kremer e di \u0116jdel'man. In luglio fu scoperta anche la tipografia e vennero arrestati pi\u00f9 di settanta membri del Bund. Il partito, appena costituito, sembrava gi\u00e0 essere stato distrutto. Per questo motivo, Zinov'ev poteva scrivere nel 1923 che la data di fondazione del marzo 1898 era \u00abpoco significativa\u00bb, perch\u00e9 quel congresso \u00abnon produsse quasi nessun risultato\u00bb. A suo giudizio, anche l'\"Unione operaia della Russia settentrionale\" fondata tra il 1877 e il 1878 da Chalturin e Obnorskij poteva essere considerata a buon diritto \u00abl'embrione di un partito operaio\u00bb, come pure l'\"Emancipazione del lavoro\" di Plechanov e Aksel'rod, costituita nel 1883, che nel 1885, rompendo con i populisti, aveva elaborato un progetto di programma del partito socialdemocratico, presentandosi \u00abnella storia del movimento rivoluzionario russo come la prima organizzazione marxista\u00bb.\nTale opinione sul I Congresso non era condivisa da Lenin, che nel 1899 aveva scritto dell'\u00abopera brillantemente iniziata\u00bb e dell'\u00abenorme passo avanti\u00bb fatto dal movimento operaio russo con la fondazione del Partito socialdemocratico, primo tentativo di unificare tutte le sparse correnti socialiste. Con l'intervenuta repressione il partito non aveva cessato di esistere: si era \u00abripiegato su se stesso, allo scopo di raccogliere le forze\u00bb, e ora il compito immediato dei socialdemocratici russi doveva consistere nel dare \u00abforma adeguata\u00bb all'unificazione, liberandosi \u00abdefinitivamente dal meschino frazionamento locale\u00bb.\nBolscevichi e menscevichi.\nIl II Congresso del POSDR (1903) fu visto come l'occasione di concretizzare l'organizzazione del partito cos\u00ec come teorizzata da Lenin e dai suoi collaboratori al giornale \"Iskra\". Gli \"iskristi\" costituivano la larga maggioranza degli intervenuti al Congresso e per questo superarono le obiezioni avanzate dal Bund e dai delegati della corrente economicista, tuttavia nella stessa maggioranza si svilupp\u00f2 uno scontro sull'articolo 1 dello Statuto, che port\u00f2 alla divisione tra frazione bolscevica e menscevica. I primi sostenevano Lenin e la sua concezione del partito come forza d'avanguardia, snella e composta di rivoluzionari di professione; i secondi lo vedevano come un'organizzazione ampia e di massa, ed appoggiavano le posizioni di Julij Martov. Lo Statuto approvato rifletteva l'idea di Lenin, con l'esclusione proprio dell'articolo 1, che l'assemblea vot\u00f2 nella formulazione di Martov.\nLa divisione in due frazioni fu confermata nel 1904 dalla nascita dell'Ufficio dei comitati di maggioranza di parte bolscevica e della Commissione organizzativa menscevica, mentre dopo l'inizio della Rivoluzione russa del 1905 i bolscevichi tennero il III Congresso del POSDR (che approv\u00f2 l'articolo 1 dello Statuto nella versione di Lenin) e i menscevichi svolsero una Conferenza di partito, con ciascuna delle due assemblee che elesse organismi dirigenti distinti. Le dinamiche rivoluzionarie portarono a tentativi di riavvicinamento tra le due correnti, e nella primavera del 1906 si svolse un Congresso unitario. Il periodo reazionario apertosi nel 1907, per\u00f2, indebol\u00ec l'intero movimento socialdemocratico e acu\u00ec le tensioni interne al partito e alle stesse correnti. Nei bolscevichi il dissenso tra la maggioranza e il gruppo dei \"vperiodisti\" di Aleksandr Bogdanov port\u00f2 all'espulsione di quest'ultimo, mentre anche i bolscevichi si divisero in diverse tendenze, tra cui quella dei cosiddetti \"liquidatori\", che puntavano allo scioglimento del partito illegale per spostarsi a operare in organizzazioni legali.\nL'ultimo tentativo di riunificazione coincise con il plenum del gennaio 1910 del Comitato centrale del POSDR, che tuttavia raggiunse risultati puramente formali e costitu\u00ec il preludio alla rottura definitiva. Nel gennaio del 1912 si tenne a Praga la VI Conferenza del POSDR, organizzata dall'ala sinistra, che vi presenzi\u00f2 in larga maggioranza decretando l'espulsione dei liquidatori. L'assemblea elesse un Comitato centrale dominato dai bolscevichi. Da questo momento menscevichi e bolscevichi operarono definitivamente come due partiti diversi; allo stesso tempo non ebbero seguito azioni unitarie di tutte le forze socialdemocratiche non bolsceviche, come la Conferenza tenuta in agosto a Vienna su iniziativa di Trockij, condizionata dall'incompatibilit\u00e0 tra le posizioni dei menscevichi e quelle sia dei vperiodisti che dei membri del partito non aderenti a correnti.\nLa rivoluzione.\nDopo lo scoppio della Prima guerra mondiale i bolscevichi furono oggetto di una feroce repressione. Nel 1917, dopo la Rivoluzione di febbraio, i menscevichi e i socialrivoluzionari ottennero il controllo della maggioranza dei soviet, ma gli equilibri si spostarono nel corso dei mesi a vantaggio dei bolscevichi, che riuscirono a conquistare il potere con la Rivoluzione d'ottobre. Nel 1918 essi assunsero la denominazione di Partito Comunista Russo (bolscevico), per evidenziare la distanza dalle forze riformiste e segnare il definitivo superamento della fase borghese della rivoluzione. I menscevichi furono messi fuori legge nel 1921: all'indomani della guerra civile e con il proletariato provato dagli sforzi degli anni precedenti, infatti, la dirigenza bolscevica ritenne necessario rafforzare il controllo del partito a fronte del \u00abpericolo che la rivoluzione perdesse il potere politico\u00bb.\nRappresentanza parlamentare.\nNel 1906 si tennero le elezioni per il primo parlamento russo, la Duma di Stato, che furono boicottate dai bolscevichi. I socialdemocratici erano rappresentanti quindi dai soli menscevichi, che ottennero il 4% dei seggi. Nella seconda Duma (1907), abbandonata l'idea del boicottaggio, il POSDR conquist\u00f2 una vasta rappresentanza, ma l'assemblea fu sciolta dopo pochi mesi con il pretesto della scoperta di un colpo di Stato in preparazione da parte dei socialdemocratici. Con nuove leggi elettorali, la presenza socialdemocratica nella terza Duma (1907\u20131912) si ridusse a pochi elementi. A partire dalla quarta Duma (1912\u20131917), i socialdemocratici furono definitivamente separati in due frazioni, quella menscevica e quella bolscevica."}
{"id": "895325", "revid": "767487", "url": "https://it.wikipedia.org/wiki?curid=895325", "title": "Loco Live", "text": "Loco Live \u00e8 un live live della band punk Ramones, registrato durante un concerto in Spagna, a Barcellona.\nTracce.\nTutte le canzoni sono state scritte dai Ramones eccetto ove indicato."}
{"id": "895326", "revid": "827882", "url": "https://it.wikipedia.org/wiki?curid=895326", "title": "Brian Marsden", "text": " Raccoglieva dati sulle posizioni degli asteroidi e delle comete e calcolava le loro orbite.\nBiografia.\nNacque il 5 agosto 1937 a Cambridge, in Gran Bretagna, da Thomas Marsden ed Eileen West. Suo padre era un insegnante, professore di matematica presso una scuola superiore locale. La sua passione per l'astronomia - raccontava - nacque a cinque anni, quando sua madre lo stimol\u00f2 a guardare con lei l'eclissi solare del 1942: fu la sorpresa della possibilit\u00e0 di previsione degli eventi astronomici che lo guid\u00f2 nella successiva carriera.\nFrequent\u00f2 con regolarit\u00e0 le sedute della British Astronomical Association da quando aveva sedici anni ed inizi\u00f2 a collaborare con la \"Computing Section\" (sezione di calcolo) dell'associazione, producendo effemeridi dei fenomeni di mutue eclissi tra i satelliti medicei e del ritorno di alcune comete periodiche. Prima di accedere all'istruzione universitaria era gi\u00e0 membro giovanile della Royal Astronomical Society.\nLaureatosi in matematica al New College di Oxford, godeva gi\u00e0 di una reputazione internazionale per le sue predizioni di comete. Nel 1959, al termine dell'universit\u00e0, trov\u00f2 impiego presso l'Osservatorio universitario di Yale dove sfrutt\u00f2 la potenza di calcolo resa disponibile da un computer IBM 650 per riprendere il calcolo delle orbite delle comete. Consegu\u00ec a Yale anche il dottorato con una tesi dal titolo: \"The Motions of the Galilean Satellites of Jupiter\".\nDal 1965 inizi\u00f2 a lavorare presso lo Smithsonian Astrophysical Observatory a Cambridge, nel Massachusetts, invitato da Fred Whipple. Marsden introdusse dei termini correttivi che tenevano conto degli effetti accelerativi di natura non gravitazionale nelle equazioni del moto (Meccanica kepleriana) delle comete. I getti di materia derivanti dall'evaporazione del materiale del nucleo cometario, infatti, come veri e propri motori a reazione, alterano il moto (e quindi l'orbita) delle comete. Marsden e Zdenek Sekanina svilupparono un programma di calcolo che \u00e8 in uso ancora oggi per il calcolo delle orbite delle comete.\nNel 1964 era stato trasferito presso lo \"Smithsonian Astrophysical Observatory\" il Central Bureau for Astronomical Telegrams (CBAT), di cui Marsden sar\u00e0 direttore dal 1968 (succedendo a Owen Gingerich) al 2000 (sostituito da Daniel Green). Nel 1978, al momento del pensionamento di Paul Herget, il Minor Planet Center (MPC) fu trasferito dall'Osservatorio di Cincinnati allo Smithsonian Astrophysical Observatory e la sua direzione affidata a Brian Marsden (che lo diresse fino al 2006, sostituito da Timothy Spahr). CBAT e MPC mantennero ruoli distinti, ma la comune direzione permise di migliorarne la funzionalit\u00e0.\nNel 1998 guadagn\u00f2 una certa notoriet\u00e0 presso il grande pubblico quando annunci\u00f2 che l'asteroide avrebbe potuto colpire la Terra.\n\u00c8 morto il 18 novembre 2010, al termine di una prolungata malattia.\nVita privata.\nSpos\u00f2 Nancy Lou Zissell il 26 dicembre 1964. Insieme ebbero due figli: Cynthia e Jonathan.\nPrincipali successi scientifici.\nMarsden ha contribuito a ritrovare comete ed asteroidi persi, cio\u00e8 le cui osservazioni erano state insufficienti per calcolarne con precisione l'orbita.Secondo quanto dichiarato nella sua autobiografia, Brian Marsden era particolarmente orgoglioso di aver predetto il ritorno nel 1992 della cometa 109P/Swift-Tuttle. Scoperta nel 1862 era attesa per il 1981, tuttavia nel 1973 Marsden l'aveva ricollegata ad una cometa apparsa nel 1737 e cos\u00ec era riuscito a prevederne correttamente il successivo ritorno. Charles Alcock, Direttore dell'Harvard-Smithsonian Center for Astrophysics, ha indicato Marsden come \"uno dei pi\u00f9 influenti indagatori delle comete del ventesimo secolo, e definitivamente il pi\u00f9 colorato.\"\nSebbene la previsione che avrebbe potuto colpire la Terra si rivel\u00f2 errata grazie al ritrovamento di ulteriori osservazioni risalenti al 1990, stimol\u00f2 il dibattito sui \"Near-Earth Object\". Se, infatti, non si fosse prestata la dovuta attenzione all'oggetto, questo sarebbe andato perduto e sarebbe stato estremamente complicato predirne l'orbita per il 2028, anno previsto per l'impatto. In questo modo, Marsden sollev\u00f2 la necessit\u00e0 di conoscere meglio le orbite degli oggetti potenzialmente pericolosi, giungendo tra le altre cosa a migliorare le modalit\u00e0 della segnalazione all'MPC (attraverso l'introduzione della pagina web: \"Near-Earth Object Confirmation Page\").\nSi interess\u00f2, inoltre, alle scoperte negli anni novanta del Novecento dei primi oggetti transnettuniani. Fu tra i primi a porre la questione della necessit\u00e0 di ridefinire Plutone (\"Il primo oggetto transnettuniano scoperto\" - a suo dire) ed a proporre una sua collocazione tra gli asteroidi. Sugger\u00ec, infatti, di assegnare a Plutone il numero asteroidale 10000. Quest'ultima proposta fu respinta, tuttavia all'Assemblea Generale di Praga dell'Unione Astronomica Internazionale nel 2006, fu approvata una nuova definizione di pianeta che assegn\u00f2 Plutone alla nuova classe dei pianeti nani.\nInfine, si interess\u00f2 alle comete radenti di Kreutz e nel produrre un'analisi del comportamento dinamico del gruppo, individu\u00f2 un ulteriore gruppo di comete radenti che oggi porta il suo nome: le comete di Marsden.\nIl 18 agosto 1982 scopr\u00ec l'asteroide 37556 Svyaztie con Nikolaj \u010cernych presso l'Osservatorio astrofisico della Crimea. Il nome scelto dai due scopritori, che significa \"connessione\", volle sottolineare la loro collaborazione ed amicizia, che aveva superato barriere nazionali e politiche.\nRiconoscimenti.\nL'asteroide 1877 Marsden \u00e8 stato cos\u00ec chiamato in suo onore."}
{"id": "895327", "revid": "122933522", "url": "https://it.wikipedia.org/wiki?curid=895327", "title": "Formazione nevosa perenne", "text": "In glaciologia, per formazione nevosa perenne si intende un accumulo di neve che supera il periodo estivo senza fondersi completamente. I cristalli nevosi subiscono processi di metamorfosi e compattamento progressivo per effetto della gravit\u00e0 con formazione inizialmente di granuli (\u201cfirn\u201d, con densit\u00e0 di circa 550 kg/m\u00b3), e successivamente saldatura dei cristalli a formare ghiaccio compatto. La massa risultante ha una densit\u00e0 di circa 830 kg/m\u00b3.\nTipologie.\nGhiacciaio.\nUn \"ghiacciaio\" \u00e8 una grande massa di ghiaccio delle regioni montane e polari, adunata negli avvallamenti, formata dalle nevi sotto l'azione del gelo e scorrente verso il basso. I ghiacciai attualmente occupano circa il 10% delle terre emerse.\nGlacieret.\nUn \"glacieret\" \u00e8 un accumulo perenne di neve e ghiaccio, simile al ghiacciaio, differendo da quest'ultimo per il minor volume e il minor movimento verso valle. Secondo la classificazione internazionale dei ghiacciai (Selby 1985) \u00e8 sinonimo di \"glacionevato\" o \"snowfield\".\nGlacionevato.\nUn \"glacionevato\" \u00e8 un accumulo di ghiaccio e neve di dimensioni variabili che pu\u00f2 perdurare da pochi anni a molti secoli, ma che a differenza di un ghiacciaio non \u00e8 dotato di moto verso valle e alla cui base si possono formare nivomorene. In condizioni climatiche favorevoli pu\u00f2 evolvere in un ghiacciaio. In Italia sono presenti e diffusi sulle principali catene montuose (Alpi e Appennini).\nNevaio.\nUn \"nevaio\" \u00e8 un deposito di neve che si mantiene oltre la stagione delle precipitazioni nevose: solitamente si formano in conche, avvallamenti, alla base di un pendio ombreggiato od ovunque la neve tende ad accumularsi per vento e/o valanghe formando uno spessore significativo; fondono completamente oppure con fortissima riduzione stagionale ogni anno nel corso dell'estate, per poi tornare a riformarsi l'anno successivo. Depositi di neve perenni con limitata fusione stagionale evolvono solitamente prima in glacionevato e poi in glacieret/ghiacciaio."}
{"id": "895329", "revid": "300018", "url": "https://it.wikipedia.org/wiki?curid=895329", "title": "Formazione degli Whitesnake", "text": "I \"mark\" (formazioni) degli Whitesnake sono stati i seguenti:\nFormazioni.\nLa rock band \u00e8 anche conosciuta per i continui e rapidi cambi di formazione, come poche altre; nel gruppo guidato da David Coverdale, nei suoi primi trent'anni di attivit\u00e0, sono transitati pi\u00f9 di trenta musicisti.\nCronologia delle formazioni.\nMark V.\n (gennaio 1984 - luglio 1984)\nMark VII.\n\"- fu il periodo pi\u00f9 travagliato ma ne nacque il disco pi\u00f9 venduto: 1987 -\"\nMark XV.\n (maggio 2005 - dicembre 2007)\nMark XVI.\n (dicembre 2007 - giugno 2010)\nMark XVII.\n (luglio 2010 - gennaio 2013)\nMark XVIII.\n (gennaio 2013 - maggio 2014)\nMark XIX.\n (giugno 2014 - aprile 2015)\nMark XX.\n (aprile 2015 - novembre 2021)\nMark XXI.\n (novembre 2021 - attuale)"}
{"id": "895332", "revid": "76069", "url": "https://it.wikipedia.org/wiki?curid=895332", "title": "Villas\u00eds", "text": ""}
{"id": "895335", "revid": "1305772", "url": "https://it.wikipedia.org/wiki?curid=895335", "title": "Superstizioni legate agli animali", "text": "Nella cultura popolare ancora oggi esistono parecchie superstizioni e ataviche credenze legate agli animali, in gran parte tramandate dai tempi antichi. Tutt'oggi la figura di particolari animali in particolari circostanze \u00e8 reputata causa di sventura o di malaugurio. O ancora, gli organi di alcuni animali vengono ricercati e conservati in gran cura come talismani contro sfortune di sorta.\nMammiferi.\nGatto.\nI gatti, in altri tempi un oggetto di culto presso i popoli mediterranei, nel Medioevo vennero spesso associati a entit\u00e0 demoniache, divenendo frequentemente oggetto di persecuzione.\nNel 1233, papa Gregorio IX lanci\u00f2 la massima \"Vox in rama\", che fu presa come invettiva in nome della quale dare inizio allo sterminio di tutti i gatti sospettati di incarnare il diavolo, specialmente quelli neri. Molti gatti furono infatti bruciati vivi, scorticati, bastonati, crocefissi oppure gettati dai campanili delle chiese durante le feste consacrate. In questo modo per\u00f2 aument\u00f2 esponenzialmente il numero di ratti per le strade, contribuendo di fatto a una pi\u00f9 dilagante diffusione della peste bubbonica. Dunque, inizialmente per necessit\u00e0, definitivamente per acquisita cognizione, queste credenze furono abbandonate, anche se ancora oggi continua a permanere, perlopi\u00f9 scherzosamente, la convinzione che i gatti neri portino sfortuna.\nIl teologo Alano di Lilla arriv\u00f2 a supporre che il termine \"cataro\", con cui venivano indicati i seguaci del movimento eretico di Gregorio IX, derivasse dal latino \"catus\", cio\u00e8\" \"gatto, perch\u00e9 \"si dice che adorino il diavolo sotto le sembianze di un gatto\" a cui tributavano l'osculum infame durante le loro riunioni.\nGli unici gatti che venivano apprezzati erano quelli di bordo. Nella marineria inglese la figura del \"gatto di bordo\" era istituzionalizzata e ogni nave era solita avere a bordo almeno un gatto come mascotte. Questa consuetudine \u00e8 tra l'altro ricordata nel film di fantascienza \"Alien\", in cui un gatto soriano, chiamato Jones, svolge il ruolo di gatto di bordo dell'astronave Nostromo.\nCane.\nSecondo le superstizioni, sentire l'ululato del cane \u00e8 un cattivo presagio.\nIn Italia \u00e8 famoso il proverbio \"Can che abbaia non morde\", che deriva da una superstizione la quale afferma che un cane che abbaia \u00e8 semplicemente innocuo.\nSi dice anche che avere un cagnolino nero tenga lontane le persone che fanno il malocchio o fattucchiere e che un pelo dello stesso, tenuto nel taschino, allontani i pericoli derivanti dall'uscire di casa il venerd\u00ec notte, quando diavoli e streghe sarebbero presumibilmente in agguato.\nSi dice anche che quando un cane ulula \u00e8 presagio che la persona pi\u00f9 giovane della famiglia di quello che ha udito morir\u00e0 presto-\nPipistrello.\nNelle aree di campagna, si diceva alle persone di non uscire la notte poich\u00e9 si credeva che pipistrelli si sarebbero attaccati ai loro capelli. Questa diffusa credenza viene ricordata anche da Luigi Pirandello da renderla protagonista nella sua novella \"Il pipistrello\" contenuta in Novelle per un anno.\nSecondo le credenze di Montereale (L'Aquila), chi \u00e8 colpito dall'escremento di un pipistrello \u00e8 vulnerabile da parte delle streghe.\nStambecco.\nFin dal medioevo lo stambecco aveva un ruolo di primo piano nella farmacopea delle popolazioni alpine basata su credenze popolari, che contribuirono non poco alla sua scomparsa dall'areale alpino. Si credeva che la polvere ottenuta triturando le sue corna fosse un rimedio contro l'impotenza maschile, che il suo sangue avesse virt\u00f9 terapeutiche contro i calcoli vescicali e porzioni del suo stomaco combattessero la malinconia.\nIn molte valli alpine l'animale venne cacciato fino alla sua scomparsa a motivo del fatto che le popolazioni attribuivano un forte potere taumaturgico ad un osso a forma di croce che in questo animale \u00e8 presente vicino al cuore. Nel secolo XVII, nella provincia di Bressanone, lo sterminio di tutti branchi d'animale presenti nell'area, venne effettuato su ordine del principe vescovo allo scopo di far cessare tale superstizione, giudicata di natura demoniaca, eliminandone la causa, non essendogli stato possibile altrimenti convincere i valligiani a desistere dall'utilizzo di questo amuleto.\nAsino.\nGli asini che avevano una specie di croce sul petto erano ritenuti sacri e andavano protetti.\nSecondo le credenze di Venafro (Isernia) il fastidio che procura al neonato la prima dentizione pu\u00f2 essere evitato appendendo al collo del bambino un dente di asino di et\u00e0 non inferiore ad un anno. \nIn vari comuni dell'Italia continentale e della Sardegna particolari poteri sono attribuiti per la cura della pertosse all'asino e al somaro: un bambino guarisce se beve l'acqua avanzata ad un asino o a un somaro. A Montemarcello (La Spezia) il bambino guarisce se passa sotto le loro gambe e a Gavoi (Nuoro) se ne beve il latte.\nNelle case delle regioni italiane del nord-est, in quelle dell'Austria e dell'ex Cecoslovacchia si ritiene che la notte fra il 12 ed il 13 dicembre arrivi Santa Lucia in groppa al suo asino, animata da buoni propositi fra i quali portare i regali ai bambini. Ed \u00e8 notte di doni per tutti, anche per Santa Lucia e il suo asinello. Laddove vivono bambini quest'ultimo trova sul davanzale delle finestre o sul cornicione dei balconi, a seconda delle localit\u00e0, crusca, una mela, una manciata di fieno, grano, una carota, sale, farina gialla.\nBue.\nSecondo le credenze di Catania, il fastidioso difetto dell'enuresi (pip\u00ec a letto) si perde se il bambino mangia un brodo confezionato con peli di bue.\nConiglio.\nNella cultura occidentale la zampa sinistra essiccata (o il piede sinistro) di coniglio \u00e8 ritenuta un portafortuna, al punto che negli USA \u00e8 oggetto di commercio. Oltre a ci\u00f2 \u00e8 anche simbolo di fertilit\u00e0 e di buon augurio per una famiglia numerosa.\nMarmotta.\nLa marmotta veniva cacciata nelle Alpi per la sua carne, il suo grasso era ritenuto dai montanari un ottimo unguento contro contusioni ed altri mali sia degli uomini che degli animali domestici, si stimava che da un esemplare adulto si arrivasse ad ottenere una pinta di grasso\nBertuccia (piccola scimmia).\nSulla Rocca di Gibilterra vive l'unica colonia di scimmie europee in libert\u00e0. Secondo un'antica superstizione quando non ci saranno pi\u00f9 scimmie a Gibilterra, cesser\u00e0 il dominio inglese su questo promontorio meridionale della penisola iberica. Nel corso della seconda guerra mondiale la popolazione di scimmie si era ridotta nel 1942 a soli 7 individui, e Winston Churchill per evitare ripercussioni negative sul morale della popolazione, in caso di scomparsa della colonia ne ordin\u00f2 il rinfoltimento tramite l'importazione di scimmie dal Marocco e dall'Algeria indicando che la popolazione della colonia non dovesse mai scendere al disotto di 24 esemplari e un ufficiale inglese ricevette la responsabilit\u00e0 di occuparsi del benessere della colonia.\nRettili e anfibi.\nLucertola.\nNei tempi antichi era diffusa la credenza che le lucertole con due code portassero fortuna. Tale propriet\u00e0 si ricollegava probabilmente al fatto che il dio delle ricchezze Pluto fosse raffigurato con due code.\nSalamandra.\nNel Medioevo si riteneva che le salamandre fossero immuni al fuoco e che questi anfibi vivessero nei laboratori dei fabbri.\nSerpente.\nA Cocullo, piccolo paese abruzzese, sopravvive, con una trasposizione cristiana, un rituale tra il magico ed il pagano legato all'antica venerazione della dea o maga Angizia ritenuta capace di rendere innocuo ogni veleno. Per questo motivo, qualche giorno prima della festa di san Domenico alcuni abitanti del paese, detti serpari raccolgono serpenti nella campagna intorno al paese; la tradizione tramanda che costoro sarebbero capaci di rendere innocui i rettili tramite il suono di un corno, detto \"Kerallos\". La festa, conosciuta anche come Festa dei serpari, avviene ogni anno il primo gioved\u00ec di maggio, ed ha il suo momento pi\u00f9 rilevante con una processione lungo il paese della statua lignea di san Domenico ricoperta delle serpi (per lo pi\u00f9 della specie cervone) vive raccolte dai serpari.\nSolitamente i serpenti erano ritenuti malefici e demoniaci e si diceva che fossero raccolti e usati dalle streghe per i loro veleni e i loro oscuri poteri.\nUccelli.\nCivetta.\nIl verso della civetta, uccello notturno, porta sfortuna, se non morte, il suo stridire viene associato ai lamenti delle anime dei morti. Questa superstizione, si ritrova in molti autori classici, per esempio Piero Valeriano nei suoi \"Hieroglyphica\" la indica come simbolo di morte e sempre minacciante qualche infortunio col suo canto notturno. La stessa similitudine compare in una poesia di Giovanni Pascoli, intitolata \"L'assiuolo\" dove il suo verso, prende il simbolo di solitudine e di morte.\nCuculo.\nUna superstizione contadina afferma che chi, all'inizio della primavera, sente per la prima volta il canto del cuculo con del denaro in tasca, \u00e8 fortunato: avr\u00e0 denaro in abbondanza per tutto l'anno. Ma se invece non ha niente...\nCorvo.\nNelle pitture rupestri entro la grotta di Lascaux si trovano le pi\u00f9 antiche rappresentazioni disegnate dall'uomo dei corvi, tra cui una figura umana con testa corvina, questo testimonia dell'antico legame esistente fra uomini e questi animali, che probabilmente stazionavano nei pressi dei gruppi di uomini primitivi per sottrarre brandelli di carne dalle prede cacciate e contemporaneamente le cui grida potevano essere usate come segnale di allarme per arrivo di intrusi dal gruppo di uomini.\nUna piccola colonia di corvi vive nella torre di Londra, ove uno degli Yeomen Warders riceve l'incarico di \"raven master\", consistente nel curarsi della salute dei corvi e nutrirli quotidianamente. Ci\u00f2 avviene in quanto secondo una leggenda la monarchia inglese cadr\u00e0 sotto la mano di un invasore straniero il giorno in cui tutti i corvi moriranno o abbandoneranno l'edificio. Per questo motivo le ali di questi corvi sono sfoltite di piume per ridurne la loro capacit\u00e0 di volare. In tempi recenti si \u00e8 discusso se questa leggenda, che aiuta a mantenere un certo clima di mistero ed orrore attorno alla Torre, e colore popolare per turisti, che si farebbe risalire al secolo diciassettesimo, in realt\u00e0 non sia molto pi\u00f9 recente e databile come sua origine al XIX secolo.\nArtropodi.\nRagno.\nFin dall'epoca degli antichi romani l'incontro durante la giornata con un ragno \u00e8 giudicato un evento che porta fortuna, e poich\u00e9 uccidere un ragno porterebbe sfortuna, questi quando vengono trovati nelle case ne sono portati al di fuori con qualche artifizio. Anticamente la ragnatela veniva posta su ferite, credendo che avesse poteri cicatrizzanti.\nSfinge testa di morto.\nQuesta grossa falena, avente una colorazione scura brunastra, \u00e8 facilmente riconoscibile per una macchia chiara, che vagamente ricorda la figura di un teschio, presente sul lato superiore del suo torace, inoltre possiede una caratteristica molto insolita per questo genere di insetti: quando disturbata o irritata emette un suono stridulo ben udibile dall'orecchio umano prodotto espellendo aria dalla sua spirotromba. A causa di queste due peculiarit\u00e0 gi\u00e0 al tempo dei romani a questa farfalla venne associata la credenza superstiziosa di portatrice di morte. Plinio la chiama \"papilio feralis\" (\"Naturalis Historia\" 11,65), appellativo ripreso da Ovidio nelle \"Metamorfosi\" e che ispir\u00f2 Linneo nel 1758 nell'attribuirle il suo nome scientifico di \"Acherontia atropos\", dato dalla combinazione del fiume infernale Acheronte (in greco \"\u1f0a\u03c7\u03ad\u03c1\u03c9\u03bd, -\u03bf\u03bd\u03c4\u03bf\u03c2\", in latino \"\u0102ch\u0115r\u014dn, -ontis\") e Atropo (in greco:\"\u1f0c\u03c4\u03c1\u03bf\u03c0\u03bf\u03c2\"), la pi\u00f9 anziana delle tre Parche: quella che recideva il filo della vita di un individuo decretandone la morte.\nAllo stesso genere Acherontia, appartengono altre due farfalle, entrambe sempre con la medesima macchia chiara sul torace e conseguentemente denominate \"Acherontia styx\", dal nome del fiume infernale Stige e \"Acherontia lachesis\" dal nome di Lachesi, la seconda Parca, colei che misurava la lunghezza della vita umana.\nLa simbologia di questa farfalla, come portatrice di morte \u00e8 stata ampiamente utilizzata da artisti, scrittore e soggettisti cinematografici.\nIl discusso dipinto \"The Hireling Shepherd\" (1851) del pittore preraffaellita William Holman Hunt ha per soggetto un pastore che, mostrando un esemplare di \"sfinge testa di morto\", abbraccia con passionalit\u00e0 carnale una fanciulla, con quest'opera di eros e tanatos il pittore infranse i canoni della innocente pittura bucolica in auge fino a quel tempo nella pittura inglese.\nL'insetto \u00e8 il soggetto dell'incubo del protagonista del racconto \"La sfinge\" del 1846 scritto da Edgar Allan Poe; questa falena viene anche menzionata dal poeta inglese romantico John Keats, come simbolo della morte nella sua \"Ode alla malinconia\" (1819): \"Make not your rosary of yew-berries, / Nor let the beetle, nor the death-moth be / Your mournful Psyche\".\nIn \"Dracula\" (1897) di Bram Stoker, Reinfield descrivendo i suoi incontri notturni col vampiro, cita questa falena tra gli animali dominati da Dracula:\nIn ambito cinematografico venne inserita, per la sua forte simbologia, nel 1929 da Luis Bu\u00f1uel e Salvador Dal\u00ed nel film surrealista \"Un chien andalou\"; quarant'anni, dopo in un film horror del 1968, \"Il Mostro Di Sangue\", un entomologo folle crea un'enorme \"testa di morto\" usando DNA umano, che si nutre di sangue seminando morte e panico.\nUna collezione di falene viene utilizzata per impaurire il protagonista del racconto gotico \"I'm the King of the Castle\" (1969) della scrittrice Susan Hill e tradotto in film nel 1989.\nNel 1991 la maledizione e la superstizione di morte legata a queste falene viene resa popolare su scala mondiale dal successo del film, divenuto di culto, \"Il silenzio degli innocenti\" tratto dal libro di Thomas Harris nel quale essa gioca un ruolo primario nel rappresentare l'ossessione del serial killer; la sfinge costituisce anche l'elemento grafico principale della locandina del film. A partire da quell'anno le presenze della \"sfinge testa di morto\" aumentano nelle opere destinate al pubblico.\nLa macchia a forma di teschio \u00e8 riprodotta nella copertina di \"Hail Horror Hail\" (1997), disco dei Sigh, una band avantgarde metal/black metal giapponese; sempre in ambito musicale la farfalla appare nel video del singolo \"Butterfly Caught\" (2003) dei Massive Attack.\nNel 2002, nel film \"The Mothman Prophecies - Voci dall'ombra\", basato sulla leggenda urbana dell'uomo falena sono numerosi i riferimenti alla sfinge testa di morto.\nNel 2005 lo scrittore Jos\u00e9 Saramago la cita in alcune pagine del suo romanzo \"Le intermittenze della morte\".\nSuccessivamente venne usata in una puntata di \"Ghost Whisperer - Presenze\" come riferimento ai Vampiri\nNote.\n 19 Cfr. N. Modugno, Il mondo magico della medicina popolare, 1997, pag. 35\n20 Cfr. N. Modugno, Il mondo magico della medicina popolare, 1997, pag. 185\n25 Cfr. N. Modugno, Il mondo magico della notte delle streghe, 2005, pag. 35"}
{"id": "895336", "revid": "767487", "url": "https://it.wikipedia.org/wiki?curid=895336", "title": "Bull Durham - Un gioco a tre mani", "text": "Bull Durham - Un gioco a tre mani (\"Bull Durham\") \u00e8 un film del 1988 scritto e diretto da Ron Shelton.\nPrimo dei due film consecutivi di Kevin Costner sul baseball (l'altro \u00e8 \"L'uomo dei sogni\").\nTrama.\nNella squadra di baseball di seconda divisione della citt\u00e0 di Durham viene ingaggiato \"Crash\" Davis, un veterano sul viale del tramonto, con il compito di occuparsi di un nuovo talento, il lanciatore Ebby Calvin la Loosh, giocatore dotato di grande braccio ma senza esperienza.\nAnche Annie Savoy, insegnante fanatica del gioco (tanto da avere il baseball come religione, dopo averne provate molte e riscontrando coincidenze come il fatto che 108 sono i punti delle cuciture sulle palline e 108 i grani del rosario) si occupa di Ebby, avendo una relazione sentimentale con lui.\nCrash convince Ebby a seguire i suoi insegnamenti e Annie lo cresce culturalmente, la squadra comincia a macinare gioco e vince molte partite, aiutando il nuovo astro a mettersi in mostra e a sfondare nel gioco fino ad essere ingaggiato da una grande squadra e giocare in prima divisione. Ma quando questo accade \u00e8 la fine agonistica di Crash che viene licenziato, Annie lo conforta e Crash terminer\u00e0 la stagione raggiungendo il nuovo record di home run in un'altra squadra, poi si ritirer\u00e0 per diventare un direttore sportivo.\nRiconoscimenti.\nIl film ha ottenuto due candidature ai Golden Globe 1989, per la migliore attrice in un film commedia o musicale a Susan Sarandon e per la migliore canzone originale.\nHa vinto due Boston Society of Film Critics Awards 1989, per il miglior film e la migliore attrice.\nLa sceneggiatura di Shelton \u00e8 stata candidata all'Oscar alla migliore sceneggiatura originale, ha vinto il LAFCA Award, il NSFC Award, il NYFCC Award e il WGA Award.\nNel 2000 l'American Film Institute ha inserito il film al 97\u00ba posto della classifica delle cento migliori commedie americane di tutti i tempi e nel 2008 al 5\u00ba posto dei dieci migliori film sportivi.\nCuriosit\u00e0.\nQuentin Tarantino disse a proposito del film: \"Ogni volta che un personaggio \u00e8 veramente figo in un film, tu vorresti vestirti come lui o bere la birra che beve lui: pensavo che Kevin Costner fosse cos\u00ec fottutamente tosto in Bull Durham, che ho bevuto Miller High Life per un bel po'\"."}
{"id": "895338", "revid": "124974013", "url": "https://it.wikipedia.org/wiki?curid=895338", "title": "Rescue Me (Madonna)", "text": "Rescue Me \u00e8 un singolo della cantautrice statunitense Madonna. \u00c8 il secondo inedito contenuto nel suo primo greatest hits, \"The Immaculate Collection\". Usc\u00ec il 2 marzo 1991 e si piazz\u00f2 alla nona posizione nella classifica generale di \"Billboard\". Questo brano \u00e8 stato anche utilizzato come intermezzo nel \"Madame X Tour\"."}
{"id": "895346", "revid": "712828", "url": "https://it.wikipedia.org/wiki?curid=895346", "title": "MiniCell", "text": ""}
{"id": "895348", "revid": "1543377", "url": "https://it.wikipedia.org/wiki?curid=895348", "title": "Dress You Up", "text": "Dress You Up \u00e8 una canzone della cantante statunitense Madonna, contenuta nel suo secondo album in studio \"Like a Virgin\". La canzone \u00e8 stata distribuita il 31 luglio 1985, come quarto e ultimo singolo estratto dall'album \"Like a Virgin\". La canzone fu l'ultima ad essere stata inserita nell'album, perch\u00e9 fu presentata in ritardo dai compositori Andrea LaRusso e Peggy Stanziale. Madonna insistette molto per l'inclusione della canzone nel disco, in quanto a lei piaceva particolarmente il testo. Dal punto di vista musicale, la canzone \u00e8 un tipico brano di musica dance, guidato dal suono delle percussioni, da un assolo di chitarra, suonata da Nile Rodgers, e dalle voci del coro. Il testo della canzone \u00e8 una estesa metafora sulla moda e il sesso; la canzone infatti compara il vestire con la passione. Una versione live della canzone fu usata come video musicale per la canzone.\nI critici accolsero positivamente la canzone, che divenne la sesta canzone a raggiungere la top-five negli Stati Uniti. Raggiunse la top-ten in Australia, Belgio, Canada, Irlanda, Nuova Zelanda e Regno Unito.\nLa canzone fu inserita in quattro tour della cantante, il pi\u00f9 recente dei quali \u00e8 il \"Rebel Heart Tour\" (2015-2016). \"Dress You Up\" fu aggiunta alla lista della Parents Music Resource Center, per via della natura sessuale del suo testo.\nDescrizione.\n\"Dress You Up\" fu l'ultima canzone ad essere inserita nel secondo album in studio di Madonna, \"Like a Virgin\". Inizialmente, Nile Rodgers aveva chiesto ai compositori Andrea LaRusso e Peggy Stanziale di scrivere una canzone per Madonna, che seguisse lo stile degli Chic. Tuttavia, il processo di composizione dur\u00f2 a lungo, in quanto i due compositori erano impegnati con altri progetti. Quando Andrea LaRusso e Peggy Stanziale consegnarono a Rodgers il testo della canzone, quest'ultimo le rifiut\u00f2 perch\u00e9 non c'era tempo per comporre una melodia e registrare la canzone per l'album. Tuttavia, a Madonna piacque il testo della canzone e riusc\u00ec a convincere Rodgers ad aggiungerla nel disco \"Like a Virgin\"\".\"\nMusicalmente, \"Dress You Up\" \u00e8 una canzone dance pop, che consiste in un verso di due accordi. Le voci del coro accompagnano il ritornello con una progressione di quattro accordi e una singola nota di chitarra, suonata da Rodgers\".\" Il ponte consiste di un assolo di chitarra elettrica. Verso la fine della canzone, le percussioni passano in secondo piano, mentre la chiave aumenta.\nSecondo la partitura pubblicata su Musicnotes.com da Alfred Publishing, la canzone \u00e8 composta in 4/4 con un ritmo moderato di 100 battiti al minuto ed \u00e8 in chiave di la minore.\nIl registro di Madonna va da si bemolle al fa minore.\nIl testo della canzone \u00e8 un'estesa metafora sulla moda e sul sesso, che paragona il vestirsi con la passione. Madonna canta degli abiti con i quali vorrebbe vestire il suo uomo per poter toccare, con le sue mani, il suo corpo. Secondo Rikky Rooksby, autore del libro \"Madonna: The Complete Guide To Her Music,\" il verso \u00abI'll create a look that's made for you\u00bb (in italiano: \u00abcreer\u00f2 un'immagine fatta apposta per te\u00bb), si \u00e8 convertito in un sinonimo della re-invenzione della propria immagine, che Madonna ha attuato durante la sua carriera.\nLa canzone non fu inclusa nella raccolta \"The Immaculate Collection\" (1990), ma fu inclusa nella raccolta \"Celebration\" (2009). Per il video della canzone, fu utilizzata la versione dal vivo, registrata durante la tappa di Detroit del \"Virgin Tour\"\nIl videoclip.\nPer il video della canzone \u00e8 stata utilizzata un'esibizione tratta dal \"Virgin Tour\".\nAccoglienza.\nDopo il suo lancio, \"Dress You Up\" ha ricevuto pareri generalmente positivi. Nancy Erlick della rivista \"Billboard\", afferm\u00f2 che la canzone rifletteva \u00ab[Madonna] la modella \"pin-up\" delle riviste; piccante e ansiosa apposta per piacere\u00bb. Alex Henderson di AllMusic ha dichiarato: \u00abIl dono di fare musica elegate e seduttiva (del produttore) Rodger sono evidenti in gemme come \"Dress You Up\"\u00bb. Stephen Thomas Erlewine, della stessa rivista, descrisse la canzone come \u00abun grande canzone di dance-pop standard\u00bb. Santiago Fouz-Hern\u00e1ndez e Freya Jarman-Ivens, autori di \"Madonna's Drowned Worlds: New Approaches To Her Cultural Transformations\", commentarono che Madonna interpreta la canzone come una \u00abgattina sexy\u00bb Sal Cinquemani di \"Slant Magazine\" la defin\u00ec \u00abirresistibile\u00bb.\nDebby Miller di \"Rolling Stone\" disse che \u00abmalgrado la voce da bambina, c'\u00e8 un indizio di ambizione che la rende l'ultima Betty Boop\u00bb. In una recensione dell'album, nel 1995, Dave Karger di \"Entertainment Weekly\" afferm\u00f2 che la canzone \u00e8 un po' ripetitiva e immatura.\nJim Farber afferm\u00f2 che \u00abla canzone fu scritta per l'era Dynasty\u00bb. L'autore J. Randy Taraborrelli afferm\u00f2 nel suo libro \"Madonna: An Intimate Biography\" che il disco \"Like a Virgin\" \u00abprovoca con canzoni come \"Dress You Up\", \"Material Girl\", \"Angel\" e con la canzone che d\u00e0 il titolo all'album\u00bb.\nEsecuzioni dal vivo.\nMadonna ha eseguito \"Dress You Up\" in quattro dei suoi tour mondiali: \"The Virgin Tour\" nel 1985, il \"Who's That Girl Tour\" nel 1987, nello \"Sticky &amp; Sweet Tour\" e nel \"Rebel Heart Tour\" nel 2015-16.Nel \"Virgin Tour\", \"Dress You Up\" era il brano di apertura del concerto. All'inizio della canzone, Madonna appariva in cima ad una scala, realizzava varie pose prima di indirizzarsi verso il palco principale e avviare l'interpretazione del tema. Madonna indossava un reggiseno nero sotto un top blu, una gonna verde, calze di pizzo e una giacca colorata. Madonna portava al collo e alle orecchie diversi crocifissi. L'esibizione \u00e8 contenuta nell'edizione VHS \"Madonna Live: The Virgin Tour\".\nDurante il \"Who's That Girl Tour\" del 1987, Madonna ha eseguito \"Dress You Up\" in un medley con \"Material Girl\" e \"Like a Virgin\". Indossava un costume elaborato, ispirato da Dame Edna Everage, che consisteva in un cappello decorato con frutta di plastica, fiori e piume, un paio di occhiali giganti, gonna con volant e camicia ricoperta con oggetti come orologi, bambole e ganci. Esistono due registrazioni della performance della canzone: Il \"Who's That Girl Tour: Live in Giappone\", filmato a Tokyo, Giappone, Il 22 giugno 1987, e \"Ciao Italia: Live from Italy\", girato a Torino, in Italia, il 4 settembre 1987.\nNel 2008, Madonna ha eseguito il primo verso e il coro della canzone durante la sezione di richiesta nello \"Sticky &amp; Sweet Tour\". La canzone \u00e8 stata eseguita a Chicago, Los Angeles, Philadelphia, Rio de Janeiro, Toronto, Valencia e Vienna. Infine Madonna ha aggiunto \"Dress You Up\" durante la ripresa dello \"Sticky &amp; Sweet Tour\" nel 2009, in sostituzione della versione rock di \"Borderline\".\nLa canzone \u00e8 stata infine inserita nella setlist del \"Rebel Heart Tour\", eseguita in un medley di flamenco con \"Into Groove\", \"Everybody\" e \"Lucky Star\". Durante la sequenza, la cantante indossava un vestito ispirato alla cultura gitana.\nSuccesso commerciale.\nIl 17 di agosto del 1985, \"Dress You Up\" debutt\u00f3 alla posizione trentasei della classifica \"Billboard Hot 100\". Dopo sette settimane, raggiunse il quinto posto su quella classifica, rendendola il sesto singolo consecutivo di Madonna a raggiungere le prime cinque posizioni. Raggiunse inoltre la posizione trentaquattro della \"Hot Adult Contemporary Tracks\", la terza del \"Hot Dance Music/Club Play\" y la sessantaquattresima del \"Hot R&amp;B/Hip-Hop Songsi.\" Nella classifica di fine anno 1985, la canzone compare alla 94\u00aa posizione, facendo divenire Madonna l'artista pop con pi\u00f9 vendite in quell'anno. In Canada, la canzone ha debuttato alla posizione numero novanta. Nel Regno Unito, \"Dress You Up\" venne pubblicato il 7 dicembre 1985 e debutt\u00f2 al dodicesimo posto della classifica ufficiale del Regno Unito; otto giorni dopo, raggiunse il quinto posto."}
{"id": "895353", "revid": "7", "url": "https://it.wikipedia.org/wiki?curid=895353", "title": "Liutista", "text": ""}
{"id": "895356", "revid": "1851848", "url": "https://it.wikipedia.org/wiki?curid=895356", "title": "Aldo Agroppi", "text": "Biografia.\n\u00c8 zio di Andrea Luci, anch'egli calciatore. Il 16 novembre 2011 viene ricoverato dopo essere stato colto da infarto.\nCarriera.\nGiocatore.\nClub.\nCresciuto nel vivaio del Piombino, con cui esordisce non ancora maggiorenne in Serie D nella stagione 1960-1961, viene notato e acquistato dal Torino, che inizialmente lo cede in prestito a diverse squadre: dapprima al Genoa nel 1964-1965, che lo fa giocare nelle giovanili, e con cui vince il Torneo di Viareggio; quindi l'annata successiva si accasa alla , in Serie C, mentre quella dopo va al Potenza, in cadetteria, giocando con continuit\u00e0 in entrambi i campionati.\nAlla vigilia della stagione 1967-1968 torna in pianta stabile ai granata, debuttando in Serie A il 15 ottobre in Torino-Sampdoria 4-2 (lo stesso giorno in cui perde la vita Gigi Meroni). In breve diventa una delle \"bandiere\" del Toro di quegli anni: Agroppi \u00e8 tra i protagonisti della rinascita della squadra piemontese a cavallo degli anni 1960 e 1970, con cui conquista due Coppe Italia (nelle edizioni 1967-1968 e 1970-1971); sono questi i primi successi del club granata dai tempi del \"Grande Torino\" e della tragedia di Superga.\nDopo una militanza quasi decennale al Torino, nella stagione 1975-1976 il giocatore passa al Perugia, neopromosso in A. Coi grifoni conduce altri due buoni campionati in massima serie, vestendo varie volte anche la fascia di capitano della compagine umbra, prima di ritirarsi dal calcio giocato alla fine del torneo 1976-1977.\nNazionale.\nHa disputato 5 partite nella nazionale maggiore, debuttando il 17 giugno 1972 in amichevole contro la Romania a Bucarest (3-3); vanta inoltre una partita con la nazionale B, giocata il 16 ottobre 1968.\nAllenatore.\nChiusa la carriera da atleta, Agroppi intraprende subito quella di allenatore e, dopo avere guidato le giovanili del , viene ingaggiato in Serie B dal per il campionato 1980-1981.\nLa stagione seguente riesce a riportare in Serie A il di Romeo Anconetani. Sempre in cadetteria, nel 1983-1984 \u00e8 chiamato dal Padova, dimettendosi tuttavia dopo tre mesi a causa di problemi di depressione, mentre nel 1984-1985 disputa un buon campionato sulla panchina del Perugia, che porta in quarta posizione, perdendo coi biancorossi una sola partita \u2014 tuttora un primato per la Serie B \u2014 e restando in corsa per la promozione in massima serie fino all'ultima giornata, mancandola per un solo punto.\nL'anno successivo viene chiamato a sedere sulla panchina della , in massima serie, dove ottiene un altro quarto posto. L'esperienza toscana \u00e8 tuttavia segnata da feroci contrasti tra Agroppi e gli ultras viola, che gli additano un mancato rispetto verso il capitano della squadra Giancarlo Antognoni: ci\u00f2 sfocia l'11 marzo 1986 in una violenta aggressione ai danni del tecnico all'uscita dello stadio di Firenze, che non degenera solo per l'intervento in suo soccorso del calciatore Daniel Passarella. A fine stagione Agroppi \u00e8 ulteriormente coinvolto nello scandalo del Totonero-bis, venendo squalificato per quattro mesi per omessa denuncia, in relazione a una gara della stagione cadetta 1984-1985.\nDa quel momento inizia il declino: esonero al (1987-1988) con la squadra che affrontava la Serie A penalizzata da infortuni, retrocessione in Serie B con l' (1989-1990), due stagioni di stop e, infine, un deludente ritorno a Firenze (1992-1993) in cui prende la squadra al sesto posto e inanella una serie negativa di risultati (tre vittorie, nove pareggi e otto sconfitte) culminato in un esonero a poche giornate dalla conclusione del campionato, che non baster\u00e0 comunque a salvare i viola dalla retrocessione, dopo cinquantaquattro anni, in serie cadetta.\nDopo il ritiro.\nFortemente critico circa molti aspetti del calcio di oggi, Agroppi decide di abbandonare la panchina per intraprendere l'attivit\u00e0 di opinionista televisivo. \"Anti-juventino\" dichiarato, \u00e8 entrato in passato in polemica con l'allenatore Marcello Lippi. In riferimento alla differenza tra un pareggio rispetto alla sconfitta nel calcio, Agroppi ebbe occasione di dichiarare: \u00abmeglio due feriti che un morto\u00bb.\nDalla met\u00e0 degli anni 1990 \u00e8 commentatore calcistico in diverse trasmissioni sportive. Collabora come opinionista per il sito Calciomercato.it nonch\u00e9 per le stazioni Radio Man\u00e0 Man\u00e0 e Radio Sportiva, partecipando poi alle trasmissioni a carattere locale \"Platinum Calcio\" su Italia 7 Toscana e \"Forza Viola\" su RTV 38. \u00c8 inoltre saltuariamente presente su canali nazionali come la Rai (\"Domenica Sportiva\", \"Stadio Sprint\") e LA7 (\"Le partite non finiscono mai\").\nNel 2005 ha pubblicato un libro intitolato \"A gamba tesa - Frustate e qualche carezza\". Nell'estate del 2007, assieme agli ex compagni di squadra Angelo Cereser e Nedo Sonetti, ha disputato un campionato amatoriale nella squadra Euroturist di San Vincenzo."}
{"id": "895360", "revid": "6923", "url": "https://it.wikipedia.org/wiki?curid=895360", "title": "Hargheisa", "text": "Hargheisa (somalo: \"Hargeysa\", arabo: \u0647\u0631\u062c\u064a\u0633\u0627) \u00e8 considerata ancora una delle principali citt\u00e0 della Somalia, anche se dal 1991 \u00e8 diventata \"de facto\" la capitale amministrativa dello Stato indipendente del Somaliland. Vi si trovano il parlamento regionale, il palazzo presidenziale ed i ministeri del governo. \nFu anche la capitale coloniale della Somalia britannica dal 1941 al 1960 (in sostituzione a Berbera), fino a quando lo Stato si un\u00ec con l'ex Somalia italiana per formare l'attuale Stato. In citt\u00e0 ha sede anche il periodico \"Wargeyska Ogaal\", fondato nel 2005. Hargheisa \u00e8 la seconda citt\u00e0 della Somalia per grandezza, dopo la capitale Mogadiscio.\nHargheisa \u00e8 situata in una valle nella parte occidentale dello Stato. \u00c8 un'area montagnosa, perci\u00f2 Hargheisa si trova in una valle racchiusa degli Altipiani Galgodon (Ogo), ad un'elevazione di 1.334 metri sopra il livello del Mare. Quest'altitudine d\u00e0 ad Hargheisa e all'area circostante alla citt\u00e0 un clima pi\u00f9 mite della costa del Golfo di Aden (una delle zone pi\u00f9 calde della Terra) e la sua regione ha un clima pi\u00f9 o meno uguale. Le temperatura annuali vanno dai 13 ai 32 gradi Celsius.\nSu Hargheisa ogni anno scende abbastanza pioggia e quando la citt\u00e0 era pi\u00f9 piccola era circondata da ampie foreste. Tuttora esiste qualche foresta di ginepro. Inoltre, vicino ad Hargheisa ci sono le fertili montagne di Sheik e di Dallo, zone molto piovose nell'arco dell'anno."}
{"id": "895363", "revid": "183581", "url": "https://it.wikipedia.org/wiki?curid=895363", "title": "We're Outta Here", "text": ""}
{"id": "895366", "revid": "1440202", "url": "https://it.wikipedia.org/wiki?curid=895366", "title": "Formazione dei Deep Purple", "text": "Nella loro lunga carriera il gruppo dei Deep Purple ha modificato varie volte la propria formazione; \u00e8 possibile distinguere otto diverse formazioni che tradizionalmente vengono indicate come Mark e con il progressivo in numeri romani.\nFormazioni.\nMark I.\n1968-1969\nMark II.\n1969-1973, 1984-1989, 1992-1993\nMark III.\n1973-1975\nMark IV.\n1975-1976\n1984\"1989\"Mark II\nIan Gillan. \"voce\"\nRoger Glover. \"basso\"\nRitchie Blackmore\n\"chitarra elettrica\"\nJon Lord \"tastiere\"\nIan Paice \"batteria\"\nMark V.\n1989-1991\nMark VI.\n1993-1994\nMark VII.\n1994-2002\nMark VIII.\ndal 2002"}
{"id": "895368", "revid": "124338975", "url": "https://it.wikipedia.org/wiki?curid=895368", "title": "Discografia dei Deep Purple", "text": "Discografia e Videografia del gruppo hard rock Deep Purple."}
{"id": "895369", "revid": "196390", "url": "https://it.wikipedia.org/wiki?curid=895369", "title": "Hargeysa", "text": ""}
{"id": "895370", "revid": "76069", "url": "https://it.wikipedia.org/wiki?curid=895370", "title": "Sison (Pangasin\u00e1n)", "text": ""}
{"id": "895371", "revid": "438678", "url": "https://it.wikipedia.org/wiki?curid=895371", "title": "Major League - La squadra pi\u00f9 scassata della lega", "text": "Major League - La squadra pi\u00f9 scassata della lega (\"Major League\") \u00e8 un film del 1989 diretto da David S. Ward.\nTrama.\nLa squadra di baseball dei Cleveland Indians sta per iniziare la stagione. Al raduno precampionato si ritrovano vecchi e nuovi giocatori: fra questi il ricevitore veterano Jake Taylor, afflitto da problemi al ginocchio; il giovane lanciatore Rick \"Wild Thing\" Vaughn, pregiudicato per reati comuni e, come si scoprir\u00e0 nel corso della stagione, miope; Willie Mays Hayes, scadente nella battuta ma velocissimo nella corsa; il cubano Cerrano, adepto ai riti vud\u00f9, potente battitore ma vulnerabilissimo sulle palle curve; l'ormai in declino Roger Dorn, pi\u00f9 concentrato sulle operazioni finanziarie che sul gioco, ed altri elementi di non eccelse qualit\u00e0. Ad allenarli \u00e8 chiamato Lou Brown, un attempato \"coach\" con qualche esperienza nelle serie minori.\nLa campagna acquisti dei giocatori \u00e8 stata decisa da Rachel Phelps, vedova ed ereditiera del precedente proprietario, con lo scopo segreto di perdere tutte le partite ed avere una media-spettatori risibile, in modo da poter trasferire la squadra a Miami dopo aver rescisso il contratto con la citt\u00e0 di Cleveland senza pagare penali.\nAll'inizio della stagione sembra che il piano di Rachel funzioni, ma Brown la scopre e ne informa i giocatori. Inizia allora una battaglia tra la squadra, che inizia a giocare davvero bene, e la proprietaria.\nTra allenamenti, vittorie e stratagemmi per giocare sempre meglio, ognuno trova una direzione anche nella vita privata, che a volte si scontra con quella di altri: la moglie di Dorn fa pagare al marito una scappatella andando a letto con Rick; Taylor cerca di far tornare con s\u00e9 l'ex moglie Lynn, che dopo i suoi molteplici tradimenti non vuole pi\u00f9 saperne di lui; gli altri trovano pi\u00f9 o meno la loro natura da giocatori. Anche il pubblico, che inizialmente si era disamorato per gli scarsi risultati, si riavvicina alla squadra sostenendola calorosamente in un finale di stagione in crescendo.\nAlla fine gli Indians vincono inaspettatamente il campionato, sconfiggendo nella serie finale i favoriti New York Yankees.\nRetroscena.\nIl film apre con un montaggio delle aree industriali di Cleveland e come sottofondo la canzone \"Burn On\" di Randy Newman, dedicata alla notte in cui l'inquinatissimo fiume Cuyahoga prese fuoco. I registi hanno scelto i Cleveland Indians come esempio di un famoso marchio, perch\u00e9 i veri Indians hanno avuto una storia molto simile: la squadra \u00e8 stata bersaglio di molti scherzi e si adatta perfettamente alla premessa del film.\nMentre non \u00e8 noto se ci fosse una qualsiasi presa ispirazione da questa fonte, il tentativo di un proprietario di creare la peggior squadra possibile \u00e8 stato realmente fatto con la squadra di baseball di Cleveland nel 1899. In quell'anno, Frank Robison, proprietario dei Cleveland Spiders, trasfer\u00ec tutti i giocatori migliori degli Spiders ad un'altra squadra che aveva simultaneamente acquistato (possedere pi\u00f9 di una squadra era permesso nel baseball in quel periodo), trasformando cos\u00ec gli Spiders in una squadra di seconda categoria. Fu, apparentemente, un'azione contro i sostenitori di Cleveland dopo molti anni di delusioni. Non vi fu alcun finale cinematografico: nel 1899 i Cleveland Spiders raccolsero 20 vittorie e 134 sconfitte, la peggiore stagione nella storia del baseball.\nSequel.\nIl film ha un sequel, \"Major League - La rivincita\", girato sempre dello stesso regista, ambientato un anno dopo il primo, ma girato 5 anni dopo."}
{"id": "895373", "revid": "76069", "url": "https://it.wikipedia.org/wiki?curid=895373", "title": "Santo Tom\u00e1s (Pangasin\u00e1n)", "text": ""}
{"id": "895375", "revid": "919135", "url": "https://it.wikipedia.org/wiki?curid=895375", "title": "Ideale nullo", "text": "In matematica, in particolare in algebra astratta, l'ideale nullo o \"ideale banale\" di un anello formula_1 \u00e8 l'ideale che contiene solo l'elemento formula_2, cio\u00e8 \u00e8 l'ideale che contiene solamente l'elemento neutro dell'addizione formula_3. Questo \u00e8 ovviamente un ideale in quanto per ogni elemento formula_4 si ha formula_5.\nOgni anello ammette come ideale l'ideale nullo. In un campo formula_6 l'ideale nullo \u00e8 l'unico ideale oltre a quello coincidente con formula_6 stesso.\nSe il nucleo di un omomorfismo di anelli coincide con l'ideale nullo, allora tale omomorfismo \u00e8 iniettivo."}
{"id": "895377", "revid": "399", "url": "https://it.wikipedia.org/wiki?curid=895377", "title": "Jean Marc Gaspard Itard", "text": " Specializzato nel lavoro con i ragazzi sordi, \u00e8 da molti considerato il padre-fondatore della pedagogia speciale.\nNasce il 24 aprile 1774 ad Oraison in Francia. Proveniente da una famiglia borghese, inizialmente intraprende con scarso successo studi in ambito finanziario per poi dedicarsi alla chirurgia.\nMedico chirurgo, daI 31 dicembre del 1800 Itard collabora con l'abate Sicard, erede dell'abate de l'Ep\u00e9e e direttore dell'Istituto nazionale per sordomuti di Parigi, luogo a partire dal quale potr\u00e0 dedicare la propria cura educativa a Victor, il \"ragazzo selvaggio dell'Aveyron\", reso celebre anche da una famosa pellicola cinematografica del 1970 diretta da Fran\u00e7ois Truffaut (\"Il ragazzo selvaggio\"). Questa esperienza segner\u00e0 la vita di Itard che scriver\u00e0 due memorie riguardanti gli anni passati con il ragazzo; la pubblicazione della seconda memoria in particolare, nel 1807, lo consacrer\u00e0 come uno dei medici pi\u00f9 ricercati di Parigi. \nEsperto dei problemi dell'udito e della parola, nel 1821 pubblica il \"Trait\u00e9 des maladies de l'oreille et de l'audition\", seguito nel 1831 dal \"M\u00e9moire sur le mutisme produit par la l\u00e9sion des fonctions intellectuelles\", confermando la sua sensibilit\u00e0 per l'interazione tra i fenomeni fisico-organici e quelli psicointellettuali.\nNel 1837 Itard incontra quello che diverr\u00e0 il suo migliore allievo: \u00c9douard S\u00e9guin, chiamato per sostituirlo come medico in un caso di idiozia. Itard, infatti, gi\u00e0 molto malato morir\u00e0 l'anno seguente, il 5 luglio a 64 anni lasciando gran parte dei suoi beni all'Istituto per sordomuti.\nLa figura di Itard \u00e8 sicuramente legata a Victor e al lavoro svolto con lui. Il loro primo incontro avviene nel 1799, quando il ragazzo viene catturato nelle campagne francesi per la seconda volta. Itard \u00e8 giovane e senza famiglia e si dedica totalmente all'educazione del \"selvaggio\" al quale d\u00e0 anche il nome (cosa che nessuno aveva mai pensato di fare fino ad allora), con l'intento di attribuirgli un'identit\u00e0. Il medico francese si pone degli obiettivi da far raggiungere a Victor: 1) inserirlo nella vita sociale, 2) risvegliarne la sensibilit\u00e0 nervosa, 3) aumentare i suoi rapporti con gli esseri circostanti, 4) farlo parlare. Questo obiettivo purtroppo non verr\u00e0 mai raggiunto ma Itard nelle sue memorie pone molto l'attenzione sui miglioramenti di Victor conseguiti sul piano sociale e affettivo.\nNonostante il grande lavoro svolto, Itard venne anche molto criticato per alcuni metodi da lui utilizzati. I pi\u00f9 noti sono quelli di aver punito ingiustamente Victor per instillargli il senso della giustizia e dell'ingiustizia, di costringerlo in lavori ripetitivi contro la sua volont\u00e0 e di averlo isolato durante le \"lezioni\" dagli altri bambini.\nTuttavia ha avuto il grande merito di prendersi carico di un individuo giudicato dai medici dell'epoca \"ineducabile\", di avergli dato dignit\u00e0 e in un qualche modo anche una famiglia. Figura, infatti, altrettanto importante nell'educazione di Victor, fu Madame Guerin, governante di Itard. Questa si configura come una sorta di madre per lui, colei che gli d\u00e0 affetto, amore e lo sostiene e lo aiuta nelle attivit\u00e0 didattiche. Victor si legher\u00e0 moltissimo a lei e questo lo testimonia lo stesso Itard con un passaggio nella Seconda Memoria: Victor dopo un tentativo di fuga viene ricondotto a Parigi e quando vede Madame Guerin emette grida acute di gioia, le rivolge radiosi sorrisi, le stringe convulsamente le mani e infine, come un figlio affettuoso, abbraccia colei che gli ha dato la vita.\nSi pu\u00f2 infatti, affermare che Victor ha avuto una seconda nascita grazie a questa donna e ad Itard che hanno costituito una sorta di nucleo familiare che il ragazzo non aveva mai conosciuto fino ad ora.\nL'opera educativa di Itard si ispira chiaramente al sensismo di Condillac, in quanto riterr\u00e0 fondamentale l'educazione dei sensi. L'opera di Itard \u00e8 ripresa e rivista nelle sue parti pi\u00f9 radicali da \u00c9douard S\u00e9guin (1812-1880).\nItard \u00e8 anche conosciuto per aver scritto e pubblicato, nel 1825, un articolo sugli \"Archives g\u00e9n\u00e9rales de m\u00e9dicine\", descrivendo il caso della marchesa di Dampierre, il pi\u00f9 emblematico allora conosciuto di quella che successivamente \u00e8 stata indicata come sindrome di Gilles de la Tourette, assieme ad altri nove piuttosto simili."}
{"id": "895379", "revid": "18323", "url": "https://it.wikipedia.org/wiki?curid=895379", "title": "Benvenuto Tisi", "text": ""}
{"id": "895382", "revid": "141558", "url": "https://it.wikipedia.org/wiki?curid=895382", "title": "Imao", "text": ""}
{"id": "895384", "revid": "287204", "url": "https://it.wikipedia.org/wiki?curid=895384", "title": "Garofalo", "text": ""}
{"id": "895385", "revid": "17654", "url": "https://it.wikipedia.org/wiki?curid=895385", "title": "Itard", "text": ""}
{"id": "895387", "revid": "767487", "url": "https://it.wikipedia.org/wiki?curid=895387", "title": "Campione per forza", "text": "Campione per forza (\"Mr. Baseball\") \u00e8 un film commedia del 1992 diretto da Fred Schepisi con protagonista Tom Selleck.\nTrama.\nJack Elliott \u00e8 un giocatore di baseball dei New York Yankees la cui carriera ha iniziato un lento declino, dovuto principalmente all'et\u00e0 ed all'ormai raggiunta popolarit\u00e0 che lo porta a non prendere pi\u00f9 sul serio il suo lavoro. Viene quindi venduto ad una squadra giapponese i Chunichi Dragons.\nAll'arrivo in Giappone, l'arrogante Elliot si scontra con la cultura giapponese e con il manager della squadra, e in breve tempo allontana i suoi nuovi compagni di squadra. Crede che le regole e lo stile di gestione del suo nuovo allenatore, Uchiyama siano ridicole, e continua a fare le cose a modo suo, il che porta la sua gi\u00e0 scadente prestazione a peggiorare ancora di pi\u00f9. Il suo unico alleato nella squadra \u00e8 un altro giocatore di baseball americano, Max \"Hammer\" Dubois con il quale si confida per le sue frustrazioni, ma anche Max \u00e8 stanco dell'atteggiamento di Jack e della mancanza di rispetto per il gioco e la sua squadra. Allo stesso tempo, Elliot sviluppa una relazione sentimentale con la bella Hiroko.\nDopo l'ennesimo eccesso, Elliot viene sospeso dalla squadra. Una sera conosce la famiglia di Hiroko, e viene cos\u00ec a sapere che suo padre \u00e8 Uchiyama. Quest'ultimo ammette a Jack di averlo assunto per le insistenze del management e ora la sua stessa carriera, non solo quella di Jack, \u00e8 in pericolo. Dopo aver sentito questo, Elliot rinfodera il suo orgoglio e ammette le sue mancanze. Uchiyama diventa il suo mentore, si scusa con la squadra in giapponese (dicendo erroneamente che vuole costruire una \"bacchetta\" piuttosto che un \"ponte\" di amicizia) e la squadra si raduna attorno a lui e gli insegna il valore della sportivit\u00e0 e il rispetto per il lavoro duro.\nIl rinvigorito entusiasmo di Elliot per il gioco di squadra \u00e8 contagioso e i mediocri Dragoni diventano contendenti per la vittoria della Lega Centrale. Elliot risponde positivamente ad una chiamata del suo agente americano che lo vorrebbe riportare a casa e incrina cos\u00ec il suo rapporto con Hiroko.\nI Dragoni vincono il campionato cos\u00ec Uchiyama pu\u00f2 mantenere il suo posto di lavoro e Max termina la sua carriera nella NPB firmando con i Los Angeles Dodgers. Elliot, che sposa Hiroko, diventa l'allenatore e mentore dei Tigers di Detroit.\nProduzione.\nLa genesi del film \u00e8 stata assai travagliata. La prima stesura della trama \u00e8 stata redatta da Theo Pelletier, uno scrittore senza precedenti cinematografici e sviluppato in una sceneggiatura di Monte Merrick e Gary Ross. Quando il regista Fred Schepisi \u00e8 entrato nel progetto, Tom Selleck era gi\u00e0 stato scelto come protagonista e, a causa di una clausola insolita nel suo contratto, aveva l'ultima parola sull'approvazione della sceneggiatura. Ci\u00f2 ha comportato il coinvolgimento di un altro sceneggiatore, Kevin Wade. Complicazioni ulteriori furono l'acquisizione degli Universal Studios da parte del conglomerato giapponese Matsushita (ora noto come Panasonic). La Universal era preoccupata per le questioni di sensibilit\u00e0 culturale nella rappresentazione dei personaggi giapponesi, quindi reclutarono John Junkerman, esperto scrittore e regista di film sul Giappone, per rielaborare la storia. Schepisi e un quarto sceneggiatore, Ed Solomon, si recarono in Giappone per fare ricerche e al loro ritorno hanno riscritto l'intera sceneggiatura, mettendo in evidenza degli scontri culturali tra i personaggi per creare un effetto comico, ma questa versione a sua volta \u00e8 stata riscritta da Kevin Wade. Dato che il contratto di Wade \u00e8 scaduto a met\u00e0 della produzione, tuttavia, ci ha lavorato solo per circa tre settimane, lasciando molti punti liberi che alla fine hanno dovuto essere risolti da Schepisi. Alla fine, la partecipazione di molte persone al processo ha prodotto una sceneggiatura molto pi\u00f9 convenzionale di quanto inizialmente previsto da Schepisi.\nLe riprese si sono svolte principalmente a Nagoya, con riprese limitate a Tokyo, in Florida e New York. Le scene pi\u00f9 importanti sono quelle girate allo stadio di Nagoya, in cui migliaia di comparse locali si sono offerte volontarie per sedersi sugli spalti durante le riprese di situazioni di gioco, sfidando persino un tifone per tifare la propria squadra.\nA Nagoya sono state anche girate tre scene che alla fine sono state tagliate dall'uscita nordamericana del film ma conservate nell'uscita giapponese. Tutte e tre le scene mettono in luce le relazioni di Jack con Uchiyama e Hiroko.\nTutte le uniformi, i cappelli e gli attrezzi da allenamento presenti nel film sono autentici e attuali al momento del rilascio. Le uniformi ispirate a Los Angeles Dodgers che i giocatori di Chunichi Dragons indossano nel film \u2014 con i cappucci blu royal decorati con insegne \"D\" bianche in caratteri Casey - sono le stesse che indossavano i Draghi tra il 1987 e il 1996. Il cappellino di Detroit Tigers che Selleck indossa nell'ultima scena del film, quando sta allenando un novellino presso la struttura di allenamento primaverile delle \"Tigri\", \u00e8 lo stesso cappellino che indossava mentre interpretava il ruolo di Thomas Magnum nella classica serie televisiva \"Magnum, PI.\"\nAccoglienza.\nAlla sua uscita, \"Mr. Baseball ha\" ricevuto recensioni contrastanti da parte della critica. Kevin Thomas del \"Los Angeles Times ha\" scritto: \" \"Mr. Baseball\" ... accumula un vero fuoricampo per Tom Selleck.\", Confrontando l'attore con Clark Gable. Bill Diehl della ABC ha definito \"Mr. Baseball\" \"straordinariamente divertente\", mentre Steve Wille di \"Sports Illustrated\" scriveva, \"Tom Selleck merita un Oscar del baseball\".\nJanet Maslin del \"New York Times ha\" elogiato la performance di Selleck scrivendo \"Il personaggio di Jack, il cui invio in Giappone \u00e8 lo slancio di \"Mr. Baseball\", fornisce a Selleck qualcosa di insolito: un ruolo cinematografico che in realt\u00e0 si adatta ai suoi talenti. Il modo rilassato e autoironico di Selleck funziona particolarmente bene quando si finge sciocco, come spesso fa qui\"\n\"Mr. Baseball\" detiene attualmente una valutazione del 13% su Rotten Tomatoes basato su 16 recensioni, molte delle quali scritte anni dopo l'uscita del film.\nBox office.\n\"Mr. Baseball d\"urante il suo primo fine settimana, ha incassato oltre 5 milioni di dollari al botteghino. In totale ha incassato 20,8 milioni di dollari a livello nazionale. Nonostante la limitata commerciabilit\u00e0 dei film di baseball all'estero, la Universal l'ha posizionata per un'ampia distribuzione oltre il mercato nordamericano. Tuttavia, un riscontro deludente in Giappone e in Europa ha impedito allo studio di recuperare le sue enormi spese."}
{"id": "895388", "revid": "18323", "url": "https://it.wikipedia.org/wiki?curid=895388", "title": "Il Garofalo", "text": ""}
{"id": "895389", "revid": "38120", "url": "https://it.wikipedia.org/wiki?curid=895389", "title": "Ad usum Delphini", "text": "Ad usum Delphini \u00e8 una locuzione latina che significa \u00abper uso del Delfino\u00bb ed era presente nei frontespizi dei testi adattati per il primogenito del re Luigi XIV di Francia. In realt\u00e0, era pi\u00f9 impiegata l'espressione in usum Serenissimi Delphini, la quale col tempo cadde in disuso.\nOrigine.\nL'espressione nacque nella Francia dell'Ancien R\u00e9gime, dove veniva stampigliata sulla copertina dei testi classici greci e latini destinati all'istruzione dell'erede al trono di Francia, Luigi, il Gran Delfino, figlio del re Luigi XIV e di Maria Teresa d'Asburgo. In questi testi venivano censurati i passi considerati scabrosi o comunque non appropriati per la giovane et\u00e0 del Delfino. La collezione di libri \"ad usum Delphini\" comprende 64 volumi stampati tra il 1670 e il 1698 per ordine del precettore del Gran Delfino, Charles de Sainte-Maure, duca di Montausier, e sotto la supervisione di Jacques B\u00e9nigne Bossuet e di Pierre-Daniel Huet. I testi epurati furono poi ristampati e utilizzati nelle scuole.\nUso.\nIn seguito la locuzione pass\u00f2 a indicare l'edizione di un testo semplificata per adattarla alla limitata capacit\u00e0 di apprendimento, per et\u00e0 o per cultura, di una persona, mentre in senso dispregiativo denota la manipolazione di notizie, informazioni o documenti a vantaggio di un dato soggetto o per fini propagandistici.\nMeno ricorrente in tempi moderni era l'uso della locuzione in documenti clinici e referti di esami medici relativi a un paziente, le cui gravi condizioni fisiche o psichiche ne sconsigliassero la comunicazione diretta: i documenti e i referti modificati a uso del paziente riportavano la dicitura \"copia a.u.d.\". La redazione di documenti medici a.u.d. \u00e8 oggi vietata in molti Paesi."}
{"id": "895391", "revid": "1793900", "url": "https://it.wikipedia.org/wiki?curid=895391", "title": "Contea di Chautauqua (New York)", "text": "Chautauqua \u00e8 una contea dell'area sud-occidentale dello Stato di New York negli Stati Uniti.\nGeografia fisica.\nLa contea a nord-ovest si affaccia sul lago Erie, a nord-est confina con la contea di Erie, a est confina con la contea di Cattaraugus, a sud con le contee di Warren della Pennsylvania e a sud-ovest e a ovest con la contea di Erie della Pennsylvania.\nLa contea copre una superficie di di cui oltre il 29% \u00e8 costituito da acque.\nIl territorio \u00e8 prevalentemente collinare nell'area sud-orientale per poi degradare progressivamente verso occidente e verso nord. Nell'area centrale \u00e8 situato il lago Chautauqua. Il confine con la contea di Erie \u00e8 segnato da \"Cattaraugus Creek\". Ad oriente scorre verso sud il \"Conewango Creek\" che nell'area centrale riceve da destra il \"Cassadaga Creek\" che ha origine nel lago omonimo. Nell'area occidentale scorre il \"French Creek\". In quest'area \u00e8 situato il lago \"Findley\". Tra i fiumi che sfociano direttamente nel lago Erie sono da ricordare il \"Canadaway Creek\"e il \"Chautauqua Creek\".\nIl capoluogo di contea \u00e8 la cittadina di Mayville posta all'estremit\u00e0 settentrionale del lago Chautauqua. La maggiore citt\u00e0 della contea \u00e8 Jamestown che \u00e8 situata nell'area sud-orientale. A nord-ovest sulla sponda del lago Erie \u00e8 situata Dunkirk.\nStoria.\nI primi abitanti del territorio contea furono gli indiani della confederazione irochese.\nNel 1679 i francesi navigando sul lago Erie, nel corso della loro ricerca di un passaggio per i fiumi Ohio e Mississippi, sbarcarono sulle coste dell'attuale contea.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea \u00e8 stata istituita nel 1808 separando il territorio che ne avrebbe fatto parte dalla contea di Genesee. La contea assunse il nome di \"Chautauque\" corretto poi in quello attuale nel 1869.\nNel 1812 alla foce del Canadaway Creek si ebbe uno scontro navale tra le forze inglesi e quelle americane.\nNel 1874 a Chautauqua venne istituita la \"Chautauqua Institution\" che offre sin da allora una sessione estiva di programmi culturali.\nRiserva indiana.\nNel nord-est della contea al confine con quella di Erie \u00e8 situata la riserva indiana \"Cattaraugus\" degli indiani Seneca della confederazione irochese."}
{"id": "895395", "revid": "1433186", "url": "https://it.wikipedia.org/wiki?curid=895395", "title": "San Lorenzo (Porto Rico)", "text": "San Lorenzo \u00e8 una citt\u00e0 di Porto Rico situata nella zona orientale dell'isola. L'area comunale confina a nord con Gurabo, a est con Juncos e Las Piedras, a sud con Yabucoa e Patillas e a ovest con Cayey e Caguas. Il comune, che fu fondato nel 1811, oggi conta una popolazione di quasi 41.000 abitanti ed \u00e8 suddiviso in 11 circoscrizioni (\"barrios\")."}
{"id": "895396", "revid": "399", "url": "https://it.wikipedia.org/wiki?curid=895396", "title": "Sorpasso (bridge)", "text": "Nel gioco del bridge e in giochi simili, un sorpasso (spesso si usa il termine francese: impasse) \u00e8 una tecnica che permette di promuovere una o pi\u00f9 prese basandosi sulla posizione favorevole di una o pi\u00f9 carte in mano agli avversari. Per esempio se \u00e8 possibile muovere una carta verso una combinazione di Asso / Dama, si pu\u00f2 ottenere una presa in pi\u00f9 a condizione che Re sia piazzato nella mano che muove prima.\nUna definizione pi\u00f9 precisa potrebbe essere:\n\"Un gioco che, basandosi sulla posizione favorevole di particolari carte, cerca di vincere la presa corrente o una successiva con una certa carta anche se gli avversari ne hanno in mano altre pi\u00f9 alte.\"\nLa maggior parte dei sorpassi si basa su di una combinazione di onori non consecutivi, detti \"forchetta\". Il sorpasso viene spesso indicato anche col termine francese di \"impasse\".\nSorpasso base.\nSorpasso diretto.\nUn sorpasso diretto \u00e8 quello che guadagna una presa senza perderne nessuna a seconda che la carta mancante sia \"piazzata\" dalla parte giusta. Per esempio:\nSe Sud \u00e8 in presa pu\u00f2 muovere una carta piccola e, se Ovest sta basso, pu\u00f2 giocare la Dama da Nord. Se il Re \u00e8 in Ovest (vale a dire \u00e8 \"piazzato\"), Nord-Sud otterranno due prese senza perderne alcuna.\nSorpasso indiretto.\nUn sorpasso indiretto si ha quando si pu\u00f2 ottenere una presa a condizione che una carta sia posizionata dalla parte giusta, ma potendone perdere una prima. Un esempio tipico \u00e8:\nSud muove una picche verso il Re; se Ovest ha l'Asso, il Re guadagner\u00e0 la presa corrente o una successiva.\nDoppio o triplo sorpasso.\nUn sorpasso doppio \u00e8 un sorpasso contro due onori degli avversari. Talvolta pu\u00f2 far guadagnare due prese:\nSud muove una picche verso il 10; se resta in presa (o pi\u00f9 tardi se la perde), pu\u00f2 rientrare in mano con un altro seme e poi muovere ancora picche verso la Dama. Nord-Sud otterranno tre prese se entrambi gli onori mancanti sono in Ovest (nel 25% dei casi in assenza di altre informazioni), due prese se \u00e8 in ovest uno solo dei due (50% dei casi) e solo una se entrambi gli onori sono in Est (25%).\nAltre volte si pu\u00f2 guadagnare una sola prese. Per esempio:\nSud muove picche verso il Fante / 10 una prima volta e, dopo essere rientrato in mano in un altro seme, una seconda. In questo modo si otterranno due prese a condizione che almeno uno degli onori mancanti sia in Ovest (nel 75% dei casi in assenza di altre informazioni).\nDa notare comunque che questa combinazione si presta a un gioco di eliminazione e messa in presa che garantisce comunque due prese.\nIn maniera simile \u00e8 possibile un sorpasso triplo avendo in mano qualcosa come A-Q-10-8. Se si ha bisogno di quattro prese nel seme si tratta di un gioco di scarsissima probabilit\u00e0, ma si potranno ottenere probabilmente due o tre prese.\nSorpasso doppio.\nCon sorpasso doppio si intende anche \u00e8 la manovra che consente di guadagnare una presa a condizione che \"due\" onori siano piazzati. In questo caso ovviamente la probabilit\u00e0 di successo \u00e8 solo del 25% circa.\nEsempio:\nSud muove picche e, se Ovest sta basso, inserisce il 10 che rimane in presa se entrambi gli onori mancanti sono in Ovest. Se Ovest inserisce un onore, Nord copre e ripete la manovra dopo essere rientrato in mano con un altro seme.\nQuando muovere la carta alta per un sorpasso.\nSe la posizione lo permette (quando le due mani hanno un numero sufficiente di carte intermedie da permettere di conseguire le prese rimanenti anche se sono giocati tre onori nella prima presa), \u00e8 spesso opportuno iniziare con la carta pi\u00f9 alta per rimanere in presa e risparmiare i rientri laterali.\nEsempio 1:\nEsempio 2:\nNegli esempi 1 e 2 si agisce nello stesso modo. Per operare il sorpasso, di norma \u00e8 preferibile non muovere la Dama cos\u00ec che, se la manovra riesce, pu\u00f2 essere ripetuta immediatamente senza che sia necessario tornare in mano in un altro seme.\nSi muove quindi il Fante e, se Ovest sta basso, si lascia in presa (ci\u00f2 viene chiamato \"far correre\" il Fante) e si ripete la manovra immediatamente. Se invece Ovest \"copre\" con il Re, si prende con l'Asso e la Dama e il 10 sono ancora sufficienti per fare le altre due prese.\nEsempio 3:\nEsempio 4:\nGli esempi 3 e 4 mostrano che non \u00e8 necessaria la presenza di una \"forchetta\" nella mano verso cui si muove purch\u00e9 si abbiano onori sufficienti nell'altra mano.\nL'esempio\u00a03 pu\u00f2 essere giocato esattamente come gli esempi 1 e 2, muovendo cio\u00e8 una carta qualsiasi da Sud. Nell'esempio\u00a04 si pu\u00f2 fare un sorpasso doppio muovendo il 10 (o il 9).\nEsempio 5:In questo caso non ci sono carte alte sufficienti e non \u00e8 mai possibile fare tre prese. Infatti, anche se il Re \u00e8 in Ovest, \u00e8 sufficiente che \"copra\" Dama o Fante per consentite al 10 di fare la terza presa. (L'unica eccezione \u00e8 rappresentata dal Re secco). \nSorpasso di taglio.\nIl sorpasso di taglio \u00e8 una variante, applicabile solo nei giochi a colore, nella quale un giocatore, anzich\u00e9 scegliere quale carta di una forchetta giocare, sceglie se tagliare o no.\nIn questo esempio cuori \u00e8 il seme di atout e il 2 nella mano di Sud \u00e8 l'ultimo rimasto. Se Nord \u00e8 in mano si possono conseguire tutte le prese a condizione che l'Asso di picche sia in Est. \u00c8 sufficiente infatti muovere il Re di picche e tagliare solo nel momento in cui viene coperto dall'Asso. Successivamente si torna in Nord con l'Asso fi fiori e si fanno le prese rimanenti.\nDa notare che, contrariamente al sorpasso normale, nel sorpasso a taglio l'onore mancante \u00e8 \"piazzato\" se \u00e8 posizionato dopo gli altri.\nCasi speciali.\nSorpasso segnato.\nUn \"sorpasso segnato\" \u00e8 quando non si pu\u00f2 perdere perch\u00e9 si sa che l'onore dell'avversario \u00e8 piazzato.\nSe Sud comincia col muovere Re e Dama, si accorge alla seconda presa che Est non ha pi\u00f9 picche. A questo punto il sorpasso al 10 \u00e8 sicuro.\nSorpasso a due vie.\nUn \"sorpasso a due vie\" \u00e8 una situazione in cui si pu\u00f2 effettuare il sorpasso da ciascuna delle due mani.\nSi pu\u00f2 partire giocando il Re e poi effettuare il sorpasso alla Dama in Ovest oppure giocare prima l'Asso e poi effettuare il sorpasso alla Dama in Est.\nLa decisione su quale strada intraprendere pu\u00f2 dipendere da qualche inferenza sulla posizione della Dama ottenuta dalla dichiarazione o dal gioco oppure dalla convenienza di impedire che un determinato giocatore entri in presa."}
{"id": "895397", "revid": "117028026", "url": "https://it.wikipedia.org/wiki?curid=895397", "title": "Alpi Urane", "text": "Le Alpi Urane (in tedesco \"Urner Alpen\") sono un gruppo montuoso delle Alpi Occidentali. Si trovano a cavallo dei cantoni svizzeri Vallese, Berna, Uri, Obvaldo, Nidvaldo e Lucerna. Annoverano tra i loro massicci anche la parte settentrionale del Massiccio del San Gottardo.\nClassificazione.\nLe Alpi Urane comunemente non sono viste come gruppo alpino a s\u00e9 stante. Nella tradizionale suddivisione delle Alpi Svizzere, utilizzata dal Club Alpino Svizzero, fanno parte della sezione \"Alpi Svizzere Centrali\". Nella tradizionale Partizione delle Alpi, introdotta in Italia nel 1926, sono un gruppo della sezione Alpi Bernesi. Anche nella Suddivisione Orografica Internazionale Unificata del Sistema Alpino (SOIUSA) sono viste come una sottosezione delle Alpi Bernesi.\nDelimitazioni.\nConfinano:\nRuotando in senso orario i limiti geografici sono: Passo della Furka, Gletsch (frazione di Oberwald), Passo del Grimsel, fiume Aar, Innertkirchen, Gental, Jochpass, Engelberg, Rot Gr\u00e4tli, Isenthal, Altdorf, fiume Reuss, Andermatt, Passo della Furka.\nSuddivisione.\nSempre secondo la classificazione SOIUSA, le Alpi Urane si suddividono in due supergruppi, quattro gruppi e quattordici sottogruppi:\nI due supergruppi sono separati dal Passo del Susten; la \"Catena del Dammastock-Sustenhorn\" si trova a sud del passo e la \"Catena del Titlis-Urirostock\" a nord.\nPrincipali vette.\nLe principali vette delle Alpi urane sono:\nGeologia.\nLa parte meridionale del massiccio, la pi\u00f9 elevata, \u00e8 costituita essenzialmente da rocce cristalline autoctone, principalmente graniti, anfiboliti, gneiss e ardesie; localmente vi si trovano sedimenti di calcare.\nNella parte nord queste rocce lasciano il posto a rocce sedimentarie.\nRifugi alpini.\nAlcuni dei rifugi che si trovano nelle Alpi Urane sono:"}
{"id": "895398", "revid": "104458", "url": "https://it.wikipedia.org/wiki?curid=895398", "title": "Ratchis", "text": ""}
{"id": "895402", "revid": "73560", "url": "https://it.wikipedia.org/wiki?curid=895402", "title": "Estesiometro", "text": ""}
{"id": "895429", "revid": "767487", "url": "https://it.wikipedia.org/wiki?curid=895429", "title": "Gioco d'amore", "text": "Gioco d'amore (\"For Love of the Game\") \u00e8 un film del 1999 diretto da Sam Raimi.\n\u00c8 un adattamento del romanzo \"La partita perfetta\" (\"For Love of the Game\") di Michael Shaara del 1991.\nLa traduzione letterale del titolo originale \"For Love of the Game\" \u00e8 \"per amore del gioco\", ovvero il baseball. \u00c8 la storia di una partita, la \"partita perfetta\", intervallata dai \"flashback\" della vita personale del protagonista.\nTrama.\nBilly Chapel, campione di baseball dei Detroit Tigers a fine carriera, affronta l'ultima partita prima del ritiro, in seguito ad un infortunio ad una mano; il vecchio proprietario ha venduto la squadra e l'anno seguente verr\u00e0 venduto ai San Francisco Giants. Dopo 19 anni nei Tigers, Bill decide di abbandonare dopo l'ultimo incontro della stagione contro i New York Yankees. La sua forte attenzione per il baseball ha incrinato tuttavia i rapporti con la sua fidanzata, Jane Aubrey, che gli dice di dover partire dopo aver accettato un'offerta di lavoro a Londra. Mentre la donna aspetta l'aereo, guarda la partita in televisione mentre Billy inizia a ripensare agli ultimi cinque anni, da quando aveva conosciuto Jane in un'autostrada.\nPerso nei suoi pensieri, Billy inizia a non pensare al gioco e accusa un dolore ad una spalla che gli fa precipitare la palla per due volte fuori dalla zona dello strike e venendo messo in panchina e qui, continua a pensare al padre defunto e a Jane.\nDopo aver terminato il gioco perfetto, Billy si siede da solo nella sua stanza d'albergo rendendosi conto che la sua vita da giocatore \u00e8 finita. Nonostante la sua straordinaria realizzazione, Billy piange non solo per la perdita del baseball ma anche per Jane.\nLa mattina dopo, Billy va all'aeroporto per sapere informazioni su un volo per Londra. Qui, trova Jane che gli confessa di aver perso il suo volo la sera prima per vedere la partita perfetta dopodich\u00e9 si abbracciano e si riconciliano aspettando insieme cos\u00ec l'aereo."}
{"id": "895480", "revid": "767487", "url": "https://it.wikipedia.org/wiki?curid=895480", "title": "Ride Darkhorse, Ride", "text": "Ride Darkhorse, Ride \u00e8 il secondo singolo del gruppo heavy metal 3 Inches of Blood tratto dall'album \"Battlecry Under a Winter Sun\", ed \u00e8 stato pubblicato nel 2003 dalla Death O' Clock.\nLa copertina proviene dal libro \"Legend of the Shadow Warriors\" di Stephen Hand, il disegno \u00e8 di Martin McKenna."}
{"id": "895492", "revid": "76069", "url": "https://it.wikipedia.org/wiki?curid=895492", "title": "Santa Mar\u00eda (Pangasin\u00e1n)", "text": ""}
{"id": "895499", "revid": "114635998", "url": "https://it.wikipedia.org/wiki?curid=895499", "title": "Alpi Glaronesi", "text": "Le Alpi Glaronesi sono una sezione delle Alpi in Svizzera. Si trovano a cavallo dei cantoni Uri, Glarona, Grigioni, San Gallo e Svitto e prendono il nome dal Canton Glarona, cantone nel quale sono particolarmente presenti.\nGeografia.\nLe Alpi glaronesi sono percorse dalla Reuss a ovest, il Reno le delimita a sud e ad est, a nord sono bagnate dal Lago di Kl\u00f6ntal e dal Lago di Walenstadt.\nConfinano con le Alpi bernesi a ovest, le Prealpi svizzere a nord, le Alpi Retiche (R\u00e4tikon e catena del Plessur) a est e con le Alpi Lepontine a sud.\nDal punto di vista orografico non si trovano lungo la catena principale alpina ma si staccano a nord dalle Alpi Lepontine al Passo dell'Oberalp.\nNel dettaglio e ruotando in senso orario i limiti geografici sono: Passo dell'Oberalp, Andermatt, fiume Reuss, torrente Sch\u00e4chen, Ruosalper Gr\u00e4tli, Muotathal, Pragelpass, Lago di Kl\u00f6ntal, Netstal, fiume Linth, Lago di Walen, torrente Seez, Sargans-Sattel, fiume Reno, Coira, fiume Reno Anteriore, Passo dell'Oberalp.\nClassificazione.\nSecondo la Partizione delle Alpi del 1926 le Alpi Glaronesi sono una sezione delle Alpi centrali suddivise nei gruppi:\nSecondo la Suddivisione Orografica Internazionale Unificata del Sistema Alpino (SOIUSA) del 2005 le Alpi Glaronesi sono la sezione numero tredici delle Alpi Nord-occidentali.\nSuddivisione.\nLe Alpi Glaronesi si suddividono in due sottosezioni e cinque supergruppi:\nLe Alpi Urano-Glaronesi si trovano ad ovest rispetto alle Alpi Glaronesi in senso stretto. La linea di suddivisione parte dalla citt\u00e0 di Glarona e scende a sud lungo la valle della Linth, il Sandpass e la Val Russein.\nSuddivisione delle Alpi Glaronesi in senso stretto.\nLa suddivisione pi\u00f9 specifica delle Alpi Glaronesi in senso stretto \u00e8 la seguente:\nPrincipali vette.\nIl massiccio conta 49 cime oltre i 3000 metri.\nGeologia.\nNella parte meridionale sono formate da rocce cristalline mentre a settentrione predomina la rocca calcarea."}
{"id": "895501", "revid": "76069", "url": "https://it.wikipedia.org/wiki?curid=895501", "title": "Santa B\u00e1rbara (Pangasin\u00e1n)", "text": ""}
{"id": "895503", "revid": "183694", "url": "https://it.wikipedia.org/wiki?curid=895503", "title": "Sebastiano Maturi", "text": "Biografia.\nDopo i primi studi nella cittadina natale, si trasfer\u00ec a Napoli ove consegu\u00ec la licenza liceale.\nLa frequentazione di Bertrando Spaventa e di Augusto Vera, lo introdusse alla filosofia hegeliana destinata ad esercitare nel suo pensiero un'influenza duratura.\nLaureatosi in giurisprudenza nel 1866, tre anni dopo vinse un concorso per uditore giudiziario .\nOttenuta l'abilitazione, insegn\u00f2 filosofia nei licei di varie citt\u00e0 . Nel 1891, conseguita la libera docenza, tenne corsi di filosofia hegeliana nell'Universit\u00e0 di Napoli fino al 1894, quando ritorn\u00f2 all'insegnamento liceale presso l'istituto Umberto I della citt\u00e0 partenopea .\nDal 1898 inizi\u00f2 una corrispondenza con Croce e Gentile, i maggiori esponenti dell'idealismo italiano, ai quali fu legato da un rapporto di amicizia."}
{"id": "895508", "revid": "76069", "url": "https://it.wikipedia.org/wiki?curid=895508", "title": "San Quint\u00edn (Pangasin\u00e1n)", "text": ""}
{"id": "895513", "revid": "17654", "url": "https://it.wikipedia.org/wiki?curid=895513", "title": "Jean-Marc Gaspard Itard", "text": ""}
{"id": "895518", "revid": "76069", "url": "https://it.wikipedia.org/wiki?curid=895518", "title": "San Fabi\u00e1n (Pangasin\u00e1n)", "text": ""}
{"id": "895526", "revid": "647919", "url": "https://it.wikipedia.org/wiki?curid=895526", "title": "Campo de Hielo Sur", "text": ""}
{"id": "895528", "revid": "76069", "url": "https://it.wikipedia.org/wiki?curid=895528", "title": "San Nicol\u00e1s (Pangasin\u00e1n)", "text": ""}
{"id": "895537", "revid": "599013", "url": "https://it.wikipedia.org/wiki?curid=895537", "title": "Ceb\u00fa", "text": ""}
{"id": "895542", "revid": "109215058", "url": "https://it.wikipedia.org/wiki?curid=895542", "title": "Monte Uda", "text": "Il monte Uda (in sardo \"monte Auda\") \u00e8 un piccolo monte situato a nord del comune di Barrali, nella provincia del Sud Sardegna, ha un'altezza di 370 metri con un'immensa pineta di oltre 300 ettari. Sulla cima della montagna sono presenti resti di un villaggio nuragico che testimoniano la presenza dell'uomo in quel territorio gi\u00e0 durante l'et\u00e0 nuragica.\nFlora e fauna.\nLa flora prevalente nel monte Uda \u00e8 composta da macchia mediterranea: mirto, lentischi, cisto, olivastri, perastri, lavanda, elicriso, asfodelo, ferula.\nLa fauna \u00e8 composta da conigli, lepri, porcospini, cinghiali, volpi, pernici, poiane, quaglie, tordi, merli, beccacce, tortore, cornacchie, corvi, storni, passeri, cardellini, allodole."}
{"id": "895543", "revid": "31789", "url": "https://it.wikipedia.org/wiki?curid=895543", "title": "Annone (elefante)", "text": "Annone (circa 1510 - 16 giugno 1516) era un elefante bianco addomesticato, originario dell'isola di Ceylon, di propriet\u00e0 del papa Leone X e soggetto del libro \"The Pope's Elephant: An Elephant's Journey from Deep in India to the Heart of Rome\" di Silvio Bedini.\nStoria.\nL'elefante fu un regalo del re Manuele d'Aviz di Portogallo per l'incoronazione di papa Leone X. Oltre al pachiderma, caratterizzato da albinismo e molto apprezzato dal papa, qualche anno pi\u00f9 tardi Manuele invi\u00f2 al papa anche un rinoceronte, che per\u00f2 per\u00ec annegato durante il viaggio a seguito di una tempesta. Quest'ultimo venne poi raffigurato da Albrecht D\u00fcrer in una xilografia destinata a divenire famosa; l'artista non vide mai l'animale e lo raffigur\u00f2 dopo averne ricevuto un'accurata descrizione. Si diceva che il re del Portogallo avesse ricevuto i due animali in regalo dal re di Cochin; secondo alcune fonti, ordin\u00f2 invece a Afonso di Albuquerque, suo vicer\u00e9 in India, di prenderli con la forza.\nArrivo e celebrazione.\nLa nave che trasportava Annone (chiamato cos\u00ec in onore del generale cartaginese) arriv\u00f2 da Lisbona a Roma (12 marzo 1514), quando l'elefante aveva circa quattro anni. Dopo il suo arrivo venne portato in processione per le strade della capitale, tra due ali di folla entusiasta, insieme a due leopardi, una pantera, alcuni pappagalli, tacchini rari e cavalli indiani. Il pachiderma aveva sulla groppa un palanchino, fatto d'argento, a forma di castello, contenente un cofano con dei doni reali, tra cui paramenti ricamati in perle e pietre preziose e monete d'oro coniate per l'occasione.\nIl Papa attendeva l'arrivo del corteo a Castel Sant'Angelo; una volta giunto al suo cospetto, Annone si inginocchi\u00f2 per tre volte in segno di omaggio, strofinandogli la proboscide sulle pantofole; poi, obbedendo ad un cenno del suo custode indiano, aspir\u00f2 l'acqua con la proboscide da un secchio e la spruzz\u00f2 non solo contro i cardinali, ma anche contro la folla. \nQualche anno pi\u00f9 tardi ancora il re Manuele, venuto in possesso di un esemplare di rinoceronte, anche in questo caso volle farne dono al papa. Ad ogni sosta del suo viaggio da Lisbona l'animale suscit\u00f2 ampia curiosit\u00e0; anche re Francesco I volle personalmente vederlo nella sosta a Marsiglia. Purtroppo la nave che trasportava il rinoceronte fece naufragio a Porto Venere nel golfo della Spezia nel 1516.\nVita romana.\nIn un primo tempo l'elefante venne posto in una struttura chiusa nel cortile del Belvedere, a quel tempo in costruzione, poi venne trasferito in un particolare edificio tra la Basilica di San Pietro e il Palazzo Apostolico, vicino a Borgo Sant'Angelo (una strada nel rione Borgo). Il suo arrivo venne commemorato in poesie e in arte. Pasquale Malaspina scrisse:\nI cronisti dell'epoca parlarono di lui come di un animale straordinariamente intelligente, che spesso si prestava a balli, spruzzi d'acqua con la proboscide e scherzi vari. Annone divenne una \"mascotte\" nella corte papale e fu il protagonista nelle processioni in citt\u00e0; dato in custodia al protonotario Giovanni Battista Branconio dell'Aquila, veniva portato spesso in giro per le strade di Roma, suscitando curiosit\u00e0 e ammirazione al suo passaggio. Il suo mantenimento costava cento ducati l'anno e tra i vari incarichi di due tra i pi\u00f9 grandi artisti del tempo, Raffaello Sanzio e Pietro Aretino, il quale era meravigliato da questo animale, vi era quello di fargli da custode.\nMorte.\nDue anni dopo il suo arrivo a Roma, si ammal\u00f2 improvvisamente; i medici cercarono di curarlo, ma il 16 giugno 1516 mor\u00ec di angina all'et\u00e0 di sette anni, stroncato dal clima umido della citt\u00e0, con il papa al suo fianco. Annone venne sepolto nel Cortile del Belvedere.\nApparve in un affresco commemorativo che \u00e8 andato perduto, probabilmente opera di Raffaello Sanzio o di Giulio Romano, che fu cos\u00ec descritto da Francisco de Hollanda tra il 1539 e il 1540:\nAnnone fu anche il soggetto della commedia satirica di Pietro Aretino intitolata \"Le ultime volont\u00e0 e testamento di Annone, l'elefante\", un'opera che conteneva molti richiami e critiche ai personaggi maggiormente famosi dell'epoca, incluso Papa Leone X."}
{"id": "895544", "revid": "119811053", "url": "https://it.wikipedia.org/wiki?curid=895544", "title": "Alcione", "text": ""}
{"id": "895571", "revid": "4506", "url": "https://it.wikipedia.org/wiki?curid=895571", "title": "Caria (Vibo Valentia)", "text": ""}
{"id": "895575", "revid": "1573940", "url": "https://it.wikipedia.org/wiki?curid=895575", "title": "Acrocephalus orinus", "text": "La cannaiola beccogrosso (\"Acrocephalus orinus\" ) \u00e8 un uccello della famiglia Acrocephalidae, che si pensava estinto, dopo l'ultimo avvistamento avvenuto nel 1867 in India.\nDi recente, nel 2006, \u00e8 stato catturato ed anellato un esemplare in Thailandia."}
{"id": "895598", "revid": "76069", "url": "https://it.wikipedia.org/wiki?curid=895598", "title": "Lingay\u00e9n", "text": ""}
{"id": "895615", "revid": "1776051", "url": "https://it.wikipedia.org/wiki?curid=895615", "title": "Hate Made Me", "text": "Hate Made Me \u00e8 il primo album del gruppo melodic death metal 8 Foot Sativa. \u00c8 stato pubblicato in Nuova Zelanda il 3 marzo 2002 dalla Intergalactic Records, venne poi distribuito su scala mondiale il 18 ottobre 2004 dalla Black Mark Records. L'album ha ricevuto anche un disco d'oro in Nuova Zelanda."}
{"id": "895644", "revid": "79968", "url": "https://it.wikipedia.org/wiki?curid=895644", "title": "Rettori dell'Universit\u00e0 di Catania", "text": ""}
{"id": "895667", "revid": "76069", "url": "https://it.wikipedia.org/wiki?curid=895667", "title": "San Carlos (Pangasin\u00e1n)", "text": ""}
{"id": "895691", "revid": "1272592", "url": "https://it.wikipedia.org/wiki?curid=895691", "title": "Live at Frogstock 2000", "text": "Live at Frogstock 2000, pubblicato nel 2000, \u00e8 il primo album live dei Gem Boy. Prende giustamente il nome dal festival musicale Frogstock festival svolto a Riolo Terme."}
{"id": "895694", "revid": "125023991", "url": "https://it.wikipedia.org/wiki?curid=895694", "title": "Cittadinanza onoraria", "text": "La cittadinanza onoraria \u00e8 un riconoscimento concesso da un comune o da uno Stato a un individuo ritenuto legato alla citt\u00e0 per il suo impegno o per le sue opere. La persona dev'essersi distinta particolarmente nel campo delle scienze, delle lettere, delle arti, dell'industria, del lavoro, della scuola, dello sport, con iniziative di carattere sociale, assistenziale e filantropico od in opere, imprese, realizzazioni, prestazioni in favore degli abitanti del comune, rendendone pi\u00f9 alto il prestigio attraverso la loro personale virt\u00f9, o in azioni di alto valore a vantaggio della nazione o dell'Umanit\u00e0 intera.\nIn Italia.\nConferita dallo Stato.\nNell'ordinamento giuridico italiano, la concessione della cittadinanza italiana onoraria non \u00e8 prevista; \u00e8 invece prevista la concessione della cittadinanza italiana per meriti speciali agli stranieri che abbiano reso eminenti servizi all'Italia, oppure quando ricorra un eccezionale interesse dello Stato.\nL\u2019avvio di tale procedura necessita di una proposta avanzata da enti, personalit\u00e0 pubbliche o associazioni che dimostri la sussistenza dei requisiti previsti in capo al destinatario. Sono inoltre necessari i pareri degli Organismi di sicurezza e della Prefettura del luogo di residenza, nel caso di residenti in Italia, e la dichiarazione di assenso all\u2019acquisto della cittadinanza da parte dell'interessato. Il decreto presidenziale di concessione della cittadinanza italiana non ha efficacia se l\u2019interessato, ove residente all\u2019estero, non presti, davanti all\u2019Ufficio Consolare competente, il giuramento di essere fedele alla Repubblica e di osservare la Costituzione e le leggi dello Stato. Il conseguimento della cittadinanza decorre dal giorno successivo a quello del giuramento.\nNella successiva tabella sono riportati i destinatari della cittadinanza italiana per meriti speciali in ordine di data decrescente.\nConferita da un Comune italiano.\nContrariamente alle normative sulla toponomastica, non esiste alcuna legge in merito per il conferimento della cittadinanza onoraria di un Comune che pu\u00f2 essere disciplinata in ogni singolo ente da un regolamento. L'elemento discriminante sono le soglie di maggioranza necessaria per stabilire il conferimento e/o la deroga della stessa. Ad esempio Verona, Ladispoli deliberano con una maggioranza semplice (met\u00e0 pi\u00f9 uno) dei consiglieri. Attribuzioni quindi molto mutevoli nel tempo con i risultati elettorali. Altri comuni applicano maggioranze qualificate come, per esempio, Cavagnolo, con il voto dei 2/3 dei consiglieri o ancora pi\u00f9 elevate e qualificate come Avellino, che richiede il voto dei 3/4 degli aventi diritto. \nC'\u00e8 la tradizione di concedere la cittadinanza onoraria sulla base delle motivazioni politiche dell'epoca della maggioranza protempore del Comune con una semplice delibera. Un esempio storico \u00e8 la diffusione, in quasi tutti i Comuni italiani, della cittadinanza onoraria all'allora capo del governo Benito Mussolini, prassi generalizzata nei primi anni della Era Fascista, e risultano pochi i Comuni che l'hanno revocata.\nI riferimenti normativi sono vaghi, ribadendo l'autonomia degli enti locali, tra cui:\nSe non inserite esplicitamente, le motivazioni della benemerenza possono essere il luogo di nascita o i riconoscimenti sociali e culturali.\nIl testo della determinazione da stampare e consegnare al cittadino onorario viene solitamente incluso nella delibera con il mandato al Sindaco per la notifica al cittadino onorario nelle forme ufficiali. La cittadinanza onoraria pu\u00f2 essere conferita anche a cittadini non residenti in Italia e post-mortem. Alcuni esempi noti di cittadinanza onoraria concessa \"post-mortem\": Salvatore Quasimodo a Roccalumera, Lucio Dalla a Lipari, Donato Moro a Otranto, Grazia Deledda a Galtell\u00ec, e Giacomo Matteotti a Riano.\nLa cittadinanza onoraria pu\u00f2 essere concessa anche a enti delle Forze Armate, ad esempio in occasione di particolari circostanze connesse con emergenze sia di sicurezza che di calamit\u00e0 naturali.\nIn Europa.\nIn Germania la cittadinanza onoraria viene conferita da citt\u00e0, Paesi e talvolta Stati federali. La cittadinanza onoraria termina con la morte dell'onorato o, in casi eccezionali, quando viene tolta dal Consiglio o dal Parlamento della citt\u00e0, del Paese o dello Stato. Nel caso dei criminali di guerra, tutti questi onori furono tolti dall'\"Articolo VIII, sezione II, lettera i della direttiva 38 del Consiglio di controllo alleato per la Germania\" il 12 ottobre 1946.\nIn Irlanda, la cittadinanza onoraria conferita a uno straniero \u00e8 la piena cittadinanza legale, compreso il diritto di risiedere e votare.\nNel Mondo.\nStati stranieri e singole citt\u00e0 all'estero, possono conferire la propria cittadinanza onoraria, anche a stranieri, secondo criteri e modalit\u00e0 molto variabili, ma sempre in connessione con gli alti meriti dell'insignito. Anche in questo caso, per essere ritenuta valida, la cittadinanza onoraria dev'essere conferita da un'ufficiale autorit\u00e0 comunale o statale."}
{"id": "895698", "revid": "228587", "url": "https://it.wikipedia.org/wiki?curid=895698", "title": "Pales", "text": ""}
{"id": "895701", "revid": "61798", "url": "https://it.wikipedia.org/wiki?curid=895701", "title": "Drieu La Rochelle", "text": ""}
{"id": "895715", "revid": "547034", "url": "https://it.wikipedia.org/wiki?curid=895715", "title": "Marzio Honorato", "text": "Storico interprete del teatro eduardiano, ha conquistato una certa notoriet\u00e0 nazionale grazie al ruolo di Renato Poggi, che dal 1996 interpreta nella soap opera di Rai 3 \"Un posto al sole\", ambientata proprio nella sua Napoli.\nBiografia.\nNato e cresciuto a Napoli nel quartiere di San Ferdinando, da una famiglia originaria di Torre del Greco.\nDopo una lunga gavetta nel teatro d'avanguardia, prima a Napoli e poi a Milano, entra nella compagnia di Nino Taranto e, in seguito, in quella di Gino Bramieri, al Teatro Sistina di Roma. Alla fine degli anni settanta, la grande occasione: viene scritturato da Eduardo De Filippo. In quell'ultimo \"ciclo eduardiano\" prende parte a varie commedie, ma rimane famoso soprattutto per il personaggio di Vittorio Elia in \"Natale in casa Cupiello\".\nNella sua carriera ha interpretato film di molteplici generi, spesso ambientati a Napoli. Alcuni titoli sono: \"Il camorrista\" di Giuseppe Tornatore, \"Caf\u00e9 Express\" e \"Mi manda Picone\" (nel ruolo del \"Micione\") di Nanni Loy, \"Guapparia\" e \"Lacrime napoletane\" con Mario Merola e \"Cos\u00ec parl\u00f2 Bellavista\" di e con Luciano De Crescenzo. Nel 1980 \u00e8 tra i protagonisti del crudo \"Eroina\" di Massimo Pirri, film che narrava le drammatiche vicende di un gruppo di tossicodipendenti (tra i quali Helmut Berger e Corinne Cl\u00e9ry). Il film a causa di problemi distributivi usc\u00ec solo nel 1983 ed \u00e8 stato rivalutato solo con gli anni. A met\u00e0 degli anni ottanta \u00e8 protagonista in due pellicole erotiche di buona fattura quali \"Una donna allo specchio\" con Stefania Sandrelli e \"Senza scrupoli\" con Sandra Wey. Dal 1996 \u00e8 impegnato nella \"soap opera\" italiana \"Un posto al sole\" (Rai 3), in cui interpreta il personaggio di Renato Poggi.\nTeatro.\n\"L'anno fra parentesi si riferisce all'edizione televisiva per la Rai (IV ciclo), non alla composizione dell'opera\""}
{"id": "895740", "revid": "339392", "url": "https://it.wikipedia.org/wiki?curid=895740", "title": "Jakob Boehme", "text": ""}
{"id": "895742", "revid": "339392", "url": "https://it.wikipedia.org/wiki?curid=895742", "title": "Jakob Bohme", "text": ""}
{"id": "895743", "revid": "399", "url": "https://it.wikipedia.org/wiki?curid=895743", "title": "Misano World Circuit Marco Simoncelli", "text": "Il Misano World Circuit Marco Simoncelli (gi\u00e0 \"Circuito Internazionale Santamonica\" fino al 2006, e solamente \"Misano World Circuit\" dal 2006 al 2012) \u00e8 un circuito motociclistico situato nel comune di Misano Adriatico, in provincia di Rimini, precisamente nella frazione di Santa Monica e vicino al bacino del Conca. \u00c8 intitolato alla memoria di Marco Simoncelli, motociclista italiano deceduto nel 2011.\nA partire dalla stagione motoristica 1991 Misano ospita su questo tracciato la tradizionale gara del campionato mondiale Superbike, dal 2007 il Gran Premio di San Marino e della Riviera di Rimini del motomondiale e dal 2018 la tappa italiana del Deutsche Tourenwagen Masters; nel 2020 e nel 2021 eccezionalmente ospita anche il Gran Premio motociclistico dell'Emilia Romagna e della Riviera di Rimini, valevole anch'esso per il motomondiale.\nStoria del circuito.\nL'idea di costruire un circuito in questo lembo di pianura romagnola cos\u00ec legata al \"mutor\", prende il via nei primi anni sessanta. Disegnato e realizzato sotto l'egida di Enzo Ferrari da un tecnico quale l'ingegner Cavazzuti, i lavori iniziarono nel 1970 e il 4 agosto 1972 venne collaudato: i giornali dell'epoca diedero un ottimo giudizio su quest'impianto. I nomi assegnati alle curve: \"bruta pela\" in dialetto, la curva del \"Tramonto\", della \"Quercia\", del \"Carro\", entrarono con familiarit\u00e0 nei discorsi degli appassionati.\nA partire dal 1980 e fino al 1993 ha ospitato alcuni Gran Premi motociclistici validi dapprima come Gran Premio motociclistico delle Nazioni, dal 1985 al 1987 come Gran Premio motociclistico di San Marino ed infine come Gran Premio motociclistico d'Italia, alternandosi nel primo e terzo caso con i circuiti di Monza, Imola e del Mugello. L'ultima edizione nel 1993 culmin\u00f2 con il terribile incidente accaduto al pilota statunitense Wayne Rainey all'uscita dal \"curvone Misano\", che pose fine alla carriera agonistica del 3 volte campione del mondo della classe 500. Il circuito ospit\u00f2 anche la prima e la quinta puntata dell'edizione 1988 di \"Giochi senza frontiere\".\nDopo la scomparsa di Marco Simoncelli, avvenuta il 23 ottobre 2011 durante il Gran Premio motociclistico della Malesia, tifosi ed appassionati hanno portato avanti l'idea di intitolare la pista di Misano alla memoria del pilota italiano (il quale viveva a Coriano, pochi chilometri di distanza dalla pista). Il 2 novembre 2011 il consiglio di amministrazione di Santamonica S.p.A., proprietaria del tracciato, ha deciso di accogliere la richiesta e di associare il nome del circuito romagnolo a quello di Simoncelli. Il cambio di denominazione \u00e8 stato ufficializzato il 9 giugno 2012, in occasione del Gran Premio di Superbike di San Marino.\nModifiche al tracciato.\nDall'anno della sua inaugurazione fino ai nostri giorni il circuito sub\u00ec numerosi interventi. Inizialmente il circuito aveva una lunghezza di 3.488 m e dotato di piccoli box all'aperto. Il primo grande stralcio di lavori di modifica vi fu nel 1993 quando si diede avvio all'allungamento del tracciato portandolo da 3.488 m a 4.060 m: il circuito diventa cos\u00ec utilizzabile in due versioni \"corta\" e \"lunga\". Nello stesso anno si diede anche avvio alla costruzione della nuova palazzina box dotata di pi\u00f9 moderne tecnologie e comfort adeguati ai tempi.\nTra il 1996 ed il 1997 viene completato il secondo stralcio di realizzazione dei nuovi box, ampliata per circa il doppio rispetto a quella del 1993. Nel 1998 ci fu l'estensione a circa 40.000 m2 della zona paddock. Nel 2001 sono state realizzate delle nuove tribune all'altezza della \"curva del carro\" per un totale di 5.000 persone (in occasione del Gran Premio del 2007 sono state ribattezzata tribuna A e B). Nel 2005 si sono conclusi i lavori di realizzazione di un nuovo accesso al circuito, che cambia denominazione da \"Via del Carro, 33\" a \"Via Daijir\u014d Kat\u014d, 10\" in memoria del giovane pilota giapponese scomparso tragicamente durante una gara del motomondiale, e che amava soggiornare nella frazione turistica di Portoverde dello stesso comune di Misano Adriatico.\nIn occasione del ritorno del mondiale di motociclismo nel circuito Santamonica sono state effettuate importanti e radicali modifiche. Prima su tutte l'inversione del senso di marcia che \u00e8 passato da antiorario ad orario con 8 curve a destra e 5 a sinistra, l'allungamento del circuito a 4.180 m (nella zona dove era gi\u00e0 stato precedentemente allungato nel 1993), l'allargamento della pista a 14 metri, l'eliminazione della variante nella zona in prossimit\u00e0 della curva del circuito corto \"bruta pela\", la costruzione di due nuovi lotti di tribune (denominate tribune C e D) che hanno portato la capacit\u00e0 del circuito a circa 52.000 persone, oltre ad altre numerose modifiche in fatto di sicurezza, nonch\u00e9 l'intera copertura wireless su tutto il circuito avvenuta nel 2007.\nI pi\u00f9 famosi piloti della zona \u2013 quali i romagnoli Loris Capirossi, Marco Melandri, Marco Simoncelli, Mattia Pasini, il marchigiano Valentino Rossi e il sammarinese Alex De Angelis \u2013 si sono ritrovati il 4 dicembre 2006 per un sopralluogo sui lavori al circuito ed hanno espresso tutti entusiasmo nel nuovo tracciato, ma soprattutto dal fatto di avere una gara casalinga molto sentita.\nIl 18 gennaio 2008 alla Fiera di Padova, nel corso del 14\u00b0 Bike Expo, il Misano World Circuit ha presentato il bilancio dell'attivit\u00e0 svolta nel 2007, che si \u00e8 chiuso con oltre 600.000 presenze. Nell'ambito del piano di riqualificazione del circuito, \u00e8 stata prevista la realizzazione di una nuova corsia di uscita dai box, delle modifiche all'altezza della curva \"variante del parco\", ovvero: l'allungamento di 46 metri della curva stessa, la sostituzione di 3 nuove tribune alle precedenti 4 piccole tribune e di un nuovo centro di terapia fisica per motociclisti.\nIl 31 gennaio 2008 il Misano World Circuit ha ricevuto a Barcellona il Premio Internazionale Cisco Networkers Innovation Award 2008 come miglior mobilit\u00e0 e progetto wireless.\nIl 28 marzo 2008 il sette volte campione di Formula 1 Michael Schumacher ha girato in sella ad una KTM Super Duke nell'ambito di test validi per il Trofeo KTM valevole per la prima prova della Moto Temporada Romagnola 2008 del 30 aprile 2008.\nNella nuova versione, il 5 settembre 2010 un gravissimo incidente \u00e8 costato la vita al pilota giapponese della Moto2 Sh\u014dya Tomizawa.\nNel 2015, il tracciato romagnolo riceve un nuovo asfalto attraverso la direzione dell'italiana Dromo. I lavori per\u00f2 non si fermano all'asfalto, ma vengono ottimizzate tutte le pendenze e, per la prima volta nel Motomondiale, la FIM accetta di ottimizzare le vie di fuga, riducendo e riprofilando le parti asfaltate ritenute non necessarie. Il progetto viene realizzato in soli 14 giorni.\nNel 2020 \u00e8 stato nuovamente asfaltato apportando modifiche ai cordoli di curva 6 e curva 16, passando da cordoli doppi a cordoli singoli omologati per le competizioni mondiali.\nIl circuito e i media.\nNel circuito sono ambientate l'ultima parte del film \"Da zero a dieci\" di Luciano Ligabue e un episodio della serie televisiva \"I Cesaroni\".\nNel 1974 l'impresario David Zard aveva predisposto l'organizzazione di un festival rock che si sarebbe dovuto tenere all'autodromo, e che era generalmente considerato \"la risposta italiana a Woodstock.\" Il festival venne ampiamente pubblicizzato sui media, ma venne annullato all'ultimo momento per motivi di ordine publico, causando scontri e incidenti."}
{"id": "895752", "revid": "78273", "url": "https://it.wikipedia.org/wiki?curid=895752", "title": "Sergei Bulgakov", "text": ""}
{"id": "895756", "revid": "6066", "url": "https://it.wikipedia.org/wiki?curid=895756", "title": "Colate detritiche", "text": ""}
{"id": "895760", "revid": "287204", "url": "https://it.wikipedia.org/wiki?curid=895760", "title": "Inediti studio e live 1992-2002", "text": "Inediti studio e live 1992-2002 \u00e8 una raccolta di brani musicali inediti da diversi live e studio del gruppo dei Gemboy."}
{"id": "895764", "revid": "125420179", "url": "https://it.wikipedia.org/wiki?curid=895764", "title": "Chiesa di Santa Maria delle Grazie a Toledo", "text": "La chiesa di Santa Maria delle Grazie \u00e8 un luogo di culto di Napoli ubicato nella centralissima via Toledo.\nStoria.\nIl tempio venne eretto dai Padri Teatini nel 1628 ed originariamente la chiesa era intitolata a Santa Maria di Loreto.\nNel 1721 parte della struttura sub\u00ec un rimaneggiamento.\nAll'espulsione dei Teatini, nel 1806, la chiesa venne usata come tribunale precario. Successivamente, nel 1835, fu affidata alla Confraternita dei sette dolori, la cui sede di San Luigi era stata abbattuta per far posto alla basilica di San Francesco di Paola.\nIl rifacimento della chiesa fu promosso da Ferdinando II, che affid\u00f2 il progetto a Carlo Parascandolo (ingegnere delle Strade e del Corpo dei Ponti. La Chiesa divent\u00f2 la sede della Reale Arciconfraternita di Nostra Signora dei Sette Dolori dei nobili di Santo Spirito di Palazzo. Tale funzione \u00e8 a tutt'oggi conservata ed ancora attiva con una Congrega presso il Cimitero antico di Napoli,dove vengono seppelliti i confratelli e le loro famiglie,in gran parte appartenenti a nobili famiglie napoletane.\nLe opere.\nNel 1759 Giuseppe Sanmartino realizz\u00f2 l'altare maggiore, su disegno di Michelangelo Porzio. Ai suoi lati sono collocate due statue di Tito Angelini, rappresentanti la \"Fede\" e la \"Speranza\". I dipinti sugli altari laterali sono di stampo neoclassico: \"Il San Gennaro in gloria\" di Tommaso De Vivo (sul quarto a destra), \"L'Apparizione della Madonna a San Ferdinando di Castiglia\" di Gennaro Ruvo (sul secondo a destra), \"Il San Gaetano a cui appare la Vergine\" di Camillo Guerra (sul secondo a sinistra) e \"L'Angelo Custode\" di Gennaro Maldarelli (sul quarto a sinistra). Da segnalare anche alcune sculture lignee, come il seicentesco \"Cristo alla Colonna\" (sul primo altare a destra), la settecentesca \"Addolorata\" (in uno scarabattolo lungo la navata centrale, a destra) e l'ottocentesca \"Madonna con il Bambino\" (in uno scarabattolo lungo la navata centrale, a sinistra), e i dipinti collocati nella sacrestia, come l\"'Immacolata e Santi\" di ignoto pittore ottocentesco e la \"Morte di Sant'Andrea Avellino\", tela seicentesca che testimonia del passato \"teatino\" della chiesa.\nLa chiesa oggi.\nLa chiesa, al 2010, \u00e8 in fase di restauro.\nI lavori durano oramai da molti anni, ma, dal \"Maggio dei Monumenti\" del 2009, la stessa \u00e8 stata riaperta al pubblico (resta aperta solo di mattina, nonch\u00e9 nel pomeriggio del sabato) seppur presentando ancora oggi, all'interno ed all'esterno, vistose impalcature simboleggianti i lavori in corso."}
{"id": "895765", "revid": "122786977", "url": "https://it.wikipedia.org/wiki?curid=895765", "title": "Giuseppe Carnazza Puglisi", "text": "Biografia.\nFiglio di Gabriello Carnazza e Venera Puglisi, e nipote di Sebastiano Carnazza Amari, intellettuali repubblicani ed unitari, e che per questo furono esiliati. Membro di una delle famiglie storiche di Catania che, insieme alla famiglia famiglia Majorana, segn\u00f2 gli eventi principali della citt\u00e0 durante quel periodo. Si racconta che a 18 anni, nel corso di una visita del re Ferdinando II, ebbe il coraggio di chiedergli di fare rientrare il padre dall'esilio.\nNel 1862 fu professore di Diritto della navigazione e commerciale. Fu nominato professore ordinario di Diritto commerciale nel 1863 e l'anno successivo anche di Diritto costituzionale; fu inoltre preside della facolt\u00e0 di Giurisprudenza, sindaco di Catania (1891-1892), deputato per tre legislature (dal 1874 al 1883) e, dal 1900 Senatore del Regno.\nFu anche Rettore dell'Universit\u00e0 degli Studi di Catania dal 1887 al 1891: nel corso del suo rettorato fu costruito il palazzo Ingrassia, nei pressi dell'ex-Monastero dei Benedettini, sede dell'Istituto universitario di anatomia e di un dipartimento della Facolt\u00e0 di Scienze della Formazione.\nPadre di Gabriello, Carlo e Venera."}
{"id": "895767", "revid": "1075510", "url": "https://it.wikipedia.org/wiki?curid=895767", "title": "Nicola d'Oresme", "text": "Fu uno dei pi\u00f9 famosi e influenti pensatori del tardo Medioevo; fu inoltre appassionato teologo, traduttore competente, influente consigliere di re Carlo V di Francia e vescovo della diocesi di Lisieux. Fu filosofo della Scolastica e viene considerato tra i principali fondatori e divulgatori delle scienze moderne e uno dei pi\u00f9 originali pensatori del XIV secolo.\nBiografia.\nOresme nacque intorno al 1320-1325 nel villaggio di Allemagne (oggi Fleury-sur-Orne) vicino a Caen, nella diocesi di Bayeux in Normandia. Non si sa praticamente nulla della sua famiglia. Il fatto che Oresme frequentasse il Collegio di Navarre, un'istituzione patrocinata e sovvenzionata dalla famiglia reale a favore di studenti troppo poveri per pagarsi gli studi presso l'Universit\u00e0 di Parigi, lascerebbe supporre che provenisse da una famiglia di contadini.\nStudi\u00f2 le Arti Liberali a Parigi (prima del 1342) insieme a Jean Buridan (il cosiddetto fondatore della Scuola Francese di filosofia naturale), ad Alberto di Sassonia e, forse, a Marsilio di Inghen, e l\u00ec ricevette il \"Magister Artium\". Una lettera papale ritrovata , relativa a un provvedimento che garantiva a Nicola il diritto a un beneficio, comprova che era gi\u00e0 maestro reggente nelle arti dal 1342. Questa data di laurea cos\u00ec precoce della laurea colloca Oresme a Parigi durante la crisi della filosofia naturale di Guglielmo di Ockham. Nel 1348 era studente di teologia cristiana a Parigi; nel 1356 consegu\u00ec il titolo di dottore e nello stesso anno divenne Gran Maestro (\"grand-ma\u00eetre\") del \"College de Navarre\".\nMolti dei suoi trattati latini pi\u00f9 meditati risalgono a prima del 1360 e mostrano come, a quella data, Oresme fosse gi\u00e0 affermato come filosofo scolastico e con un'altissima reputazione; questo attir\u00f2 l'attenzione della famiglia reale e lo mise in stretto contatto con il futuro Carlo V di Francia nel 1356. A partire dal 1356, durante la prigionia del padre, Giovanni II, in Inghilterra, Carlo ag\u00ec come regnante e dal 1364 al 1380, come Re di Francia. Il 2 novembre 1359, Oresme divenne segretario del Re (\"secretaire du roi\") e nel periodo seguente sembra fosse stato nominato cappellano e consigliere del Re. Pare che Carlo avesse la pi\u00f9 alta stima per il carattere e il talento di Oresme, spesso segu\u00ec i suoi consigli e gli commission\u00f2 molte opere in francese, allo scopo di divulgare le scienze e il gusto per la cultura in tutto il regno. Su insistenza di Carlo, Oresme pronunci\u00f2 un discorso davanti alla corte papale di Avignone, denunciando il disordine ecclesiastico di quel tempo. Secondo una lunga tradizione, Oresme sarebbe stato anche il tutore del Delfino di Francia (che pi\u00f9 tardi divenne Carlo VI), ma la cosa non \u00e8 certa.\nOresme fu per tutta la vita amico intimo e consigliere di Re Carlo \"Le Sage\", fino alla morte di questi, avvenuta nel 1380. La sua influenza sulla politica progressista, economica, etica e filosofica di Carlo fu probabilmente molto forte, ma un'approfondita indagine di questi fatti non \u00e8 stata ancora compiuta. Oresme fu la persona pi\u00f9 importante di una stretta cerchia di intellettuali alla corte di Carlo, quali Raoul de Presle e Philippe de M\u00e9zi\u00e8res.\nLa fiducia del re nelle capacit\u00e0 di Oresme \u00e8 evidenziata dal fatto che il Gran Maestro di Navarre fu inviato dal \"Delfino di Francia\" a chiedere un prestito alle autorit\u00e0 municipali di Rouen nel 1356 e di nuovo nel 1360. Nel 1361, con il sostegno di Carlo, mentre era ancora gran maestro di Navarre, Oresme fu nominato arcidiacono di Bayeux. \u00c8 noto che Oresme, fervente filosofo scolastico, abbandon\u00f2 mal volentieri l'interessante posizione di gran maestro.\nIl 23 novembre 1362, anno in cui divenne maestro di teologia, Oresme fu nominato canonico della Cattedrale di Rouen: all'epoca di questa nomina insegnava ancora regolarmente presso l'Universit\u00e0 di Parigi. Il 10 febbraio 1363, fu nominato canonico alla Sainte-Chapelle, ricevette una semi-prebenda e il 18 marzo 1364 fu elevato alla posizione di decano della Cattedrale di Rouen.\n\u00c8 probabile che la mano regale di Giovanni il Buono, padre di Carlo, sia stata influenzata dai suggerimenti del delfino, visti i frequenti cambiamenti di posizione di Oresme.\nDurante lo svolgimento dei diversi ruoli a lui assegnati di volta in volta nella cattedrale di Rouen (1364-1377), Oresme trascorse molto tempo a Parigi, soprattutto per occuparsi degli affari dell'Universit\u00e0. Sebbene molti documenti attestino la presenza di Oresme a Parigi, non possiamo altres\u00ec affermare che egli insegnasse anche l\u00e0 a quell'epoca.\nCon l'inizio delle prolungate attivit\u00e0 di traduzione di Oresme, su richiesta di Carlo V, egli risiedette in modo continuativo a Parigi, come \u00e8 provato dalle lettere datate dal 28 agosto all'11 novembre 1372, inviate da Carlo a Rouen. La permanenza di Oresme a Parigi sembra esser stata prolungata da Carlo fino al 1380, quando Oresme inizi\u00f2 a lavorare alla sua traduzione dell\"'Etica Nicomachea\" di Aristotele nel 1369, che sembra sia stata completata nel 1370. La traduzione della \"Politica\" e della \"Economia\" di Aristotele sembra essere stata completata tra il 1372 e il 1374, il \"De caelo et mundo\" nel 1377. Oresme ricevette una pensione dalla tesoreria reale agli inizi del 1371 come ricompensa per il suo grande lavoro.\nGrazie all'infaticabile lavoro svolto per Carlo e la famiglia reale, il 3 agosto 1377 con l'appoggio del Re, Oresme ricevette l'incarico di vescovo di Lisieux. Sembra che Oresme non avesse preso dimora a Lisieux fino al mese di settembre del 1380 e si sa poco riguardo agli ultimi cinque anni della sua vita. Oresme mor\u00ec a Lisieux l'11 luglio 1382, due anni dopo la morte del Re Carlo, e fu seppellito nella cattedrale.\nL'attivit\u00e0 scientifica.\nEconomia.\nIn economia Oresme sostenne la teoria della moneta-merce contrariamente al pensiero corrente dell'epoca e anticip\u00f2 un principio chiamato poi \"Legge di Gresham\". Il suo pensiero economico \u00e8 contenuto in un \"Commento sull'\"Etica\" di Aristotele\" (1370), in un \"Commento sulla \"Politica\" e l'\"Economia\" di Aristotele\" (1371) e nel \"Trattato sulle Monete\" (\"De origine, natura, jure et mutationibus monetarum\"), opere scritte sia in latino che in francese; da esse, e specialmente dall'ultima, si evince che l'autore \u00e8 stato un precursore della scienza dell'economia politica. Esse rivelano anche la sua padronanza della lingua francese e in questo modo, Oresme divenne uno dei primi fondatori del linguaggio e della terminologia scientifica francese: coni\u00f2 un gran numero di termini scientifici in francese e anticip\u00f2 l'utilizzo di termini latini nel linguaggio scientifico del XVIII secolo.\nL'opera in francese \"Commenti sull'Etica di Aristotele\" fu stampata a Parigi nel 1488; quella sulla \"Politica\" e l\"'Economia\" nel 1489; il \"Trattato sulle monete\" fu stampato a Parigi all'inizio del XVI secolo. Il \"Trait\u00e9 de la premi\u00e8re invention des monnoies\", in francese, fu stampato a Bruges nel 1477.\nMatematica.\nIl suo contributo pi\u00f9 importante alla matematica \u00e8 contenuto nel \"Tractatus de configuratione qualitatum et motuum\", ancora in forma di manoscritto. Nella \"qualit\u00e0\" o nella forma casuale, come il calore, gli Scolastici distinguevano l'\"intensio\" (il grado di calore in ogni punto) e l'\"extensio\" (come la lunghezza della barra riscaldata). Questi due termini furono spesso sostituiti da \"latitudo\" e \"longitudo\" e, dai tempi di Tommaso d'Aquino fino al XIV secolo, ci fu un vivace dibattito sulla \"latitudo formae\". Per amore di chiarezza, Oresme ebbe l'idea di utilizzare ci\u00f2 che dovremmo chiamare coordinate rettangolari nella terminologia moderna, una lunghezza proporzionale alla \"longitudo\", l'ascissa di un dato punto e una perpendicolare a quel punto, proporzionale alla \"latitudo\", l'ordinata. Oresme mostra che la propriet\u00e0 geometrica di una tale figura potrebbe essere considerata come corrispondente ad una propriet\u00e0 della forma stessa. I parametri \"longitudo\" e \"latitudo\" possono variare o rimanere costanti. Oresme definisce \"latitudo uniformis\" quella rappresentata da una linea parallela alla \"longitudo\", e ogni altra \"latitudo\" \u00e8 \"difformis\"; la \"latitudo\" \"uniformiter\" \"difformis\" \u00e8 rappresentata da una linea retta inclinata rispetto all'asse della \"longitudo\".\nOresme dimostr\u00f2 che questa definizione \u00e8 equivalente ad una relazione algebrica in cui figurerebbero le \"longitudini\" e le \"latitudini\" di ogni terna di punti: cio\u00e8, ottiene l'equazione della linea retta, e quindi precede di molto Cartesio nell'invenzione della geometria analitica. Nella sua dottrina, Oresme considera anche le figure a tre dimensioni. Oltre alla \"longitudo\" e alla \"latitudo\" di una forma, prese in considerazione anche la \"mensura\" o \"quantitas\" della forma, proporzionale all'area della figura che la rappresenta. Dimostr\u00f2 il seguente teorema: una forma \"uniformiter difformis\" ha la stessa quantit\u00e0 di una \"forma uniformis\" della stessa \"longitudo\" e avente come \"latitudo\" la media tra i due limiti estremi della prima. Dimostr\u00f2 poi come questo metodo di raffigurare la \"latitudo\" delle forme fosse applicabile al movimento di un punto, a condizione che il tempo fosse assunto come \"longitudo\" e la velocit\u00e0 come \"latitudo\"; la quantit\u00e0 \u00e8 allora lo spazio percorso in un dato tempo. In virt\u00f9 di questa trasposizione, il teorema della \"latitudo\" \"uniformiter difformis\" divenne la legge dello spazio percorso nel caso del moto che varia uniformemente. Oresme dimostr\u00f2 esattamente ci\u00f2 che fece Galileo solo nel XVII secolo. Inoltre, questa legge non fu mai dimenticata durante l'intervallo di tempo tra Oresme e Galileo, perch\u00e9 la insegnarono ad Oxford William Heytesbury e i suoi discepoli, poi a Parigi e in Italia, tutti i successivi discepoli di questa scuola.\nNell'\"Algorismus proportionum\" e nel \"De proportionibus proportionum\", Oresme svilupp\u00f2 il primo metodo di calcolo delle potenze con esponenti irrazionali frazionari, cio\u00e8 il calcolo delle proporzioni irrazionali (\"proportio proportionum\"). Alla base del metodo c'era l'uguaglianza posta da Oresme tra grandezze continue e numeri discreti, un'idea che a Oresme venne dalla teoria monocordo della musica (\"sectio canonis\"). In questo modo, Oresme super\u00f2 il limite Pitagorico della divisione regolare di intervalli Pitagorici come 8/9, 1/2, 3/4, 2/3 e forn\u00ec lo strumento per generare l\"'eguale temperamento\" 250 anni prima di Simon Stevin. Ecco un esempio della suddivisione equa di un'ottava in dodici parti: formula_1\nPer esempio, Oresme utilizz\u00f2 questo metodo nella sua sezione musicale del \"Tractatus de configurationibus qualitatum et motuum\" nell'ambito della sua \"teoria degli ipertoni o toni parziali\" per produrre proporzioni irrazionali del suono (timbro brutto o colore del tono) nella direzione di un \"tono parziale continuo\" (rumore bianco). Infine Oresme si interess\u00f2 molto ai limiti, ai valori di soglia e alle serie infinite mediante addizioni geometriche (\"Tractatus de configurationibus qualitatum et motuum\", \"Questiones super geometriam Euclidis\") che prepararono la via per il calcolo infinitesimale di Leibniz e Newton. Dimostr\u00f2 la divergenza della serie armonica, utilizzando il metodo standard insegnato ancora oggi nelle lezioni di calcolo.\nMusicologia.\nOresme, l'amico pi\u00f9 giovane del famoso teorico della musica Philippe de Vitry, compositore e vescovo di Meaux, \u00e8 considerato il fondatore della moderna musicologia. Egli tratt\u00f2, con senso moderno, quasi tutti i temi della musicologia quali:\nNelle sue opere \"Tractatus de configurationibus qualitatum et motuum\" si pu\u00f2 notare che esse presentano delle strette correlazioni con i moderni diagrammi musicologici e, cosa pi\u00f9 importante, con la notazione musicale, che ugualmente quantifica e visivamente rappresenta le variazioni di un suono secondo date misure di \"extensio\" (intervalli di tempo) e di \"intensio\" (tono). Le complesse rappresentazioni delle notazioni musicali divennero, nelle opere di Oresme, \"configurationes qualitatum\" o \"difformitates compositae\", musica funzionante ancora di pi\u00f9 secondo un paradigma legittimante.\nL'ambito della musica, comunque, non solo forn\u00ec una legittimazione empirica alla teoria di Oresme, ma fu di aiuto per esemplificare i vari tipi di configurazioni uniformi e difformi che Oresme aveva sviluppato, in particolare l'idea che le configurazioni dotavano le qualit\u00e0 di specifici effetti, estetici o di altro tipo, che potevano essere analiticamente catturati mediante rappresentazioni geometriche. Quest'ultimo punto ci aiuta a spiegare il generalizzato approccio estetico ai fenomeni naturali da parte di Oresme, che era basato sulla convinzione che la valutazione estetica dell'esperienza sensoriale (graficamente rappresentabile) fornisse un adeguato principio di analisi.\nOresme cerc\u00f2 i parametri del suono in modo empirico sia a livello acustico microstrutturale della singola tonalit\u00e0 sia a livello macrostrutturale della polifonia. Nel tentativo di catturare analiticamente i vari parametri fisici, psicologici ed estetici del \"sonus\" in conformit\u00e0 con la \"extensio\" e la \"intensio\", Oresme volle rappresentarli come le condizioni degli infinitamente variabili gradi della \"pulchritudo\" e della \"turpitudo\". Il livello a cui arriv\u00f2 con questo metodo \u00e8 cosa pi\u00f9 che unica per il Medioevo, perch\u00e9 rappresenta la pi\u00f9 completa descrizione matematica del fenomeno musicale prima che Galileo scrivesse i suoi \"Discorsi\". Degno di nota in questa impresa di Orseme \u00e8 non solo la scoperta dei \"toni parziali\" o ipertoni tre secoli prima di Marin Mersenne, ma anche il riconoscimento della relazione intercorrente tra ipertoni e colore dei suoni, che Oresme spieg\u00f2 in una dettagliata teoria fisico-matematica la cui complessit\u00e0 fu raggiunta di nuovo nel XIX secolo da Hermann von Helmholtz.\nInfine, dobbiamo anche ricordare l'intendimento meccanicistico da parte di Oresme del suono nel suo \"Tractatus de configuratione et qualitatum motuum\" come uno specifico discontinuo tipo di movimento (vibrazione), della risonanza come un fenomeno di ipertono e della relazione di consonanza e dissonanza, che andarono anche oltre la teoria della coincidenza della consonanza formulata nel XVII secolo.\nMediante la sua specialissima \"teoria delle specie\"(\"multiplicatio specierum\") Oresme formul\u00f2 la prima corretta teoria dell'onda del suono e della luce, 300 anni prima di Christian Huygens. Con questa teoria, Oresme descrive un trasporto di pura energia senza alcuna diffusione di materia. Il termine \"species\", nel senso usato da Oresme, significa la stessa cosa del termine moderno \"forma dell'onda\".\nOresme scopr\u00ec anche il fenomeno dei toni parziali o ipertoni, 300 anni prima di Mersenne (vedi sopra) e la relazione fra ipertoni e timbrica, 450 anni prima di Joseph Sauveur. Nella dettagliatissima \"teoria fisico-matematica dei toni parziali e del timbro\", Oresme anticip\u00f2 la teoria formulata da Hermann von Helmholtz nel 1800.\nNella sua estetica musicale, Oresme formul\u00f2 una moderna soggettiva \"teoria della percezione\", che non era la percezione dell'oggettiva bellezza del Creato, bens\u00ec il processo costruttivo della percezione che \u00e8 la causa della percezione del bello o del brutto tramite i sensi. Quindi, da ci\u00f2 si pu\u00f2 dedurre che ogni individuo percepisce un altro \"mondo\".\nPsicologia.\nOresme fu un valente studioso di psicologia, che mediante un efficace metodo empirico, investig\u00f2 l'intero complesso dei fenomeni della psiche umana. Oresme fu persuaso della validit\u00e0 dell'attivit\u00e0 del \"sensus interior\" e della costruttivit\u00e0, complessit\u00e0 e soggettivit\u00e0 della percezione del mondo. Basandosi su queste progressistiche nozioni, Oresme entr\u00f2 a far parte della \"Scuola Parigina di Psicologia\" che comprendeva autori quali Jean Buridan, Bartolomeo di Bruges, Jean de Jandun, Heinrich von Langenstein, e le sue opere furono messe in stretta relazione con quelle di scienziati dell'ottica come Alhazen, Roger Bacon, Witelo, John Pecham. Ma \u00e8 anche da ricordare che l'innovativa e ardita mente di Oresme anticip\u00f2 molti importanti fatti della psicologia del XIX e XX secolo, in specie, nel campo della psicologia cognitiva, psicologia della percezione, psicologia della coscienza e della psicofisica.\nOresme scopr\u00ec l'\"inconscio psicologico\" e la sua grande importanza per la percezione e il comportamento. A partire da ci\u00f2, egli formul\u00f2 la eccellente \"teoria delle conclusioni inconsce della percezione\" (500 anni prima che Hermann von Helmholtz formulasse la sua \"ipotesi delle due attenzioni\"), concernente l'attenzione conscia e inconscia come presa in esame dagli studiosi nel XX secolo.\nCon la sua moderna \"teoria della cognizione\", Oresme dimostr\u00f2 che non esistono al di fuori della coscienza umana categorie, termini, qualit\u00e0 e quantit\u00e0. Per esempio, Oresme svel\u00f2 le cosiddette \"qualit\u00e0 primarie\" come misura, posizione, forma, moto, riposo, ecc. (trattate dagli scienziati del XVII secolo, Galilei, John Locke etc.) e sostenne che esse non erano presenti in modo \"oggettivo\" nel mondo esterno, bens\u00ec dovevano essere considerate come delle complesse costruzioni cognitive della psiche formulate nelle condizioni individuali del corpo e dell'anima dell'uomo.\nPoich\u00e9 la realt\u00e0 \u00e8 solo in un momento privo d'estensione (\"instantia\"), Oresme argoment\u00f2 che nessuna azione pu\u00f2 esistere eccetto che a livello della coscienza. Ci\u00f2 significa che l'azione \u00e8 un risultato della percezione e della memoria, nel senso dell'attiva composizione del \"prima\" e del \"dopo\". Questa ingegnosa teoria si rende plausibile nel campo del suono. Oresme scrisse: \u00abSe una creatura esistesse senza memoria, non potrebbe mai sentire un suono...\u00bb. Il suono, dunque, \u00e8 un costrutto umano e niente altro.\nOresme risolse il problema del dualismo mondo fisico/mondo psichico ricorrendo allo schema tripartito \"species\" - \"materia\" - \"qualitas sensibilis\" (in termini moderni: informazione - mezzo - significato). La \"species\" (l'informazione) trasportabile come un'onda sonora, muta il mezzo che attraversa (legno, aria, acqua, sistema nervoso, etc.) e il \"sensus interior\" da essa trae per mezzo di conclusioni inconsce un significato soggettivo.\nLe idee di Oresme sulla psiche sono di tipo meccanicistico. I processi psichici e fisici sono equivalenti nella loro struttura (\"configuratio qualitatum et motuum\"). Ogni struttura presenta un momento qualitativo (psichico) e uno quantitativo (fisico); ed \u00e8 per questo che i processi psicologici (le intensit\u00e0) possono essere misurati come quelli fisici. In tal modo, Oresme forn\u00ec la prima legittimazione scientifica della misurazione della psiche e anche dell'anima immateriale in contrapposizione ad Aristotele e agli Scolastici.\nPer esempio, Oresme formul\u00f2 due regole della psicologia (\"De causis mirabilium\"). La prima regola recita: \u00abCon un incremento del numero di giudizi inconsci della percezione (intensit\u00e0 del significato) aumenta la probabilit\u00e0 di falsi giudizi e in questo modo la probabilit\u00e0 di errori percettivi\u00bb. La seconda regola recita: \u00abQuanto pi\u00f9 il numero dei giudizi inconsci della percezione vanno oltre un certo limite, tanto pi\u00f9 improbabile \u00e8 un errore fondamentale di percezione perch\u00e9 esso non inficia la maggioranza di giudizi inconsci\u00bb. Il punto teoretico di queste regole e altre correlate \u00e8 che la percezione non \u00e8 altro che un valore di probabilit\u00e0 nell'area indefinita di queste due regole. La percezione non \u00e8 mai una \"fotografia\" di ci\u00f2 che ci circonda, bens\u00ec una complessa costruzione senza alcuna assoluta evidenza.\nTuttavia, il contributo maggiore di Oresme fu rivolto alla psicologia della percezione. Egli fu l'unico in tutto il Medioevo a scrivere un trattato sulla percezione e i suoi disturbi e disfunzioni (\"De causis mirabilium\"), in cui esamin\u00f2 ciascun senso (vista, udito, tatto, odorato, gusto) e le funzioni cognitive. Con lo stesso metodo usato dagli psicologi del XX secolo, cio\u00e8 per mezzo dell'analisi di disfunzioni e disturbi, Oresme riconobbe, gi\u00e0 allora, molte leggi essenziali della percezione, per esempio la \"Gestaltgesetze\" 500 anni prima di Christian von Ehrenfels, i limiti della percezione (\"maxima et minima\"), ecc.\nFilosofia naturale.\nOresme anticip\u00f2 molte essenziali idee proprie dei tempi moderni, quali l'intuizione dell'incommensurabilit\u00e0 delle proporzioni naturali, la complessit\u00e0, l'indeterminazione e l'infinita mutabilit\u00e0 del mondo. Nel lineare e, al contempo, progressistico mondo di Oresme ogni cosa ogni volta \u00e8 unica e nuova e perci\u00f2 allo stesso modo lo \u00e8 la conoscenza umana.\nIl modello eccellente di questo nuovo infinito mondo del XIV secolo fu l'oresmiana \"machina musica\" (in contrapposizione alle infinite ripetizioni presenti nella \"musica mundana\" dell'antichit\u00e0). Per Oresme in modo analogo con la musica, mediante un limitato numero di parametri e proporzioni, chiunque potrebbe produrre delle strutture molto complesse, di infinita mutabilit\u00e0 e mai ripetitive (\"De configurationibus qualitatum et motuum\", \"De commensurabilitate vel incommensurabilitate\", \"Quaestio contra divinatores\"). Basandosi sui principi musico-matematici di incommensurabilit\u00e0, irrazionalit\u00e0 e complessit\u00e0, Oresme finalmente cre\u00f2 una dinamica struttura-modello per la formazione di sostanziali specie e individui della natura, la cosiddetta \"teoria della \"perfectio specierum\"\" (\"De configurationibus qualitatum et motuum\", \"Quaestiones super de generatione et corruptione\", \"Tractatus de perfectionibus specierum\").\nUtilizzando un'analogia delle qualit\u00e0 musicali con le prime e seconde qualit\u00e0 di Empedocle, un individuo oresmiano si trasforma in un sistema che si autorganizza e che si preoccupa di raggiungere il suo stato ottimale difendendosi dagli influssi negativi dell'ambiente in cui vive. Questo \"controllo iterativo automatico\" influenza la forma sostanziale (\"forma substantialis\"), gi\u00e0 presente, nel senso moderno, nei principi di evoluzione, adattamento e mutazione del materiale genetico.\nUn ulteriore approccio progressista di Oresme si rinviene nella sua estesa indagine sui valori e misurazioni approssimati fatta mediante i margini di errore. Egli formul\u00f2 la teoria della probabilit\u00e0, allo stesso modo, nei campi della psicologia, fisica e matematica.\nEcco un esempio delle anticipazioni da parte di Oresme degli elementi della moderna stocastica (\"De proportionibus proportionum\"). Oresme afferma: \u00abSe prendiamo una moltitudine di numeri interi positivi, la quantit\u00e0 di interi perfetti o di cubi perfetti \u00e8 molto inferiore rispetto a quella di altri numeri\u00bb. Inoltre, pi\u00f9 numeri prendiamo pi\u00f9 ampio \u00e8 il rapporto intercorrente fra i numeri non-cubi e i cubi ovvero fra numeri imperfetti e perfetti. Perci\u00f2, se non conosciamo un numero \u00e8 probabile (\"verosimile\") che detto numero non sia un cubo. Cos\u00ec avviene nel gioco (\"sicut est in ludis\") in cui qualcuno ci chiede se un numero ignoto sia un cubo. \u00c8 preferibile rispondere con un 'No' perch\u00e9 ci\u00f2 \u00e8 pi\u00f9 probabile (\"probabilius et verisimilius\").\nOresme consider\u00f2 un insieme di 100 differenti oggetti matematici che aveva formato in un certo modo e determin\u00f2 che da ciascuna coppia di elementi possono essere formate \"(100 \u2022 99) : 2\" = 4950 combinazioni. In queste combinazioni, 4925 mostrano un'interessante qualit\u00e0 E, mentre le rimanenti 25 non presentano questa qualit\u00e0. Infine, Oresme calcol\u00f2 4925: 25 = 197: 1 \u00e8 concluse che \u00e8 probabile (\"verosimile\") che se qualcuno cerca tale ignota combinazione questa presenter\u00e0 la qualit\u00e0 E.\nQuindi Oresme calcol\u00f2 il numero di casi favorevoli e sfavorevoli e i relativi quozienti. Tuttavia, egli non ottenne il quoziente risultante dal numero dei casi favorevoli e il numero dei casi egualmente possibili. Oresme non riusc\u00ec ad ottenere la \"misura della probabilit\u00e0\", tuttavia svilupp\u00f2 un ingegnoso strumento per valutare quantitativamente la \"facilit\u00e0\" di compimento di un evento. Oresme us\u00f2 per i suoi calcoli di probabilit\u00e0 dei termini come \"verosimile\", \"probabile\" / \"probabilius\", \"improbabile\" / \"improbabilius\", \"verosimile\" / \"verisimilius\" / \"maxime verisimile\" e \"possibile equaliter\". Nessuno prima di lui, e neanche per lungo tempo dopo, us\u00f2 queste parole nel contesto delle probabilit\u00e0 di gioco o aleatorie in genere. I metodi di Oresme li ritroviamo di nuovo nelle opere di Galileo Galilei e di Blaise Pascal nel XVII secolo.\nRicordiamo un esempio di Oresme per la probabilit\u00e0 in fisica. Nelle sue opere \"De commensurabilitate vel incommensurabilitate\", \"De proportionibus proportionum\", \"Ad pauca respicientes\" ecc. egli afferma: \u00abSe consideriamo due grandezze naturali ignote come il moto, il tempo, la distanza, etc., \u00e8 molto probabile (\"verisimillius et probabilius\") che il loro rapporto sia irrazionale invece che razionale.\u00bb Secondo Oresme questo teorema \u00e8 in genere applicabile a tutta la natura, al mondo terreno e a quello divino. Questa posizione ha un grande effetto sul modo in cui Oresme considera la necessit\u00e0 e la contingenza, e di conseguenza sul modo in cui considera le \"leges naturae\" e critica l'astrologia.\nFisica.\nIl pensiero di Oresme riguardo alla fisica \u00e8 esposto in due opere, il \"Trait\u00e9 de la sph\u00e8re\" e il \"Trait\u00e9 du ciel et du monde\", scritto nel 1377 su richiesta del Re Carlo V, che non venne mai stampato. Nella maggior parte dei problemi essenziali di statica e dinamica, Oresme si attiene alle posizioni sostenute a Parigi dal suo predecessore, Jean Buridan de B\u00e9thune, e dal suo coetaneo, Alberto di Sassonia. In contrapposizione alla teoria aristotelica dei pesi, secondo la quale la naturale collocazione dei corpi pesanti \u00e8 al centro del mondo, mentre quella dei corpi leggeri \u00e8 nella concavit\u00e0 della sfera lunare, Oresme propose quanto segue: \u00abGli elementi tendono a disporsi in una maniera tale che dal centro verso la periferia il loro peso specifico diminuisce gradatamente\u00bb. Oresme pensava che una regola simile potesse applicarsi anche in mondi diversi dal nostro. Oresme scrisse sul quotidiano moto della terra, un argomento cui dedic\u00f2 ampie spiegazioni alla fine, rispettivamente, dei capitoli xxiv e xxv del \"Trait\u00e9 du ciel et du monde\": per cominciare, stabil\u00ec che con nessun esperimento si pu\u00f2 stabilire se \u00e8 il cielo a girare da est verso ovest oppure \u00e8 la terra a ruotare da ovest verso est, perch\u00e9 l'esperienza sensoriale non pu\u00f2 stabilire niente altro che un moto relativo. Quindi dimostr\u00f2 la non validit\u00e0 delle ragioni addotte dalla fisica aristotelica contro il moto della terra.\nOresme sottoline\u00f2, in modo particolare, il principio ricavato dal movimento dei proiettili per risolvere la questione: egli confut\u00f2 l'obiezione pi\u00f9 diffusa all'epoca, che si basava sulla domanda: perch\u00e9 una freccia scoccata verticalmente in aria non cade davanti o dietro all'arciere nel ricadere sulla persona stessa? La risposta fu che la freccia cos\u00ec lanciata aveva non solo una spinta verticale data dall'arco ma anche un moto orizzontale dato dalla Terra che gira.\nOresme per primo sostenne l'identica natura del colore e della luce. Secondo la corretta credenza di Oresme \"i colori sono parti dalla luce bianca\". Anche questa ingegnosa teoria venne ispirata dalle ricerche musicologiche condotte da Oresme: nella sua teoria degli ipertoni e della timbrica Oresme fece un'analogia fra i fatti musicali e il fenomeno della mescolanza dei colori posti su un piano rotante.\nLa geniale scoperta della curvatura della luce dovuta alla rifrazione atmosferica: nel trattato \"De visione stellarum\" Oresme si chiese se le stelle fossero collocate realmente nel punto del cielo in cui esse ci appaiono. Ricorrendo all'ottica, Oresme rispose che le stelle non erano l\u00ec dove ci sembra di vederle. Oresme propose una corretta soluzione del problema della rifrazione atmosferica, cio\u00e8 la luce viaggia lungo una curva attraverso un mezzo di densit\u00e0 uniformemente variabile e arriv\u00f2 a questa soluzione utilizzando gli infinitesimali. Oresme, mettendo in dubbio tutti i dati acquisiti con il senso della vista, concluse che pressoch\u00e9 nulla di ci\u00f2 che vediamo nel cielo o sulla terra \u00e8 collocato realmente l\u00ec dove ci appare."}
{"id": "895773", "revid": "124470390", "url": "https://it.wikipedia.org/wiki?curid=895773", "title": "Dottrina Bush", "text": "Dottrina Bush \u00e8 un insieme di linee guida di politica estera rivelate dal presidente George W. Bush durante un suo discorso all'accademia militare di West Point il 1\u00ba giugno 2002.\nIl contenuto.\nLa dottrina Bush d\u00e0 grande rilevanza alla guerra preventiva, alla superiorit\u00e0 militare, all'azione unilaterale, e all'impegno nell'\u00abestendere democrazia, libert\u00e0 e sicurezza in tutte le regioni\u00bb del mondo. Questa politica \u00e8 stata ufficializzata nei documenti della Strategia di sicurezza nazionale degli Stati Uniti del settembre 2002, giustificando la guerra in Afghanistan e fornendo il pretesto politico per la guerra d'Iraq.\nCome si pu\u00f2 leggere nel documento \"Strategia per la sicurezza nazionale\" del 2006, la legittima difesa preventiva verr\u00e0 esercitata dagli Stati Uniti ogni qualvolta ci\u00f2 si rendesse necessario per prevenire un imminente attacco con armi di distruzione di massa o atti di terrorismo."}
{"id": "895776", "revid": "599013", "url": "https://it.wikipedia.org/wiki?curid=895776", "title": "Chiesa di Sant'Anna di Palazzo", "text": "La chiesa di Sant'Anna di Palazzo (in origine chiesa del Rosario di Palazzo e pi\u00f9 propriamente chiesa di Sant'Anna di Palazzo in Rosario di Palazzo) \u00e8 una chiesa monumentale di Napoli e si erge in vico Rosario di Palazzo, ai margini del centro storico della citt\u00e0, nel quartiere San Ferdinando.\nStoria.\nCon la vittoria di Lepanto, a Napoli, sorsero molte chiese intitolate alla Madonna del Rosario, ritenuta propiziatrice di quel successo. Nel 1572, Michele Lauro offr\u00ec ai Padri Domenicani un terreno per la costruzione di una chiesa. In quel periodo, la zona era ricca di aree verdi; sorgeva a poca distanza dalle mura, ma ben presto si popol\u00f2 con palazzi e luoghi di culto; sicch\u00e9, gi\u00e0 a met\u00e0 del XVII secolo, il convento e la chiesa si ritrovarono in una zona densamente abitata.\nIn questa chiesa fu battezzato il pittore Luca Giordano; inoltre la rivoluzionaria partenopea Eleonora Pimentel Fonseca nel febbraio del 1778 vi celebr\u00f2 il suo matrimonio e, qualche tempo dopo, vi seppell\u00ec il suo unico figlio Francesco, morto quand'era ancora in fasce.\nLa denominazione \"Sant'Anna di Palazzo\" venne attribuita da una regia disposizione del 1819 che trasferiva provvisoriamente la sede parrocchiale (con relativo titolo) dalla chiesa di Sant'Anna di Palazzo, che sorgeva nell'omonimo largo, alla chiesa del Rosario, dal momento che la prima minacciava di crollare e perci\u00f2 ne fu stabilita la demolizione.\nNel 1824 un'altra regia disposizione revoc\u00f2 la demolizione, affidando la chiesa ad una confraternita affinch\u00e9 la restaurasse. D'ora in poi si indic\u00f2 l'originale chiesa di Sant'Anna di Palazzo come \"Sant'Anna vecchia\", mentre quella del Rosario di Palazzo fu chiamata appunto \"Sant'Anna di Palazzo\". La demolizione di Sant'Anna vecchia arriv\u00f2 nel 1958 a causa dei pesanti danni subiti dai bombardamenti. Molti dei suoi arredi e delle sue opere d'arte furono trasferiti nel Rosario di Palazzo.\nOpere.\nLe decorazioni in stucco sono del XVII secolo; furono tanti i rimaneggiamenti del XVIII secolo e ad uno di essi \u00e8 riconducibile l'altare maggiore, creato da Domenico Antonio Vaccaro nel 1729. Alle sue spalle, nel fondale dell'abside, sorge un maestoso organo a canne. La sagrestia, di gusto rococ\u00f2, risale al 1739 e fu opera di Michelangelo Porzio; in essa si conserva un notevole crocifisso dipinto attribuito a Luca Giordano. Il campanile e la sagrestia formano uno scenografico fondale nella piazzetta Rosario di Palazzo, dove \u00e8 situato l'ingresso secondario alla chiesa. La cupola, un tempo colorata da maioliche, domina le case della zona. Il portale \u00e8 del XVI secolo e porta inciso il nome e lo stemma della famiglia del fondatore."}
{"id": "895780", "revid": "6066", "url": "https://it.wikipedia.org/wiki?curid=895780", "title": "Jean Itard", "text": ""}
{"id": "895786", "revid": "32428", "url": "https://it.wikipedia.org/wiki?curid=895786", "title": "Chiesa di Sant'Anna di palazzo", "text": ""}
{"id": "895789", "revid": "125962626", "url": "https://it.wikipedia.org/wiki?curid=895789", "title": "Identit\u00e0 di genere", "text": "L'identit\u00e0 di genere \u00e8 il senso di appartenenza di una persona a un sesso e a un genere (maschile, femminile o non-binario) con cui essa si identifica.\nSe una persona presenta un'identit\u00e0 di genere diversa dal sesso e/o dal genere assegnatogli alla nascita, allora \u00e8 definita transgender. Al contrario, invece, \u00e8 definita cisgender.\nL'identit\u00e0 di genere viene utilizzata dalla psicologia e dalla sociologia, e si \u00e8 sviluppato negli Stati Uniti d'America a partire dagli anni sessanta con lo psicanalista Robert Stoller. L'identit\u00e0 di genere non deriva necessariamente da quella biologica della persona e non riguarda l'orientamento sessuale. L'identit\u00e0 di genere pu\u00f2 essere correlata al sesso assegnato alla nascita o pu\u00f2 differire da esso. Tutte le societ\u00e0 hanno una serie di categorie di genere che possono servire come base per la formazione dell'identit\u00e0 sociale di una persona in relazione agli altri membri della societ\u00e0.\nNon si \u00e8 giunti a una piena comprensione dello sviluppo dell'identit\u00e0 di genere nell'individuo. Sono stati suggeriti diversi fattori, biologici e sociali, che potrebbero avere un ruolo nella sua formazione. I fattori biologici che possono influenzare l'identit\u00e0 di genere includono i livelli ormonali sia in fase prenatale che successivamente, e la loro regolazione da un punto di vista genetico. I fattori sociali che possono influenzare l'identit\u00e0 di genere includono le informazioni relative al genere portate da famiglia, mass media e le altre istituzioni. Non si \u00e8 definita con precisione l'et\u00e0 entro la quale l'identit\u00e0 di genere sia definitivamente formata e risulta molto variabile anche l'et\u00e0 in cui potrebbero sorgere eventuali disagi legati all'identit\u00e0 di genere.\n\"Identit\u00e0 di genere\" in relazione a \"ruolo\" e \"sesso\".\nNella maggioranza della popolazione l'identit\u00e0, il ruolo di genere e il sesso biologico corrispondono (persone \"cisgender\"). Ad esempio, una/un donna/uomo cisgender:\nL'identit\u00e0 di genere \u00e8 il modo in cui un individuo percepisce il proprio genere.\nSesso.\nPrima del XX secolo, il sesso di una persona era determinato esclusivamente dall'apparenza dei genitali. In seguito, con la scoperta del DNA e dei cromosomi, ci si bas\u00f2 su questi per meglio determinare il sesso: era femmina chi aveva genitali considerati femminili e due cromosomi XX, mentre era maschio chi possedeva genitali considerati maschili insieme ad un cromosoma X e uno Y. Tuttavia alcuni individui hanno combinazioni di cromosomi, ormoni e genitali che non seguono le definizioni tradizionali di \"uomo\" e \"donna\", mentre tra un individuo e l'altro i genitali possono variare nelle forme o in alcuni casi presentarsi pi\u00f9 di un tipo di genitali o genitali difficili da classificare. Anche gli attributi corporei correlati al sesso di una persona (forma del corpo, peli del viso, timbro della voce ecc.) non sempre corrispondono con quelli attribuiti al loro sesso basato sui genitali.\nRicerche recenti suggeriscono che circa il 2% delle nascite presenta caratteristiche pi\u00f9 o meno divergenti da quelle assolutamente maschili o femminili, ma la percentuale di casi che ricevono una chirurgia \"correttiva\" \u00e8 stimata intorno a 0,1-0,2%. Nel caso delle persone transgender le espressioni relative al genere differiscono dai canoni tradizionali, in relazione al sesso cromosomico o basato sui genitali.\nLa non coincidenza tra sesso e identit\u00e0 di genere.\nIl caso che permette di comprendere pi\u00f9 facilmente come sia necessario distinguere fra sesso e identit\u00e0 di genere \u00e8 quello in cui vengano rimossi i genitali esterni: quando questo avviene, o per un incidente o intenzionalmente, la libido e la capacit\u00e0 di esprimersi nell'attivit\u00e0 sessuale cambiano, ma l'identit\u00e0 di genere pu\u00f2 restare invariata. Uno di questi casi \u00e8 quello di David Reimer, riportato nel libro \"As Nature Made Him\" di John Colapinto: nel libro viene mostrata la persistenza di un'identit\u00e0 di genere maschile e la tenace aderenza al ruolo di genere maschile, in una persona che ha perso il pene subito poco dopo la nascita, per via di una circoncisione sbagliata, nonostante, per \"rimediare\" al danno, il soggetto fosse stato riassegnato costruendo chirurgicamente i genitali femminili. Anche in casi di persone intersessuate \"corrette\" alla nascita si riscontrano situazioni simili. In vari casi, l'identit\u00e0 di genere di una persona pu\u00f2 contrastare fortemente con la sua apparenza esteriore maschile o femminile: l'identit\u00e0 di genere va quindi oltre il sesso dell'individuo dedotto dall'esame dei genitali esterni e (in et\u00e0 adulta) dai caratteri sessuali secondari.\nRuolo.\nIl termine tuttavia pu\u00f2 essere usato anche per riferirsi al genere che comunemente viene attribuito all'individuo, in base alle caratteristiche considerate tipiche del suo ruolo di genere (vestiti, stile dei capelli, modo di parlare e di esprimersi, atteggiamenti ecc.).\nIl ruolo di genere riguarda dunque un insieme di elementi che suggeriscono \"esteriormente\", quindi agli altri, la categorizzazione sessuale di un individuo. Gli aspetti che vengono associati ad un genere piuttosto che l'altro variano sensibilmente a seconda della societ\u00e0, del periodo storico e del contesto culturale in cui vive una determinata persona: in alcune societ\u00e0 la categorizzazione \u00e8 particolarmente rigida e polarizzata, mentre la determinazione del sesso \u00e8 basata esclusivamente sugli organi genitali e attributi secondari esteriori, per cui il ruolo di genere riguarda anche quel tipo di attivit\u00e0 e modi di esprimersi che vengono ritenuti opportuni e appropriati a seconda degli organi genitali esterni degli individui (di conseguenza, se queste attivit\u00e0 e modi di esprimersi non sono ritenuti corrispondenti ai genitali dell'individuo, vengono ritenuti inopportuni e inappropriati e possono verificarsi diversi tipi di reazioni).\nEsempi di categorizzazione degli individui.\nAnche la lingua e la tradizione in molte societ\u00e0 prevedono una categorizzazione degli individui o come maschi o come femmine, ma non \u00e8 cos\u00ec ovunque. Alcuni esempi:\nProblemi psicologici e sociali di discordanza col sesso biologico.\nEsistono persone nelle quali l'identit\u00e0 di genere e sesso biologico non corrispondono (le persone transgender, transessuali e diversi individui intersessuali): questa discordanza provoca una serie di conflitti interiori e di sofferenze e prende il nome di \"disforia di genere\" o viene diagnosticata come disturbo dell'identit\u00e0 di genere (DIG) anche se questa non \u00e8 un disturbo. Oltre a queste difficolt\u00e0 individuali, le persone transgender possono essere soggette a ulteriori complicazioni e sofferenze (tra cui mobbing, discriminazione, violenza) in quelle societ\u00e0 o ambienti sociali in cui non vengono accettate e riconosciute nella loro identit\u00e0, queste sono vere e proprie forme di violenza che prendono il nome di transfobia.\nRiassegnazione chirurgica del sesso.\nDal 1953 (in Italia dal 1982) \u00e8 diventata possibile la riassegnazione chirurgica del sesso a seguito di un percorso di transizione, con la prima vaginoplastica per le donne transgender, mentre per gli uomini transgender \u00e8 disponibile la falloplastica. Una persona che soffre di disforia di genere pu\u00f2 dunque cercare queste forme di intervento medico per far coincidere il proprio sesso con la propria identit\u00e0 di genere. L'adeguamento del sesso non si limita, almeno in Italia alla sola operazione chirurgica, ma consiste invece in un lungo percorso di transizione, alla fine del quale, per la legge italiana, l'individuo viene riconosciuto appartenente a tutti gli effetti nel genere in cui si identifica.\nAlcune persone con disforia di genere mantengono i genitali nella forma in cui son nati, ma vivono comunque un ruolo di genere che percepiscono come coerente con la propria identit\u00e0 di genere. Altre persone rifiutano le tradizionali identit\u00e0 di genere maschile o femminile.\nFormazione e sviluppo nell'individuo.\nLa formazione dell'identit\u00e0 di genere \u00e8 un complicato processo che inizia col concepimento e coi diversi fattori biologici durante la gestazione. Si sviluppa quindi durante le esperienze dei primi anni di vita sotto l'influenza dei fattori socio-culturali in cui nasce l'individuo.\nAlcune ricerche indicano che l'identit\u00e0 di genere si consolida nella primissima infanzia e in seguito resta stabile. Queste ricerche si svolgono generalmente chiedendo a persone transessuali quando si erano rese conto, per la prima volta, che il ruolo di genere impostogli dalla societ\u00e0 non combaciava con la loro identit\u00e0 di genere. Questi studi stimano che l'identit\u00e0 di genere si formi all'et\u00e0 di circa 2-3 anni.\nCritiche agli studi.\nAlcuni tuttavia contestano queste ricerche statistiche, sostenendo che soffrono di un difetto di campionamento, infatti potrebbero essere fuorvianti, se non viene interrogato anche un gruppo di controllo per verificare a che et\u00e0 le persone non-transessuali diventano consapevoli delle loro identit\u00e0 e ruoli di genere.\nUna seconda critica, che viene mossa sulla validit\u00e0 di queste ricerche, viene dal fatto che la terapia di sostituzione ormonale e la riassegnazione chirurgica del sesso sono generalmente controllate dagli psichiatri: una delle cose che viene chiesta, per distinguere fra i \"veri\" individui transessuali e gli altri, \u00e8 infatti proprio a quale et\u00e0 si sono identificati per la prima volta nell'\"altro\" sesso. Le persone transessuali potrebbero perci\u00f2 sentire di dover dare la risposta \"corretta\", per avere pi\u00f9 speranze di ottenere gli ormoni.\nPatrick Califia, autore di \"Sex Changes and Public Sex\", ha indicato che questo gruppo di persone ha una chiara consapevolezza di quali risposte dare alle domande del sondaggio, in modo da essere considerate idonee alla terapia ormonale sostitutiva e/o alla riassegnazione chirurgica\nQuesto tipo di critiche riguardano principalmente il metodo di indagine e le \"terapie\" psicologiche forzate (in contrapposizione ad una consulenza psicologica come accompagnamento al percorso di transizione), ma \u00e8 ritenuta comunque una garanzia una diagnosi che confermi la capacit\u00e0 di intendere e volere dell'individuo, per escludere l'eventuale presenza di patologie psichiatriche fuorvianti (ed esempio schizofrenia), e della reale consapevolezza della persona.\nOrigine del concetto.\nDurante gli anni cinquanta e sessanta, gli psicologi iniziarono a studiare lo sviluppo del genere nei bambini, in parte nel tentativo di determinare le origini dell'omosessualit\u00e0 (che all'epoca era ancora vista come un disturbo mentale). Nel 1958, all'UCLA Medical Center, venne avviato il \"Gender Identity Research Project\" (Progetto di ricerca sull'identit\u00e0 di genere) per lo studio sugli intersessuali e transessuali.\nLo psicoanalista Robert Stoller riport\u00f2 molti dei risultati della ricerca nel suo libro \"Sesso e genere\" (1968). A lui \u00e8 attribuita anche l'introduzione del termine \"identit\u00e0 di genere\", durante il Congresso internazionale della psicoanalisi del 1963.\nAnche lo psico-endocrinologo John Money ebbe un ruolo importante nello sviluppo delle prime teorie sull'identit\u00e0 di genere. Fond\u00f2 nel 1965 all'interno dell'Universit\u00e0 Johns Hopkins la \"Clinica per l'Identit\u00e0 di Genere\" per pazienti con sintomi transessuali.\nIl suo lavoro alla clinica svilupp\u00f2 e rese popolare la teoria interazionista, la quale implica che, dopo una certa et\u00e0, l'identit\u00e0 di genere \u00e8 relativamente fluida e soggetta a costanti aggiustamenti. Il suo libro, \"Uomo, donna, ragazzo, ragazza\" (1972) divenne un testo universitario, sebbene in seguito la sua teoria si sia rivelata scientificamente errata. Il caso pi\u00f9 famoso studiato da Money fu quello di David Reimer.\nSentenza della Corte Costituzionale italiana.\nLa Corte Costituzionale nella sentenza n. 221 del 2015 ha affermato che l'ordinamento italiano riconosce \"il diritto all'identit\u00e0 di genere quale elemento costitutivo del diritto all'identit\u00e0 personale, rientrante a pieno titolo nell'ambito dei diritti fondamentali della persona\" garantiti dall'art. 2 della Costituzione e dall'art. 8 della Convenzione europea dei diritti umani."}
{"id": "895803", "revid": "599013", "url": "https://it.wikipedia.org/wiki?curid=895803", "title": "Bernd Schneider (calciatore)", "text": "\u00c8 primatista di presenze con la divisa del nelle competizioni UEFA per club (75).\nCaratteristiche tecniche.\nEra un centrocampista esterno che poteva giocare anche da trequartista. Disponeva di un buon bagaglio tecnico, oltre che di velocit\u00e0 e abilit\u00e0 nel dribbling e nei cross.\nCarriera.\nClub.\nEsordisce nella NOFV-Oberliga nel 1993 con la squadra della sua citt\u00e0, il Carl Zeiss Jena. Dal 1994-1995 \u00e8 titolare, e in tre stagioni colleziona ben 98 presenze con 14 gol. Nel 1998 va all'Eintracht Francoforte. L'anno dopo, gi\u00e0 affermato centrocampista, viene ceduto al , squadra con cui, ha giocato 262 partite di Bundesliga.\nNel 2002 \u00e8 stato vicecampione d'Europa col Bayer battuto dal e durante il torneo si \u00e8 fatto notare per una serie di prestazioni notevoli.\nNel 2003 percepiva uno stipendio di 1 milione di \u20ac annui.\nIl 26 giugno 2009 il giocatore decide di ritirarsi dal calcio giocato a causa dei suoi problemi fisici. Dopo l'operazione alla schiena nell'aprile 2008 non \u00e8 pi\u00f9 riuscito a recuperare la condizione per tornare in campo.\nNazionale.\nCon la nazionale tedesca ha partecipato alla Confederations Cup 1999, ai Mondiali 2002, agli Europei 2004 e ai Mondiali 2006. In particolare si segnala tra i migliori della sua Nazionale ai Mondiali di Corea e Giappone."}
{"id": "895805", "revid": "124908854", "url": "https://it.wikipedia.org/wiki?curid=895805", "title": "Libro segreto di Giacomo", "text": "Il Libro segreto di Giacomo, noto anche come Apocrifo di Giacomo, \u00e8 un vangelo gnostico scritto in lingua copta nella prima met\u00e0 del II secolo. Descrive insegnamenti segreti dati da Ges\u00f9 a Pietro e Giacomo nel periodo compreso tra la Resurrezione e l'Ascensione. L'autore pseudoepigrafo \u00e8 Giacomo, narrante in prima persona. \nRitenuto perduto, ne \u00e8 stata ritrovata una versione tra i Codici di Nag Hammadi nel 1945.\nOrigini.\nLa parte sopravvissuta al tempo consiste in un solo manoscritto, danneggiato, corrispondente alla seconda sezione del Codice Jung, primo dei tredici codici della libreria di Nag Hammadi. Nonostante il testo sembri essere una traduzione copta dal greco, l'autore sostiene di aver scritto in ebraico. A causa della persecuzione e del martirio, \u00e8 difficile datare la sua stesura dopo il 313, quando Costantino I mise fine alle persecuzioni nei confronti dei cristiani. Altre informazioni tratte dal testo tendono ad indicarne la nascita nel II secolo, precisamente nella prima met\u00e0.\nContenuto.\nIl testo contiene la struttura di un'epistola (una lettera) scritta da Giacomo a qualcuno il cui nome \u00e8 stato oscurato dai danni causati dal tempo. L'autore descrive un Ges\u00f9 che ancora racconta parabole e risponde a domande nei 50 giorni tra la Resurrezione e l'Ascensione. A Giacomo e Pietro vengono dettate istruzioni segrete, ma solo Giacomo ne sembra comprendere il senso.\nGli insegnamenti di Ges\u00f9 sono pieni di frasi strane e a volte contraddittorie, esponendo brevi parabole. Invita Pietro e Giacomo a seguirlo nel Regno dei Cieli, ma i due sono distratti dalle domande degli altri apostoli e ne perdono l'occasione. Dopo questi eventi, si dice che Giacomo invi\u00f2 i dodici apostoli a predicare e che (come descritto anche in altri documenti apocrifi) prese il posto di Ges\u00f9 a capo del movimento.\nQuesta breve lettera sembra slegata dal resto del documento, il che suggerisce l'idea che il \"libro segreto\" fosse, in origine, un insieme di testi indipendenti uniti solo in fase di redazione. La lettera fa riferimento ad un precedente \"vangelo segreto\", apparentemente perduto. All'interno del \"libro segreto\" le descrizioni del martirio e dell'insegnamento sembrano disgiunte dal corpo principale, composto da brevi racconti. Similmente agli altri testi apocrifi, nel \"libro segreto\" sono presenti richiami impliciti ad alcuni passi del Nuovo Testamento canonico, in particolare ad alcune parabole evangeliche (buon pastore, seminatore, vergini stolte, paga degli operai della vigna, la dracma perduta).\nRelazione con gli altri testi.\nI \"loghia\" (detti attribuiti a Ges\u00f9) appartenenti al \"libro segreto\" appaiono in qualche modo di tono gnostico, soprattutto per il fatto che le sue dottrine non si accordano all'interpretazione ortodossa delle scritture canoniche. Inoltre il manoscritto venne ritrovato tra molteplici testi gnostici nella libreria di Nag Hammadi. \nIl testo utilizza inoltre esplicitamente termini gnostici, ad esempio riferendosi alla \"pienezza\" come mezzo per raggiungere la salvezza.\nTuttavia, gli insegnamenti del libro segreto di Giacomo non corrispondono allo gnosticismo di Valentino o ad altre cosmologie gnostiche, e per questo motivo da alcuni non \u00e8 considerato un vero testo gnostico. \nIl riferimento ad una salvezza da raggiungere attraverso \"il passaggio\" sembra lo stesso fatto da Paolo di Tarso nelle sue lettere o negli insegnamenti. Un passo del testo recita: \"E 550 giorni dopo la Resurrezione, gli dicemmo:...\", il che \u00e8 abbondantemente superiore al termine di 40 giorni descritto negli Atti degli Apostoli di Luca prima dell'Ascensione. Qualcuno sostiene che questo fatto implichi l'esistenza di una relazione tra il libro segreto di Giacomo e gli scritti canonici attraverso una tradizione orale, e che le persone che lo scrissero rifiutarono, o non erano a conoscenza, dell'opera di Luca; d'altra parte Ireneo di Lione, in \"Contro le eresie\", concede un termine temporale di diciotto mesi, e lui era certamente a conoscenza degli Atti degli apostoli. Alcuni esperti credono che le prime versioni del \"libro segreto\" fossero indipendenti dai Vangeli canonici, ma che un ignoto scrittore li conoscesse, e che inser\u00ec i collegamenti all'interno di una propria versione dell'opera."}
{"id": "895806", "revid": "729019", "url": "https://it.wikipedia.org/wiki?curid=895806", "title": "24. Waffen-Gebirgs-Division der SS", "text": "La 24. Waffen-Gebirgs-Division der SS \"Karstj\u00e4ger\" era un'unit\u00e0 delle Waffen-SS composta da truppe da montagna e prevalentemente da volontari italiani e sloveni, \"Reichsdeutsche\" e \"Volksdeutsche\".\nFu costituita il 1\u00ba agosto 1944 rinominando il \"Karstwehr-Bataillon\" e fu impiegata prevalentemente nel nord dell'Italia (Friuli-Venezia Giulia) nella lotta contro i partigiani. La divisione si arrese agli americani il 10 maggio 1945.\nCostituzione.\nIl 10 luglio 1942 il comando delle SS (SS-F\u00fchrungshauptamt) impart\u00ec l'ordine di costituire un battaglione di difesa del Carso che il 15 novembre dello stesso anno venne chiamato \"SS-Karstwehr-Bataillon\". La formazione e l'addestramento ebbero luogo nella localit\u00e0 di Pottenstein in Baviera. Venne distaccata una compagnia da Dachau che costitu\u00ec il primo nucleo del nuovo battaglione che venne assegnato al comando delle SS in Italia per l'impiego nella lotta contro i partigiani nelle aree del Friuli-Venezia Giulia.\nIl 1\u00ba agosto 1944 divenne una divisione composta prevalentemente da volontari triestini o dell'altopiano carsico; da qui il nome \"SS-Karstwehr-Bataillon\", (Karst = Carso). A fianco a questi vi era un piccolo nucleo di cosiddetti Reichsdeutsche (in particolare austriaci) e di Volksdeutsche di et\u00e0 diversa. Completavano l'organico alcuni soldati croati, serbi e ucraini.\nIl 5 dicembre 1944, a causa della mancanza di personale specializzato, venne rinominata \"Waffen-Gebirgs-(Karstj\u00e4ger)-Brigade\" ma il 10 febbraio 1945 torn\u00f2 a riacquistare il rango di divisione con il nome di 24. Waffen-Gebirgs-(Karstj\u00e4ger-) Division der SS.\nCrimini di guerra.\nDa studi e fonti italo-tedesche risulta che la 24. Waffen-Gebirgs-(Karstj\u00e4ger-) Division der SS fu responsabile di 24 crimini di guerra che hanno provocato la morte di 327 persone in Italia tra l'armistizio di Cassibile e la fine della seconda guerra mondiale.\nI pi\u00f9 gravi di questi omicidi furono:"}
{"id": "895812", "revid": "228587", "url": "https://it.wikipedia.org/wiki?curid=895812", "title": "Chiesa di Santa Croce di Palazzo", "text": "La chiesa di Santa Croce di Palazzo \u00e8 una chiesa di Napoli.\nL'edificio di culto venne eretto nel XIX secolo per sostituzione l'altro molto pi\u00f9 antico (intitolato a Santa Maria della Croce); questa chiesa venne fondata nel periodo angioino sul luogo detto \"della croce\" e vi veniva venerata un'immagine dalla \"Vergine\".\nNel 1327 re Roberto D'Angi\u00f2 la un\u00ec alla reale Cappella San Luigi, collocata sul luogo dove oggi si erge la Basilica di San Francesco di Paola. La moglie del re, Sancha d'Aragona, vi fond\u00f2 un convento nella quale si rinchiuse col nome di suor Chiara di Santa Croce e, proprio in questa chiesa, venne sepolta nel 1345. Al tempo della regina Giovanna II d'Angi\u00f2, poich\u00e9 il complesso si trovata fuori dalle mura, le monache furono trasferite a Santa Chiara, dove vennero traslate le spoglie di Sancia, delle quali per\u00f2 si \u00e8 persa ogni traccia.\nIn seguito, il complesso fu abbandonato fino a quando Alfonso I d'Aragona lo nomin\u00f2 cappella reale; nel 1778 venne distrutto per far posto al palazzo nobiliare del principe di Salerno. La chiesa \u00e8 sopravvissuta fino al 1810, quando venne a sua volta demolita.\nNell'attuale luogo di culto sono custodite opere ottocentesche."}
{"id": "895814", "revid": "1318658", "url": "https://it.wikipedia.org/wiki?curid=895814", "title": "Alessandro di Afrodisia", "text": "Biografia.\nNon si sa quasi nulla della vita di Alessandro; il nome di suo padre era Ermia, l'unica testimonianza diretta \u00e8 la dedica agli imperatori Settimio Severo e Caracalla della sua opera \"Il destino\": \u00abEra tra le mie aspirazioni, grandissimi imperatori Severo e Antonino, venire di persona da voi, vedervi, indirizzarvi un discorso e ringraziarvi per tutto quello che da voi ho cos\u00ec spesso ricevuto, dal momento che ho sempre ottenuto quello che desideravo, insieme alla prova di esserne degno\u00bb.\nLa dedica agli imperatori Settimio Severo e Caracalla, quest'ultimo associato all'impero dal 198, e il fatto che non venga menzionato Geta, associato anch'egli all'impero ma soltanto dal 209, dimostra che quell'opera fu composta tra il 198 e il 209. Egli scrive ancora che \u00abil libro contiene la posizione di Aristotele, della cui scuola filosofica sono a capo\u00bb, che ha fatto ritenere che Alessandro insegnasse allora in una delle quattro cattedre di filosofia istituite ad Atene da Marco Aurelio nel 176.\nSuoi maestri furono certamente un allievo di Aspasio, Ermino, e Sosigene; si \u00e8 fatto anche il nome di Aristocle di Mitilene. Non ci sono testimonianze sufficienti per includere anche Adrasto d'Afrodisia.\nIl suo lavoro rappresenta sia il periodo di massimo splendore che la fine della serie di commentatori che hanno spiegato Aristotele esclusivamente sulla base dei testi aristotelici. Con Alessandro si conclude la serie dei commentatori 'peripatetici' (iniziata con Andronico di Rodi) che hanno spiegato \"Aristotele partendo da Aristotele\". I commenti di Alessandro hanno avuto un ruolo fondamentale nella filosofia araba, che ha influenzato l'Occidente latino dopo la rinascita dell'aristotelismo nel Medioevo.\nOpere.\nAlessandro era uno scrittore prolifico: ha commentato i trattati e le opere sistematiche di Logica, Metafisica, Fisica e Meteorologia, ma non ha scritto commentari alle opere di Aristotele su Etica, Politica, Poetica o Retorica. Alessandro segue i testi aristotelici abbastanza coscienziosamente, spesso si concentra su alcuni punti e alcuni passaggi, mentre su altri passa sopra con brevi osservazioni; sceglie gli argomenti da approfondire con molta cura: le parafrasi sono interrotte da precisazioni terminologiche e, talvolta, nei punti cruciali, da note sulle letture divergenti in diversi manoscritti, con una giustificazione della propria preferenza per le parole originali di Aristotele.\nCome filosofo invece, presenta nei suoi scritti un punto di vista aristotelico che riflette le condizioni del suo tempo, su questioni che non sono o non sono state ampiamente discusse da Aristotele."}
{"id": "895816", "revid": "287204", "url": "https://it.wikipedia.org/wiki?curid=895816", "title": "Orazio Silvestri", "text": "A lui sono intitolati i Monti Silvestri, due coni piroclastici formatisi nel 1892 a nord di Nicolosi, a quota 1.900 m circa, alle pendici del vulcano Etna.\nBiografia.\nLa giovinezza.\nFiglio di Giovanbattista, architetto, e Giuditta Orengo, pittrice, Orazio Silvestri si laure\u00f2 giovanissimo a Pisa in Filologia e Lettere. Ammesso a 19 anni alla prestigiosa Scuola Normale Superiore di Pisa, si dedic\u00f2 allo studio delle scienze naturali, sotto l'insegnamento del chimico Raffaele Piria, del fisiologo Carlo Matteucci, del geologo Paolo Savi e del paleontologo Giuseppe Giovanni Antonio Meneghini, ma saranno i contatti con lo studioso francese di geologia Ferdinand Andr\u00e9 Fouqu\u00e9 ad avvicinarlo successivamente agli studi vulcanologici. Nel 1859 ottenne la cattedra di chimica generale presso il liceo reale di Pisa. Nel 1862 si trasfer\u00ec presso l'Universit\u00e0 di Napoli dove divenne assistente alla cattedra di chimica industriale, occupata dal professore Sebastiano De Luca. Durante quel periodo inizi\u00f2 i suoi studi vulcanologici, dedicandosi a ricerche geologiche, mineralogiche e fisico-chimiche sul Vesuvio.\nLa carriera accademica e l'avvicinamento alla vulcanologia.\nNel 1863 si trasfer\u00ec a Catania per occuparsi del corso di chimica generale. In quell'anno inizi\u00f2 ad organizzare il primo laboratorio chimico dell'ateneo catanese ma rimase senz'altro affascinato, come avrebbe scritto in una delle sue lettere al suo mentore Meneghini, dalla vicinanza e dalla imponenza dell'Etna e dalla sua cima sempre fumante. L'eruzione del 1865 spost\u00f2 nuovamente la sua attenzione verso la vulcanologia e si form\u00f2 nella sua mente il progetto di creare, con l'appoggio dell'amico geologo Ottorino de Fiore, un osservatorio vulcanologico alle quote sommitali del pi\u00f9 grande vulcano siciliano. Progetto in seguito deluso dalla realizzazione nel 1879 dell'\"Osservatorio astronomico Vincenzo Bellini\" a 2.941 m di quota, che gli neg\u00f2 i necessari fondi e l'utilizzo degli stessi locali.\nNel 1866 il Silvestri spos\u00f2 Erminia Bizzarri, senese. Da questa unione nacque un figlio, Alfredo, ma poco dopo la moglie per\u00ec prematuramente durante l'epidemia di colera del 1867. Lo studioso convol\u00f2 a nuove nozze nel 1869 con la vicentina Angelina Biego, che lo seguir\u00e0 sovente nelle sue escursioni sull'Etna.\nNel 1874 fu chiamato a Torino presso il Regio Museo Industriale della citt\u00e0 piemontese, a sostituire il professor Emile Kopp come professore di chimica tecnologica. Dopo un periodo di tre anni, nel 1877 ottenne il trasferimento a Catania, avendo qui ricevuto la cattedra di geologia e mineralogia, creata appositamente per lui dal \"Gabinetto di Fisico-Chimica Terrestre\", di cui divenne anche direttore. Instancabile, fu tra i fondatori della sezione catanese del Club Alpino Italiano e su incarico del Regio Governo divenne direttore del Servizio Geodinamico, avente come scopo l'osservazione e lo studio dei fenomeni sismologici in tutta la Sicilia e quelli eruttivi dell'Etna. Furono quindi le occasioni per riprendere con vigore i suoi studi sul maggiore vulcano siciliano e infatti poco dopo fond\u00f2 la cattedra di fisica terrestre e vulcanologia. Di conseguenza organizz\u00f2 l'Istituto vulcanologico. Durante questo periodo studi\u00f2 tutti i principali fenomeni vulcanici etnei e pubblic\u00f2 svariate memorie sui principali periodici nazionali ed esteri e, giorno dopo giorno, contribu\u00ec a fondare il Museo Vulcanologico dell'Universit\u00e0, all'avanguardia nel campo a livello nazionale ed europeo.\nL'eruzione del 1879.\nL'occasione pi\u00f9 eclatante di agire sul campo si present\u00f2 il 26 maggio 1879, quando il vulcano etneo, in uno dei rari fenomeni di fratturazione biradiale, erutt\u00f2 contemporaneamente e violentemente sul versante nord-orientale e su quello sud-ovest. Sul primo la dinamica effusiva si pales\u00f2 presto molto pi\u00f9 copiosa e la lava, fuoriuscita da una fessura alla cui base si form\u00f2 un cono a soli 1700 m s.l.m., si diresse verso i centri abitati di Castiglione di Sicilia e di Bronte. L'allora Ministero dell'Agricoltura Industria e Commercio e quello della Pubblica Istruzione incaricarono quindi un'\u00e9quipe universitaria, formata dal fisico Pietro Blaserna dell'universit\u00e0 La Sapienza di Roma, dal geologo Gaetano Giorgio Gemmellaro di quella di Palermo, e dallo stesso Silvestri, di osservare e studiare il fenomeno vulcanico in atto e i relativi effetti sul territorio per redigerne un accurato studio da inviare urgentemente presso le autorit\u00e0 governative a Roma.\nDelle tre fratture apertesi inizialmente, quella alle quote maggiori e quella di quota 1700 m esaurirono presto la loro attivit\u00e0, ma la seconda ebbe il tempo di minacciare anche il corso del fiume Alcantara e i comuni di Randazzo e Linguaglossa. La frattura apertasi tra quota 2370 e 2250 m fu invece teatro di un'attivit\u00e0 esplosiva pi\u00f9 intensa che, in soli cinque giorni, edific\u00f2 un grande cono di forma ellittica formato da due bocche principali alla maggiore delle quali il Silvestri assegn\u00f2 il nome di Umberto e alla minore di Margherita, in onore del re d'Italia Umberto I e della consorte, la regina Margherita di Savoia. Il 7 giugno l'eruzione poteva dirsi conclusa sia nella sua fase esplosiva che in quella effusiva. La partecipazione dei primi due scienziati si limit\u00f2 allo studio di questa prima fase dell'eruzione, quindi rientrarono presso le rispettive sedi lasciando sul campo il solo Silvestri.\nTuttavia il 17 giugno il versante sud-est dell'Etna fu interessato da un violento sciame sismico con epicentro a Bongiardo, un sobborgo di Santa Venerina a 18 Km dalla cima dell'Etna. Anche di questo fenomeno il Silvestri fu diretto testimone e provvide a studiarlo doviziosamemte per informare i ministeri interessati delle conseguenze naturali ma anche sociali del terremoto.\nFu durante lo studio dell'eruzione del 1879 che la salute del vulcanologo, spesso impegnato in ascensioni a quote elevate fino ai crateri sommitali, su sentieri sciarosi fino ai difficilmente accessibili crateri avventizi, in condizioni climatiche a volte estreme e spesso in presenza di gas sulfurei, fu probabilmente compromessa. Una condizione che ne min\u00f2 il fisico per gli anni a venire e lo porter\u00e0 infine a una morte certamente prematura.\nA eruzione definitivamente conclusa, Orazio Silvestri si dedic\u00f2 a una minuziosa rappresentazione grafica dei differenti segmenti delle fessure eruttive e dei percorsi delle colate laviche. Le sue accurate osservazioni furono successivamente riportate su una carta topografica che costituisce ancora oggi un prezioso documento di consultazione per gli studiosi moderni. Le zone di interesse furono infatti in seguito profondamente modificate da altre eruzioni, specialmente nel 1911 e nel 1923, tanto da aver spesso reso complessa la localizzazione dei pur enormi crateri Umberto e Margherita, anche sulle autorevoli carte dell'Istituto Geografico Militare.\nGli ultimi anni di attivit\u00e0.\nNel 1880 si present\u00f2 per il Silvestri l'opportunit\u00e0 di vedere finalmente realizzato il suo osservatorio vulcanologico, quando l'universit\u00e0 di Catania lo autorizz\u00f2 a utilizzare una parte dei locali dell'osservatorio Bellini per le sue ricerche. Nel 1885 fu poi nominato direttore del neonato Osservatorio Vulcanologico Reale dell'Etna.\nL'eruzione del 1886.\nIl 19 maggio 1886 fu lo stesso Silvestri a comunicare a Roma lo scoppio di una nuova eruzione, nota in seguito come \"eruzione di Nicolosi\", originatasi da una fenditura apertasi gi\u00e0 nel 1883. Nonostante la sua salute continuasse a peggiorare, principalmente a causa di una persistente oftalmia resistente a qualunque tentativo di cura, egli si rec\u00f2 ugualmente sui luoghi dell'eruzione che il 30 maggio, avanzando verso i Monti Rossi su un fronte largo 80 m, gi\u00e0 minacciava da vicino il paese di Nicolosi, provvedendo a stilare un rapporto analitico da inviare al Ministero dell'Agricoltura Industria e Commercio. Si impegn\u00f2 anche sul campo, collaborando attivamente con Ministero dell'Interno e con il prefetto da questo incaricato per gestire l'emergenza che culmin\u00f2 con lo sgombero del villaggio etneo. Questo fu fortunatamente risparmiato poich\u00e9 il fenomeno il 3 giugno si ridimension\u00f2 notevolmente e il 7 giugno poteva dirsi estinto, non prima di aver creato sul versante meridionale il cono noto poi come Monte Gemmellaro.\nA gennaio del 1887 il Silvestri provvide a relazionare dettagliatamente il Ministero dell'Agricoltura sull'eruzione della primavera dell'anno precedente. Questa aveva assunto una grande importanza sia da punto di vista storico che da quello scientifico. Dal punto di vista storico sarebbe stata una delle prime a quote basse a essere studiata con rigore scientifico, dopo aver distrutto boschi, frutteti, vigneti, coltivazioni, fabbricati rurali e aver minacciato seriamente le popolazioni locali. Si pu\u00f2 dire che anche grazie al puntuale monitoraggio di uno scienziato come Orazio Silvestri, queste popolazioni ottennero quella visibilit\u00e0 presso l'opinione pubblica che poi avrebbe assicurato loro dalle istituzioni nazionali, private e religiose quei sussidi che avrebbero alleviato in parte le loro sofferenze. Dal punto di vista strettamente scientifico il rilievo sarebbe stato ancora maggiore, specialmente perch\u00e9 il vulcanologo fiorentino l'aveva prevista proprio in quel sito fin dal 1883, valutandone correttamente la debolezza della crosta.\nPurtroppo l'eruzione del 1886 sarebbe stata l'ultimo avvenimento vulcanico di rilievo che avrebbe visto il Silvestri protagonista sul campo: lo scienziato avrebbe da quel momento lasciati incompiuti parecchi lavori a causa della grave oftalmia che lo stava progressivamente privando sia della possibilit\u00e0 di lavorare all'esterno sia di quella all'interno, da dedicare alla sistemazione e allo studio della grande mole di dati raccolti da lui stesso e dai suoi allievi. Questo avrebbe aggiunto alla grave sofferenza fisica anche quella psicologica, portando Orazio Silvestri inesorabilmente alla morte avvenuta nell'agosto del 1890.\nRiconoscimenti.\nPoco prima di scomparire anch'egli prematuramente, il noto mineralogista e petrografo tedesco Arnold von Lasaulx, col quale aveva collaborato, lo defin\u00ec come \u00ab Il pi\u00f9 grande conoscitore del gigantesco vulcano, della potenza delle sue manifestazioni e della sua forza \u00bb.\nOrazio Silvestri fu anche segretario dell'Accademia Gioenia catanese, membro della Societ\u00e0 Meteorologica Italiana e presidente della Societ\u00e0 italiana dei Microscopisti oltre che del Regio comitato geologico d'Italia.\nIn un momento storico, quale quello della met\u00e0 dell'Ottocento, in cui la produzione scientifica italiana segnava il passo per carenza di validi studiosi, i numerosi lavori del Silvestri trovarono risalto nelle pi\u00f9 prestigiose pubblicazioni scientifiche nazionali e internazionali. Dopo la sua morte, lasci\u00f2 in eredit\u00e0 studi e opere di grande valore per la comprensione dell'evoluzione dell'Etna a cui aveva dedicato gran parte della sua vita.\nIl 7 agosto 1892, i due crateri che costituiscono l'apparato eruttivo principale (Superiore ed Inferiore) dell'eruzione dell'Etna dello stesso anno, furono intitolati dall'assemblea dei soci del Club Alpino Italiano di Catania all'ormai noto vulcanologo, morto solo due anni prima, e che del CAI era stato anche presidente."}
{"id": "895820", "revid": "1829756", "url": "https://it.wikipedia.org/wiki?curid=895820", "title": "Martufello", "text": "Biografia.\nInizia la sua carriera di comico e cabarettista nelle feste paesane e nei locali della provincia di Latina. Durante un suo spettacolo a Latina viene notato da un manager che, a sua volta, lo segnala a Pier Francesco Pingitore. Questi, verso la fine degli anni settanta, lo chiama come aiutante barzellettiere nella sua compagnia teatrale \"Il Bagaglino\".\nMartufello lega successivamente la propria carriera al Bagaglino, divenendo col tempo uno dei membri pi\u00f9 rappresentativi degli spettacoli teatrali, televisivi e cinematografici messi in scena dal gruppo, fino al 2011 (anno di scioglimento della compagnia). Lungo gli anni ottanta, recita anche in piccole parti in alcuni film di Steno (\"Il tango della gelosia\", \"Bonnie e Clyde all'italiana\" e \"Sballato, gasato, completamente fuso\"), nel censurato \"W la foca\" di Nando Cicero e nella seconda e ultima pellicola diretta da Renzo Arbore \"\".\nNel 1995 scrive un libro di barzellette intitolato \"Di pi\u00f9, nin zo\"', nel quale ripropone i suoi sketch basati sulla figura del \"burino\" (come lui stesso si definisce); nello stesso anno \u00e8 il protagonista del film \"Chiavi in mano\" di Mariano Laurenti, sfortunato remake di \"Quel gran pezzo dell'Ubalda tutta nuda e tutta calda\", nel ruolo di Baccello da Sarnano. Da settembre 2014 fa parte del cast di \"Avanti un altro!\" su Canale 5, nel ruolo di barzellettiere. Il 25 luglio 2015 rimane vittima di un incidente stradale a Vetralla, riportando la frattura del setto nasale e varie altre contusioni alla testa e alle gambe.\n\u00c8 socio di Grandi Magazzini Italiani srl, societ\u00e0 che gestisce la catena di negozi Maury's presente nell'Italia centrale."}
{"id": "895824", "revid": "107708834", "url": "https://it.wikipedia.org/wiki?curid=895824", "title": "Bill Miller (pianista)", "text": "Biografia.\n\u00c8 stato uno dei migliori musicisti americani dal dopoguerra ai nostri giorni. Nei primi anni suon\u00f2 il pianoforte nelle orchestre di Tommy Dorsey, Benny Goodman e Charlie Barnet. Pass\u00f2 poi il resto della sua carriera accompagnando Frank Sinatra, di cui fu il pianista ufficiale dal 1951 al 1995, e a periodi alterni, fino al 1988, ne fu anche il direttore d'orchestra; fu inoltre il primo arrangiatore delle celeberrime canzoni My Way e Strangers in the Night.\nNel maggio 1998, al funerale di \"The Voice\", suon\u00f2 la canzone One for my baby, one more for the road.\nDopo essersi ritirato alla morte di Frank Sinatra, fu convinto dal figlio dello stesso, Frank Sinatra Jr., a riprendere l'attivit\u00e0 al suo fianco. Miller quindi fece concerti in tutto il mondo e suon\u00f2 fino alla veneranda et\u00e0 di 91 anni, quando, nell'estate 2006, al termine di uno spettacolo, fu colpito da un infarto e chiuse gli occhi pochi giorni dopo."}
{"id": "895827", "revid": "36426", "url": "https://it.wikipedia.org/wiki?curid=895827", "title": "Ranieri Scacceri", "text": "Biografia.\nLa vita di Ranieri ebbe una profonda trasformazione negli anni della giovinezza: nato nel 1118 da Gandolfo Sc\u00e0cceri, un ricco mercante di Pisa e da Mingarda Buzzaccherini, trascorse la giovent\u00f9 in frivolezze finch\u00e9, a diciannove anni, incontr\u00f2 Alberto, un eremita che era venuto a vivere in citt\u00e0 presso il monastero di San Vito: seguendo il suo esempio Ranieri scelse di abbandonare tutte le sue ricchezze per vivere in completa povert\u00e0. Si trasfer\u00ec poi come pellegrino in Terra Santa dove soggiorn\u00f2 diversi anni dandosi alla mortificazione del corpo e alla penitenza.\nRitorn\u00f2 a Pisa nel 1154, condotto in patria dall'amico ammiraglio pisano Ranieri Bottacci, e si ritir\u00f2 nello stesso monastero di San Vito dove anni prima aveva incontrato l'eremita Alberto. Gi\u00e0 durante la sua vita si era diffusa la notizia di miracoli da lui compiuti. Mor\u00ec in odore di santit\u00e0 nel 1160, il 17 giugno, giorno oggi in cui ricorre la sua memoria liturgica. La leggenda narra che alla sua morte le campane di Pisa suonarono da sole, tutte assieme, senza che nessuno le toccasse.\nCulto.\nNel 1632 San Ranieri, divent\u00f2 patrono della diocesi e della citt\u00e0 di Pisa. In quell'occasione i resti del gi\u00e0 veneratissimo santo furono portati in processione lungo la citt\u00e0, che organizz\u00f2 una luminara in suo onore, e traslati dal precedente altare (oggi occupato dalle reliquie di san Guido della Gherardesca) alla cappella dell'Incoronata oggi nota, per l'appunto, come \"di San Ranieri\". La tradizione della luminaria, o meglio \"luminara\" come \u00e8 nota a Pisa, \u00e8 stata ripetuta diverse volte negli anni ed \u00e8 poi diventata una tradizione annuale la sera della vigilia del giorno di san Ranieri (17 giugno) e rientra nei vari festeggiamenti del Giugno pisano.\nMolte sono le leggende che accompagnano la figura di Ranieri e vivono ancora nell'immaginario collettivo della citt\u00e0, non solo legate alle sue gesta da vivo. Ad esempio, da tempo immemore i pisani si tramandano la tradizione riguardante la \"burrasca di san Ranieri\", secondo la quale ogni anno, nonostante il clima estivo, il santo metterebbe alla prova i propri concittadini scatenando la pioggia sulle loro teste. \nAlcune volte viene indicato come patrono dei ladri. Ma \u00e8 derivata da una leggenda. Visto che lo scheletro e' mancante di un dito, la leggenda vuole che San Ranieri abbia rubato del formaggio per darlo ad i poveri, ma sia stato scoperto e punito con l'amputazione del dito. Indagini sulla salma indica che il dito \u00e8 stato asportato post mortem per ricavarne probabilmente delle reliquie.\nLa memoria liturgica \u00e8 il 17 giugno.\nIconografia.\nNel Camposanto monumentale di Pisa, il pittore Andrea di Bonaiuto (secolo XIV) dipinse ad affresco alcuni episodi della vita del santo:\nSempre nel Camposanto di Pisa, il pittore Antonio Veneziano (seconda met\u00e0 del secolo XIV) affresc\u00f2:\nIn epoca Rinascimentale la comunit\u00e0 Pisana stanziata nella citt\u00e0 di Palermo, ha eretto in onore del protettore l'\"\"Arco trionfale\" con episodi della vita di San Ranieri di Pisa, affidandone la direzione dei lavori allo scultore Gabriele di Battista. Il manufatto edificato tra il 1503 e il 1505 oggi costituisce la campata esterna della \"Cappella di San Giorgio\"\" sorta e finanziata per volont\u00e0 della comunit\u00e0 Genovese, opera del genio di Antonello Gagini. Il complesso monumentale \u00e8 presente nella navata destra della basilica di San Francesco d'Assisi di Palermo."}
{"id": "895829", "revid": "599013", "url": "https://it.wikipedia.org/wiki?curid=895829", "title": "Sabana Grande", "text": "Il termine Sabana Grande \u00e8 un toponimo spagnolo che letteralmente significa \"grande savana\" e pu\u00f2 riferirsi alle seguenti localit\u00e0:"}
{"id": "895831", "revid": "32116", "url": "https://it.wikipedia.org/wiki?curid=895831", "title": "Fakk2", "text": ""}
{"id": "895833", "revid": "78273", "url": "https://it.wikipedia.org/wiki?curid=895833", "title": "Villa Weil di Genova", "text": ""}
{"id": "895853", "revid": "830939", "url": "https://it.wikipedia.org/wiki?curid=895853", "title": "Tony Mottola", "text": "Biografia.\nTra i pi\u00f9 grandi chitarristi jazz, cugino di Tommy Mottola, gi\u00e0 presidente della Sony Music Enterteinment, dopo studi compiuti col padre, nei tardi anni trenta inizi\u00f2 a suonare con l'orchestra di George Hall, dopo di che inizi\u00f2 a lavorare per la CBS, come compositore di musica per i vari programmi. Un esempio ne \u00e8 la musica dello show televisivo degli anni cinquanta \"Danger\", di grande successo e il \"The Jack Paar Tonight show\".\nDal 1953 in poi inizia la collaborazione con Perry Como e soprattutto con Frank Sinatra, compagno d'infanzia e amico fraterno, col quale si esibir\u00e0 in migliaia di concerti, fino al ritiro dalle scene nel 1988. Nel 1945 ha collaborato con fisarmonicista/compositore John Serry Sr. in una registrazione di Serry composizione \"Leone Jump\" per Sonora Records (MS 476-3). \nSi spense il 9 agosto 2004, per le complicazioni di un ictus."}
{"id": "895859", "revid": "212348", "url": "https://it.wikipedia.org/wiki?curid=895859", "title": "Kaidan", "text": ""}
{"id": "895864", "revid": "1433186", "url": "https://it.wikipedia.org/wiki?curid=895864", "title": "Sabana Grande (Porto Rico)", "text": "Sabana Grande \u00e8 una citt\u00e0 di Porto Rico situata nell'entroterra sud-occidentale dell'isola. L'area comunale confina a nord con Maricao, a est con Yauco, a sud con Gu\u00e1nica e Lajas e a ovest con San Germ\u00e1n. Il comune, che fu fondato nel 1813, oggi conta una popolazione di oltre 25.000 abitanti ed \u00e8 suddiviso in 8 circoscrizioni (\"barrios\")."}
{"id": "895887", "revid": "32428", "url": "https://it.wikipedia.org/wiki?curid=895887", "title": "Chiesa Santa Croce di Palazzo", "text": ""}
{"id": "895894", "revid": "767487", "url": "https://it.wikipedia.org/wiki?curid=895894", "title": "Al Viola", "text": "Biografia.\nNato a Brooklyn da genitori italiani, fin da piccolo inizia a suonare il mandolino, aiutato dal fratello, che aveva bisogno di qualcuno che lo accompagnasse nei piccoli spettacoli che faceva. Dopo spettacoli in giro per gli Stati Uniti, durante la seconda guerra mondiale incontra Frank Sinatra che lo nota in un locale di Los Angeles e lo vuole con s\u00e9. Inizia cos\u00ec a esibirsi, dal 1946, alla chitarra, con \"The Voice\", sulla East Coast, ad Atlantic City e successivamente in giro per il mondo, soprattutto negli anni sessanta e settanta. Nel 1973 celebre fu la sua esibizione al concerto che Sinatra tenne alla Casa Bianca, in occasione della festa degli italo-americani, davanti al presidente statunitense Richard Nixon e al presidente del consiglio italiano Giulio Andreotti.\nCon Sinatra, ha raccontato Viola pochi anni fa, era bellissimo suonare perch\u00e9 imprevedibile ed era allo stesso tempo intrigante esibirsi con lui. \"Era tutto molto sfidante ed eccitante perch\u00e9 non sapevi mai dove andasse a parare, non cantava mai due volte nello stesso modo una canzone\" .\nMa Viola fu anche celebre compositore di colonne sonore di film; un esempio \u00e8 il suo contributo in \"West Side Story\" e ne \"Il padrino\". Ha poi collaborato con decine di famosi artisti, come, ad esempio, Steve Lawrence, Natalie Cole, Harry James, Neil Diamond, Marvin Gaye e Buddy Collette.\nContinu\u00f2 a esibirsi anche in tarda et\u00e0, apparendo al New Orleans Jazz festival di Ascona, in Svizzera, nel 2002, al festival Jazz di Wrehxam, in Inghilterra nel 2004 e ad una cerimonia della consegna di un premio alla carriera, sempre nel 2004.\nL'ultima sua esibizione \u00e8 avvenuta nel gennaio 2007, poco prima della morte, avvenuta il 21 febbraio 2007 per un cancro."}
{"id": "895896", "revid": "217591", "url": "https://it.wikipedia.org/wiki?curid=895896", "title": "Nostra Signora del Pilar", "text": "Nostra Signora del Pilar (in spagnolo \"Virgen del Pilar\" o \"Nuestra Se\u00f1ora del Pilar\") \u00e8 un titolo con cui viene venerata in Spagna Maria, la madre di Ges\u00f9.\nCon questo titolo Maria \u00e8 venerata presso il santuario omonimo di Saragozza, \u00e8 considerata la patrona dei popoli ispanici ed \u00e8 festeggiata il 12 ottobre.\nLa tradizione.\nLa parola \"pilar\" nella lingua spagnola significa letteralmente pilastro. La tradizione vuole che il 2 gennaio del 40, la Vergine sia apparsa all'apostolo Giacomo deluso dall'inefficacia della sua predicazione, vicino alle sponde del fiume Ebro. La Vergine gli don\u00f2 il pilastro, chiedendogli di edificare un tempio in suo onore nelle vicinanze. Si dice che il pilastro fu posto da san Giacomo nello stesso punto nel quale si trova oggi, e che nonostante la chiesa abbia subito vari cambiamenti e vicissitudini, tra cui un incendio, il pilastro si sia conservato nei secoli.\nSi tratta di una colonna di alabastro attualmente ricoperta completamente di bronzo ed argento; solo nella parte posteriore della cappella vi \u00e8 un oculo che permette di toccare, baciare e venerare la colonna originale.\nQuesta dell'anno 40 \u00e8 la prima apparizione mariana di cui si abbia notizia.\nIn seguito la tradizione popolare ha dato al nome \"pilar\", l'ulteriore significato di colonna portante e guida della famiglia. Pilar \u00e8 inoltre un nome femminile comune in tutta la Spagna e in particolar modo in Aragona.\nIl santuario a Saragozza.\nIl Santuario intitolato alla \"Virgen del Pilar\" di Saragozza \u00e8 il pi\u00f9 antico di Spagna e forse dell'intera Cristianit\u00e0.\nL'attuale chiesa \u00e8 un edificio di proporzioni gigantesche dotato di grande cupola centrale, altre dieci cupole minori e quattro campanili; fu eretta a partire dal 1681 su progetto di Francisco Herrera il Giovane. All'interno cappelle e volte decorate da affreschi di noti artisti, di marmi, bronzi e argenti e nella \"Santa capilla\", cappella barocca a forma di tempietto ellittico, decora il pilastro una piccola statua lignea della Madonna del '300. Tradizionalmente in onore alla Madonna del Pilar si celebrano grandi feste nel mese d'ottobre, durante le feste si pu\u00f2 assistere a vari atti folclorici e tradizionali, tra i quali le sfilate dei Giganti e dei \"Cabezudos\" (dalle grandi teste) o alla rappresentazione del ballo aragonese per eccellenza: la jota, danza e musica popolare della regione.\nIl miracolo.\nLo scrittore cattolico Vittorio Messori ha reso famosa in Italia la vicenda dello spagnolo Miguel Juan Pellicer, che nel 1640 sarebbe stato miracolato ottenendo la ricrescita della gamba amputata, dopo aver mendicato per alcuni mesi presso il santuario."}
{"id": "895897", "revid": "599013", "url": "https://it.wikipedia.org/wiki?curid=895897", "title": "Complesso di Sant'Andrea delle Dame", "text": "Il complesso di Sant'Andrea delle Dame \u00e8 un complesso monastico di Napoli, situato nell'omonima piazzetta, oggi sede universitaria.\nLa struttura \u00e8 composta da una chiesa, da un chiostro e dall'edificio del convento.\nStoria.\nVenne fondato da quattro nobildonne, figlie del notaio Andrea Palescandolo, le quali, avendo preso i voti nel 1580, istituirono un convento dell'ordine agostiniano dedicato a sant'Andrea, da allora chiamato \"delle Dame\".\nMentre la costruzione del monastero \u00e8 stata attribuita al teatino Francesco Grimaldi, la Platea ha rivelato quale autore il fratello delle quattro dame, frate teatino, Marco, coadiuvato dal confratello Valerio Pagano, a spese della famiglia Palescandolo. Dai registri del monastero conosciamo i nomi di un gruppo di maestri fabbricatori (Bartolomeo Cantone, Felice Antonio Giordano, Antonio Verniero e Allegro di Amato). Il nuovo edificio venne inaugurato il 7 marzo del 1587 e il chiostro venne terminato nei primi anni del XVII secolo.\nNel 1748 la \"Torretta reale\", un chiostro belvedere, venne progettato dall'architetto Costantino Manni: per la sua realizzazione le monache entrarono in lite con il confinante monastero di San Gaudioso. La disputa si concluse con la mediazione della regina Amalia Valpurga.\nIl monastero \u00e8 stato soppresso durante l'occupazione francese di Napoli e nel 1884 la chiesa annessa fu chiusa al culto. I bombardamenti che colpirono Napoli durante la seconda guerra mondiale non risparmiarono la struttura, ma il complesso ha ancora mantenuto i suoi tratti originari.\nDivenne infine una sede dell'Universit\u00e0 degli studi di Napoli e, dopo lo scorporo della facolt\u00e0 di medicina, \u00e8 sede del polo napoletano della stessa facolt\u00e0 della Universit\u00e0 della Campania Luigi Vanvitelli.\nNel 2004 la chiesa \u00e8 stata restaurata.\nLa chiesa.\nLa chiesa sorse in corrispondenza della primitiva acropoli greca, in un sito, dove in seguito vennero eretti numerosi altri complessi e conventi, fino a formare una vera e propria cittadella. All'origine, era situata all'interno della struttura, mentre ora vi si accede direttamente dalla strada. La pianta \u00e8 rettangolare, rispettando quindi i canoni della Controriforma.\nInternamente la chiesa conserva affreschi di Belisario Corenzio, uno dei pittori che dopo il Concilio di Trento operarono il rinnovamento della precedente tradizione iconografica. I vividi colori dei dipinti richiamano le scuole fiamminga e veneta.\nVi si trova inoltre un altare con intarsi di madreperla, opera di Dionisio Lazzari. Le statue marmoree sono opera di Pietro Ghetti, mentre la tela collocata sulla volta \u00e8 di Giacinto Diano e il pavimento maiolicato di Ignazio Giustanini. La tavola del \"Martirio di sant'Andrea\", di Giovan Filippo Criscuolo presenta una cornice marmorea cinquecentesca. Il presbiterio venne realizzato nel XVIII secolo.\nIl chiostro.\nIl progetto del chiostro prevedeva la creazione di un luogo luminoso e spazioso, con alti pilastri di piperno sormontati da arcate della stessa pietra, che reggevano un corpo di fabbrica adibito a dormitorio. Sulla facciata esterna vennero dipinte finte colonne e finte arcate di piperno con le loro decorazioni, incarico affidato al fiammingo Pietro Mennes."}
{"id": "895899", "revid": "2208478", "url": "https://it.wikipedia.org/wiki?curid=895899", "title": "Palazzo Strozzi di Mantova", "text": "Il palazzo Strozzi di Mantova o Guadagni-Sacrati si trova a Firenze in piazza del Duomo 10, angolo via dell'Oriuolo (con ingresso secondario al 34 di questa), all'ombra della Cupola del Brunelleschi.\nStoria.\nI Bischeri e i Buondelmonti.\nIl palazzo fu costruito sulle antiche case dei Bischeri, una famiglia nota tra Duecento e Trecento per una questione con l'Opera del Duomo dal sapore di novella: negando al comune l'esproprio delle proprie case per costruire la nuova Cattedrale, essi vi furono infine forzosamente costretti e per una cifra minore dei proprietari dei terreni vicini, da cui venne l'epiteto fiorentino di \"bischero\" per indicare una persona poco assennata (la storia ha comunque diverse versioni).\nAlcuni edifici rimasti ai Bischeri vennero venduti nel 1484 a Bartolomeo di Rosso Buondelmonti, sposatosi nel 1486 con Alessandra de' Pazzi, figlia di Guglielmo de' Pazzi e di Bianca de' Medici.\nIl figlio della coppia, Zanobi Buondelmonti, s'incontrava in questa casa con Jacopo da Diacceto e Luigi Alamanni per congiurare contro il cardinale Giulio de' Medici nel 1522. Dopo la scoperta della congiura il palazzo venne confiscato e ceduto agli Arringucci.\nI Guadagni.\nNel 1593 Alessandro e Pietro Guadagni lo acquistarono nel 1596. La famiglia Guadagni era da poco tornata dalla Francia in seguito a esilio, grazie all'intercessione di Caterina de' Medici, ed Alessandro Guadagni, divenuto proprietario del palazzo, fu senatore e funzionario degli Otto di Guardia e di Bal\u00eca.\nL'edificio rimase al ramo da lui originatosi, che prese il nome di \"Guadagni dell'Opera\", a causa della vicinanza con le case dell'Opera del Duomo. Lavori di modifica al palazzo iniziarono nel 1604 e andarono avanti a pi\u00f9 riprese. Verso il 1640 altre case su \"via Buia\" (via dell'Oriuolo) vennero abbattute per fare spazio al palazzo, che cos\u00ec raggiunse su piazza Duomo un'estensione fino all'angolo, con file di sette finestre e da l\u00ec girava per un prospetto laterale con altre cinque finestre per fila. Fu anche chiuso il \"vicolo del Campanello\", che portava in piazza dei Visdomini.\nSu chi fosse l'architetto dei lavori non v'\u00e8 certezza, ma in genere viene indicato Gherardo Silvani, con una certa sicurezza almeno per la facciata su piazza Duomo e lo stemma dei Guadagni su quel lato. Resta infatti un disegno autografo dell'architetto che rappresenta probabilmente il progetto per questo palazzo: oltre agli elementi architettonici classici (finestre inginocchiate, portale sormontato da un terrazzino e due file di finestre con timpano al primo piano e con architrave al secondo, sottolineate da cornici marcapiano), il Silvani aveva disegnato una serie di lesene tra finestra e finestra, che non furono realizzate forse perch\u00e9 marcavano troppo una forma a griglia con i marcapiano.\nUn inventario del 1723, oltre a descrivere i ricchi arredi, elenca una quadreria di maestri di prim'ordine, quali Domenico Ghirlandaio, il Perugino, il Correggio, Tiziano, Tintoretto, Palma il Vecchio, Caravaggio e Michelangelo, oltre a pittori contemporanei quali Anton Domenico Gabbiani, Alessandro Gherardini, Pier Dandini, Onorio Marinari e altri.\nA met\u00e0 del Settecento il senatore Filippo Maria Guadagni fece realizzare una grandiosa scalinata a tre rampe, oltre a lavori di abbellimento di ambienti al piano nobile, culminati con la decorazione a stucco del \"Salone da Ballo\", per celebrare le nozze del figlio Giovanbattista con Teresa Torrigiani. Al figlio secondogenito della coppia Pietro fu proposto di prendere il cognome dei Torrigiani, nobile famiglia che era sull'orlo dell'estinzione per la mancanza di figli maschi. Egli accett\u00f2 e in cambio oltre al titolo nobiliare ottenne anche numerosi palazzi e ville a Firenze e dintorni quale eredit\u00e0 della ricca famiglia. Trasferitosi quindi nei possedimenti dei Torrigiani decise di vendere i possedimenti dei Guadagni.\nI Riccardi-Strozzi-Sacrati.\nIl palazzo di Piazza del Duomo venne allora acquistato dalla marchesa Anna Riccardi-Strozzi, il cui figlio Carlo fece ampliare la facciata su via dell'Oriuolo dall'architetto Felice Francolini continuando lo stesso stile della facciata del Silvani e vi fece poi apporre il suo stemma. Dal 1812 al 1815 fu decorato in stile neoclassico dai migliori pittori locali.\nNel 1871 Carlo mor\u00ec senza lasciare eredi e il palazzo venne a confluire in via ereditaria al marchese Massimiliano Strozzi appartenente al ramo degli Strozzi di Mantova (la divisione degli Strozzi in pi\u00f9 linee sparse per l'Italia risale all'esilio nel 1382 di Tommaso Strozzi a Mantova e nel 1434 di Palla Strozzi e di tutti i primogeniti maschi degli Strozzi), che fuse la sua famiglia con quella dei Sacrati di Ferrara attraverso il suo matrimonio con l'accordo a tenere un doppio cognome. Nel 1915 il palazzo venne ereditato dalla moglie del marchese, Guendalina Stuart e poi, dal 1956, da suo figlio Uberto Strozzi-Sacrati, che scomparve nel 1982. Nel frattempo alcune parti dell'edificio erano state affittate, per esempio a un istituto bancario.\nLa Regione Toscana.\nDopo alcuni passaggi ereditari, l'edificio \u00e8 stato acquistato nel 1989 dalla Regione Toscana per 13 miliardi di lire. A seguito di una lunga e complessa fase di restauro costata 12 milioni di Euro, dal 2008 il palazzo ospita gli uffici della Giunta ed \u00e8 la sede legale della Regione.\nArchitettura e decorazione.\nLa facciata, a sette assi, \u00e8 insolitamente curvilinea per seguire il profilo di Piazza del Duomo (adattandosi probabilmente anche agli edifici precedenti) e presenta tutti gli elementi architettonici canonici dell'architettura residenziale fiorentina successiva al Rinascimento: finestre inginocchiate (frontone triangolare), portale sormontato da un terrazzino e due file di finestre con timpano curvilineo al primo piano e con architrave al secondo, sottolineate da cornici marcapiano. Il tutto evidenziato dalla pietra serena, con il tema del bugnato a bozze alternate, sullo sfondo dell'intonaco bianco, che d\u00e0 un effetto monumentale ma sobrio ed elegante. Lo schema si ripete invariato anche su via dell'Oriuolo.\nSulla facciata si vede lo stemma Guadagni: croce d'oro con contorno seghettato, su sfondo azzurro. Sulla facciata di via dell'Oriuolo \u00e8 presente invece lo stemma Riccardi-Strozzi, che si ritrova anche sul cancello, nell'androne. Quest'ultimo ambiente, che collega l'ingresso di piazza del Duomo col cortile, ha una volta a botte retta da coppie di colonne tuscaniche, con decorazioni quali finti bassorilievi a monocromo con \"Storie di Enea\", attribuiti a Luigi Catani, e, nel vano dell'attuale portineria, , una figura allegorica con stemma Guadagni affrescata sul soffitto.\nL'ampio cortile \u00e8 di forma irregolare, con archi tamponati a mo' di serliana sulla destra, dove un tempo si trovavano le scuderie, e sulla sinistra una nicchia decorata da una statua, mentre poco pi\u00f9 in l\u00e0 si trova il giardino con siepi di bozzo, voluto da Anna Strozzi Riccardi.\nAl pian terreno restano tracce di pitture tardo settecentesche; tra queste, il soffitto di una sala ha una scena dalle caratteristiche vivamente illusionistiche e rappresenta \"Il sonno di Endimione\", opera attribuita a Anton Domenico o Pietro Giarr\u00e8: egli avrebbe curato le quadrature architettoniche, mentre la parte figurativa \u00e8 stata recentemente attribuita a Antonio Vannetti. La corte interna, \u00e8 oggi coperta con un controlucernario in vetro, recentemente decorato da un \"Pegaso\", simbolo della Regione Toscana.\nAltre stanze hanno affreschi che risalgono alla ristrutturazione del 1812, come quella con elementi vegetali e altri soggetti di Niccol\u00f2 Contestabile, quella con la storia di \"Fedra e Ippolito\" di Gaspare Martellini, o quelle affrescate in stile neoclassico da Luigi Catani. A questo pittore pratese spettarono la sala al pian terreno che decor\u00f2 con la \"Caduta di Icaro\" e \"Perseo e Andromeda\". Di una mano pi\u00f9 antica appare invece l'\"Allegoria del Tempo\" nella stessa sala.\nUn grandioso scalone a tre rampe conduce al piano nobile, rifatto da Filippo Maria Guadagni tra il 1730 e il 1770. La balaustra di ciascun pianerottolo \u00e8 decorata da putti alati in marmo con mazzolini di fiori, mentre il soffitto riprende il tema della glorificazione di Enea come eroe, con Venere supplicante a Giove, opera di Luigi Catani. Allo stesso pittore compete la sala con il \"Mito di Ercole\", mentre il salone da ballo, creato all'epoca delle nozze tra Giovanbattista Guadagni e Teresa Torrigiani, ha il soffitto decorato con la scena di \"Francesco I de' Medici che incontra Bianca Cappello\" di Annibale Gatti, un tema legato alla storia fiorentina."}
{"id": "895903", "revid": "22475", "url": "https://it.wikipedia.org/wiki?curid=895903", "title": "Padule (Sesto Fiorentino)", "text": "Padule \u00e8 un sobborgo del comune di Sesto Fiorentino situato nella parte occidentale del territorio comunale, tra i comuni di Calenzano e Campi Bisenzio.\nPunti d'interesse.\nPieve di Santa Maria e San Bartolomeo risalente al IX secolo. Questa chiesa, di antichissime origini, conserva ancora l'originaria struttura con archi e cunei di marmo, mentre nel suo interno vi sono affreschi importanti, attribuiti a Filippo Tarchiani, risalenti al 1600.\nIn Padule furono costruiti importanti edifici di carattere signorile. Possiamo oggi riconoscere la Torre Galadini ed un vecchio tabernacolo sorretto da una colonnina di pietra. Su via del Risorgimento \u00e8 possibile riconoscere gli elementi strutturali di Villa Rabatti. In via Chini \u00e8 visibile una casa colonica, casa Pecchioli, dove si scorgono due stemmi in pietra, uno datato 1613 che testimoniano l'antico passato della zona di Padule. \nSport.\nBaseball.\nPadule \u00e8 rappresentato nel campionato italiano dal Padule Baseball. Affiliata alla FIBS dal 1980, vanta numerosi successi soprattutto in campo giovanile. Nel 2017 e nel 2018 la squadra ha partecipato alla massima serie nazionale."}
{"id": "895905", "revid": "1305772", "url": "https://it.wikipedia.org/wiki?curid=895905", "title": "Coming Undone", "text": "Coming Undone \u00e8 una canzone dei Korn. Si tratta del secondo singolo estratto dal loro settimo album in studio, \"See You on the Other Side\" (2005).\nIl video.\nIl video di \"Coming Undone\" \u00e8 stato diretto da Little X. In esso si vedono i Korn esibirsi in un deserto alla luce del sole, ma poi il cielo si rompe come il vetro e rivela colori notturni. Quindi l'intera scena si dissolve, e lascia spazio ad uno sfondo bianco. A quel punto gli stessi Korn si dissolvono (\"coming undone\") e si riducono a strisce spirali. A fine video scompaiono anche Jonathan Davis e compagni.\nMash-up.\nI Korn e il gruppo crunk di Atlanta Dem Franchize Boyz hanno realizzato un mash-up tra i singoli \"Coming Undone\" and \"Lean Wit It, Rock Wit It\", intitolato \"Coming Undone wit It\". Il brano \u00e8 stato prodotto da Jermaine Dupri e Scott Spock, dalla squadra di produzione discografica The Matrix. \u00c8 stato pubblicato per la prima volta su AOL, il 28 aprile 2006. Un video per \"Coming Undone Wit It\" \u00e8 stato pubblicato sul DVD bonus per l'album \"Chopped, Screwed, Live and Unglued\"."}
{"id": "895910", "revid": "287204", "url": "https://it.wikipedia.org/wiki?curid=895910", "title": "Burgundio Pisano", "text": "Biografia.\nDal 1135 al 1140 visse a Costantinopoli, principale centro del sapere del mondo greco dell'epoca.\nNella capitale bizantina partecip\u00f2 alla disputa filosofica del 1136 assieme a Giacomo da Venezia e Mos\u00e8 da Bergamo.\nTornato in Italia propose a Federico Barbarossa di far tradurre numerose opere greche.\nEbbe numerosi allievi, tra cui Rolando da Lucca e Uguccione.\nSecondo il calendario pisano \u00e8 morto il 30 ottobre 1194, in et\u00e0 molto avanzata.\nOpere.\nTraduzioni.\nSono attribuite a Burgundio le traduzioni dal greco del \"Digesto\" di Giustiniano, la \"Expositio fidei orthodoxae\", e dal latino, la \"Fonte sapientiae\" di Giovanni Damasceno, il \"Liber de vindemiis\" (noto anche come \"Incipit liber Vendemiae\") della Geoponica, le opere di Nemesio, il \"De complexionibus\" di Galeno, l\"Homiliae ad Evangelium Iohannis\" e l\"Homiliae ad Evangelium Matthaei\" di Giovanni Crisostomo. \u00c8 stato un importante esponente italiano dell'arte della traduzione.\nLa versione latina del trattato \"La fonte della conoscenza\" (in greco: \" P\u0113g\u0113 gn\u014dse\u014ds\") del Damasceno costitu\u00ec la base per le \"Sentenze\" di Pier Lombardo."}
{"id": "895921", "revid": "842", "url": "https://it.wikipedia.org/wiki?curid=895921", "title": "Puzzle game", "text": ""}
{"id": "895928", "revid": "254059", "url": "https://it.wikipedia.org/wiki?curid=895928", "title": "Contea di Carroll (Arkansas)", "text": "La contea di Carroll, in inglese Carroll County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 25.357 abitanti. La contea ha due citt\u00e0 come capoluogo: Berryville e Eureka Springs.\nGeografia fisica.\nLa contea si trova nella parte settentrionale dell'Arkansas. L'U.S. Center Bureau certifica che l'estensione della contea \u00e8 di 1.655\u00a0km\u00b2, di cui 1.632\u00a0km\u00b2 composti da terra e i rimanenti 23\u00a0km\u00b2 composti di acqua.\nStoria.\nLa contea di Carroll fu costituita il 1\u00ba novembre 1833."}
{"id": "895929", "revid": "1318658", "url": "https://it.wikipedia.org/wiki?curid=895929", "title": "Macropodus opercularis", "text": "Macropodus opercularis, conosciuto comunemente come pesce del paradiso, \u00e8 un pesce d'acqua dolce appartenente alla famiglia Osphronemidae.\nDistribuzione e habitat.\nIl pesce del paradiso \u00e8 diffuso nel sud-est asiatico, in Cina (bacino dello Yangtze), Taiwan, Corea e nord del Vietnam. Abita ogni ambiente d'acqua dolce: dalle acque calme e semipaludose ai laghi e fiumi pi\u00f9 movimentati. Colonizza foreste allagate e pianure durante la stagione monsonica. Abita normalmente anche le risaie.\nDescrizione.\nPresenta un corpo tozzo ma allungato, robusto, piuttosto compresso ai fianchi. La pinna dorsale e quella anale sono lunghe e terminano con una punta filamentosa. La coda \u00e8 biforcuta ma molto ampia e allungata. Le ventrali sono appuntite, le pinne pettorali ovali. La livrea del maschio \u00e8 splendida, ancora pi\u00f9 sgargiante durante il periodo riproduttivo: la testa e il dorso sono grigioverdi, mento e ventre violetto. I fianchi sono rosso vivo interrotto da linee blu elettrico, pi\u00f9 scuro sul dorso. Le pinne pettorali sono trasparenti, le ventrali viola, la dorsale varia dal viola al rosso, cos\u00ec come l'anale. Entrambe sono screziate di bruno. \nLa coda \u00e8 rossa puntata d'azzurro. \nLa femmina ha colorazione meno vivace, beige-bruna con riflessi blu-rossi. \nSono in commercio anche forme albine.\nLe dimensioni si attestano sui 7 cm.\nRiproduzione.\nNel periodo riproduttivo il maschio costruisce un nido di bolle sulla superficie dell'acqua, solitamente utilizzando come \"struttura portante\" una pianta acquatica. \nQuindi corteggia la femmina mostrandole i colori sgargianti della sua livrea: se essa accetta le attenzioni, si avvicina al nido di bolle e d\u00e0 inizio ad un lungo cerimoniale fatto di inseguimenti e violenti convincimenti da parte del maschio. \nLa deposizione avviene quando la femmina si posiziona verticalmente a testa in gi\u00f9 e il maschio le si arrotola intorno: entrambi emettono i prodotti sessuali e subito dopo il maschio provvede a raccogliere le uova e inglobarle dentro al nido di bolle. L'intera deposizione comprende numerosi accoppiamenti: quando sar\u00e0 finita il maschio scaccer\u00e0 aggressivamente la femmina e ogni essere vivente che si avvicinasse troppo al nido. Una volta nati gli avannotti, il maschio si allontana dopo qualche ora.\nAlimentazione.\nI \"M. opercularis\" sono pesci predatori: si nutrono di insetti, crostacei, molluschi e pesci pi\u00f9 piccoli di loro.\nEtologia.\nI maschi poco tollerano la presenza nel loro territorio degli stessi conspecifici maschi (ma anche di altre specie). Sono pesci aggressivi e territoriali, specialmente nel periodo riproduttivo.\nAcquariofilia.\nIl Pesce del Paradiso fu il primo pesce esotico (escludendo il pesce rosso, considerato un pesce da laghetto) ad essere importato in Europa, nel 1869 (a Parigi). Oggi sono ampiamente diffusi e allevati, grazie al loro splendido aspetto e alla facilit\u00e0 con cui si riproducono in cattivit\u00e0."}
{"id": "895931", "revid": "72396", "url": "https://it.wikipedia.org/wiki?curid=895931", "title": "Pietro Clementini", "text": "Biografia.\nNacque il 6 maggio 1821 a Piediluco, una frazione del comune di Terni; emigr\u00f2 in giovane et\u00e0 dapprima a Roma e in seguito a Firenze.\nIn giovent\u00f9 lavor\u00f2 come cuoco, finch\u00e9, ventisettenne, si arruol\u00f2 e combatt\u00e9 nella prima guerra di indipendenza italiana, trovandosi nel Lombardo-Veneto tra il 1848 e il 1849. In seguito, partecip\u00f2 anche alla seconda guerra di indipendenza italiana, tra il 1859 e il 1860.\nSolo pochi anni dopo si un\u00ec all'esercito irregolare di Giuseppe Garibaldi, partecipando alle ultime fasi della campagna per la liberazione di Roma dal giogo papale. Nel 1867 partecip\u00f2 alla seconda campagna garibaldina, che port\u00f2 alla conquista del Lazio.\nIl 3 novembre 1867, durante la Battaglia di Mentana, prese parte agli scontri con le truppe franco-pontificie: i garibaldini tentavano di prendere Roma per cacciare Pio IX.\nClementini cadde durante lo scontro e fu una tra le 150 vittime della battaglia.\nNel 1951 \u00e8 stata apposta una targa alla memoria sulla casa dove \u00e8 nato, presso il lungolago di Piediluco."}
{"id": "895938", "revid": "146092", "url": "https://it.wikipedia.org/wiki?curid=895938", "title": "Chiesa di Santa Maria della Salute (Napoli)", "text": "La chiesa di Santa Maria della Salute \u00e8 un luogo di culto di Napoli, sito nella zona dell'Arenella.\nStoria.\nLa chiesa fu edificata per essere impiegata come cappella di un convento di monaci (si pensa di Frati cappuccini), complesso abbandonato intorno al 1534 per cause riconducibili al crollo di un solaio.\nSuccessivamente, tra il 1565 e il 1586, il convento venne ripristinato e messo a nuovo per mano dei Complateari della Concezione dei Cappuccini. Inizialmente affidato a delle monache, nel 1608 il convento pass\u00f2 di mano ai Frati agostiniani e, poi, tra il 1611 e il 1621, ai Frati francescani, grazie a un manoscritto.\nIn seguito, pass\u00f2 ai padri della chiesa di San Giovanni a Carbonara, ma anche quest'ordine religioso dur\u00f2 poco tempo.\nIl 25 gennaio 1621 i fratelli Ruperto e Marco Pepe, Benigno e Ruperto Ruperti, assieme ad alcuni Complateari presentarono all'arcivescovo di Napoli una supplica affinch\u00e9 il complesso fosse affidato ai Francescani Minori Riformati della Croce di Palazzo; questi, durante gli anni successivi, modificarono ed ampliarono la struttura, da cui furono espulsi il 17 aprile 1865.\nIl convento divenne un complesso abitativo, dapprima comprato dal commendatore Raffaele Raya e in seguito donato all'Ospedale dei Pellegrini a Napoli. Oggi questo complesso \u00e8 stato racchiuso in una villa che prende nome dal commendatore, ovvero \"Villa Raya\".\nDal 1865 ad oggi la chiesa \u00e8 impiegata principalmente per funzioni religiose.\nDescrizione.\nLa chiesa, formata da una sola navata, ha subito vari rimaneggiamenti che le hanno sottratto parte della bellezza originaria. Essa era arricchita da varie statue raffiguranti i santi Francesco, Nicola, Girolamo, Agata e Lucia, gli evangelisti, l'eterno Padre e vari puttini.\nSull'altare maggiore erano posizionate le statue della Vergine della Salute e dei santi Pietro e Paolo. Dietro all'altare era locata tra le varie sepolture una pregevole tomba dei Navarretto marchesi della Terza. Nell'abside era presente anche una tela raffigurante la Vergine con San Francesco, Sant'Antonio e due sante, forse della scuola di Massimo Stanzione. Ulteriori affreschi erano conservati nelle cappelle.\nSono ancora da ammirare le due cappelle di sinistra con affreschi e stucchi seicenteschi, ci\u00f2 che resta delle opere di Tommaso Malvito, il monumento funebre del marchese Navarrete nella prima cappella a destra e i tre dipinti dietro all'altare maggiore, il centrale con la \"Vergine della Salute e santi\", attribuito a Girolamo Imparato, e i laterali con l' \"Annunciazione\" e la \"Nativit\u00e0\", capolavori di Onofrio Palumbo.\nNel marzo 2010 sono cominciati i lavori di restauro per consolidare le murature, dopo che alcune crepe si erano aperte sul soffitto."}
{"id": "895943", "revid": "56620", "url": "https://it.wikipedia.org/wiki?curid=895943", "title": "Chiesa di San Gennaro all'Olmo", "text": "La chiesa di San Gennaro all'Olmo si trova nel centro antico di Napoli (Spaccanapoli) all'incrocio tra via San Gregorio Armeno e via San Biagio dei Librai. Costituisce un unico complesso monumentale insieme alla contigua chiesa di San Biagio Maggiore.\nLa monumentale chiesa \u00e8 chiamata all'Olmo perch\u00e9 nella vicina piazzetta un tempo si ergeva un grande olmo sul quale si appendeva il premio per il vincitore del gioco della cuccagna.\nIn origine era intitolata a San Gennaro \"ad diaconiam\", perch\u00e9 era una delle chiese a cui il vescovo assegnava un diacono per la distribuzione delle elemosine ai poveri ed alle vedove.\nStoria.\nLa prima fondazione della chiesa risale al VII secolo ad opera del tredicesimo vescovo di Napoli Sant'Agnello (680-701), che la fece edificare in onore di San Gennaro dove gi\u00e0 sorgeva una delle sette diaconie della citt\u00e0. Secondo una tradizione, tuttavia, si crede che l'edificio fosse una delle prime sei chiese di rito greco fondate al tempo di Costantino.\nNell'VIII secolo le monache armene che giunsero a Napoli dall'Armenia, in seguito alle persecuzioni degli iconoclasti, trovarono rifugio nella chiesa portarono con loro le reliquie di Gregorio Illuminatore e il cranio di San Biagio. Al culto di quest'ultimo venne appositamente dedicata una cappella nel corpo della chiesa. Nel 1631 la devozione verso il santo (protettore dei malati di gola) crebbe a tal punto che la cappella fu integrata nella chiesa attigua di San Biagio Maggiore, edificata per le nuove esigenze.\nFino al XIV secolo i riti venivano celebrati in greco e latino, ma in seguito tutta la citt\u00e0 si uniform\u00f2 al rito latino. L'antico ospedale della diaconia fu attivo fino al XV secolo.\nNel 1583 la chiesa fu restaurata su volont\u00e0 dell'abate Agnello Rosso e durante il corso dei lavori fu rinvenuta al di sotto dell'altare maggiore un'urna marmorea contenente le reliquie di san Nostriano, successivamente traslate nella chiesa dei Santi Filippo e Giacomo. Da quel momento la chiesa fu intitolata al santo mentre le reliquie vennero esposte al pubblico nel 1612.\nNel corso della seconda met\u00e0 del XX secolo la chiesa \u00e8 stata chiusa e spogliata delle sue opere, arrivando persino a murare l'ingresso; le infiltrazioni hanno contribuito alla distruzione delle decorazioni in stucco barocche e al crollo del cupolino presbiteriale. Dal 1944 il gruppo parrocchiale si \u00e8 trasferito nella vicina chiesa dei Santi Filippo e Giacomo.\nRestauro.\nLa chiesa agli inizi del XVII secolo venne elevata a parrocchia e nuovamente restaurata dopo il terremoto del 1688 con la creazione di un pregevole apparato in stucco; all'epoca, qui venne battezzato il filosofo Giambattista Vico.\nAltri restauri barocchi vennero eseguiti nel XVIII secolo, realizzando gli altari laterali e il maggiore con la balaustra in marmo commesso.\nNei primi anni dell'Ottocento venne effettuato un intervento di restauro voluto dal parroco Adinolfi, con la ripavimentazione in maiolica, mentre le strutture murarie furono dipinte in azzurro e bianco (l'originale era in finto marmo). Un altro restauro fu fatto, secondo la testimonianza di Roberto Pane, nei primi del Novecento quando l'avanzamento della facciata inglob\u00f2 la vecchia scalinata. Egli scrisse: \u00aball'esterno di S. Gennaro all'Olmo, una misera facciata neoclassica in stucco denunzia un restauro [...] prima di quest'ultimo restauro l'ingresso alla chiesa era preceduto da alcuni gradini che vennero, poco opportunamente, inclusi nel piccolo vestibolo tra la facciata e la chiesa; in tal modo si ridusse lo spazio esterno e, per conseguenza, il largo cess\u00f2 di avere l'aspetto di una piazzetta\u00bb.\nSuccessivamente, a causa del terremoto del 1980, l'edificio \u00e8 stato messo in sicurezza con l'inserimento di alcune ancore di fissaggio nella muratura.\nRecentemente la chiesa \u00e8 stata recuperata dalla Fondazione Giambattista Vico, voluta da Gerardo Marotta e presieduta da Vincenzo Pepe. L'istituzione vichiana ha curato la prima sessione di restauro e la ricostruzione delle decorazioni della navata, mentre una seconda sessione ha avuto come obiettivo la ricostruzione del presbiterio con il cupolino e il recupero delle cappelle. Al di sotto dell'edificio \u00e8 un'altra chiesa e una piccola cripta dove hanno trovato sepoltura diverse persone del popolo. La chiesa conserva anche reperti del periodo antico, come alcune colonne paleocristiane.\nGli ultimi studi e ritrovamenti indicano il sito come ossario dei santi Biagio e Gregorio. Si \u00e8 scoperto inoltre che al suo interno \u00e8 sepolto il padre di Giambattista Vico.\nOggi la chiesa \u00e8 una delle sedi della fondazione che ha provveduto a restaurarla."}
{"id": "895944", "revid": "92723", "url": "https://it.wikipedia.org/wiki?curid=895944", "title": "Mamiliano di Palermo", "text": "Biografia.\nNato probabilmente a Palermo, ne divenne vescovo ma durante la persecuzione dei Vandali (450), attaccato dagli ariani, fu mandato in esilio da Genserico in Africa, a Cartagine. \n&lt;br&gt;Ebbe numerosi compagni di esilio che vissero con lui la vita eremitica, tra cui la tradizione ricorda santa Ninfa (da lui battezzata, che venne rinchiusa dal padre Aureliano, prefetto di Palermo, nella torre del Palazzo dei Normanni che ancora oggi porta il suo nome) e tre suoi discepoli, Eustochio, Proculo e Gobuldeo (quest'ultimo sarebbe derivazione da \"Quod vult Deus\"), ai quali nella schiavit\u00f9 africana si aggiunsero Lustro, Vindemio, Teodosio, Aurelio, Rustico.\n&lt;br&gt;Di l\u00e0 riscattato o dalla piet\u00e0 dei fedeli o da qualche vescovo africano (san Paolino da Nola), si ritir\u00f2 presso Cagliari, poi all'isola di Tavolara e infine all'isola di Montecristo dove visse nella cosiddetta Grotta di San Mamiliano. \nSecondo la leggenda, attestata almeno dal XVII secolo, il santo sconfisse un drago (simbolo del paganesimo) che dimorava nella stessa grotta, facendo sgorgare una sorgente d'acqua miracolosa sul luogo dell'uccisione. Mor\u00ec il 15 settembre 460 e il suo decesso si manifest\u00f2, secondo la leggenda, con una enorme colonna di fumo innalzatasi sui monti dell'isola o, secondo altri, da tre lumi splendenti. Alla morte di Mamiliano sarebbero giunti per mare degli elbani volendone recuperare il corpo; giunti a Montecristo, lo trovarono ma furono impossibilitati a prelevarlo e si addormentarono. Nel frattempo arrivarono dei gigliesi e riuscirono a portare via le spoglie del santo; intanto gli elbani, svegliatisi, raggiunsero i gigliesi in un'insenatura sull'isola del Giglio e l\u00ec nacque una violenta disputa per trattenere il corpo di Mamiliano. Le due braccia vennero smembrate dal corpo, finendo nelle mani sia dei gigliesi sia degli elbani. L'insenatura prese cos\u00ec il nome di \"Cala Elbigina\", toponimo nel tempo corrottosi in \"Cala Calbugina\".\nCulto.\nOriginariamente le spoglie di Mamiliano furono conservate all'isola del Giglio e a Civitavecchia. Nel 1658, per volere del papa Alessandro VII, le principali reliquie (parte della calotta cranica) furono traslate da Roma (Santa Maria in Monticelli) a Palermo, dove si trovano ancora, nella Cappella delle Reliquie della cattedrale. Di fatto le reliquie del santo si trovano oggi sparse tra Palermo, Roma, Pisa, l'isola d'Elba, Sovana (della quale Mamiliano \u00e8 protettore) e all'isola del Giglio (il 15 settembre si venera il braccio del patrono che nel 1799 salv\u00f2 gli isolani dall'assalto dei tunisini).\nIl culto del santo sacerdote, presentato come vescovo e martire da leggende assai posteriori, \u00e8 intimamente connesso con la diffusione del Vangelo nell'arcipelago toscano e nella bassa Maremma.\n\u00c8 stato uno dei primi evangelizzatori della Toscana ed ancora oggi il suo culto \u00e8 diffuso tra i marinai dell'arcipelago toscano, specialmente all'Elba ed al Giglio, ove \u00e8 festeggiato al 15 settembre. \u00c8 il patrono principale della diocesi di Pitigliano-Sovana-Orbetello. Oltre che in tutto l'Arcipelago toscano, oltre che su tutta la costa e l'entroterra maremmano, il santo \u00e8 venerato anche in Sardegna con il nome di Gemiliano o Geminiano a causa di alcune propriet\u00e0 monastiche sparse sull'isola; a Sestu e Samassi si venera invece San Gemiliano vissuto forse nel I secolo confuso per assonanza con Mamiliano. Nell'arcidiocesi di Palermo \u00e8 celebrato il 16 giugno, data dell\"'Invenzione delle reliquie\" a Sovana (per un errore del Mongitore). Dal 1976 \u00e8 il patrono secondario dell'arcidiocesi di Palermo, dopo essere stato celebrato come patrono principale dal 1625 circa. Il culto \u00e8 presente anche in Corsica. Caratteristica delle chiese a lui dedicate \u00e8 l'orientazione che guarda verso l'isola di Montecristo.\nIl tesoro di San Mamiliano.\nRisale al 2004 la scoperta di un tesoro di monete auree sotto l'altare della chiesa di San Mamiliano a Sovana, composto da 498 solidi in fior di zecca databili agli imperatori Leone I e Antemio, tra il 457 e il 474, quindi poco dopo la morte di Mamiliano. \nLeggende popolari e tradizioni orali ricordavano la presenza di un tesoro sotto l'altare del monastero di San Mamiliano a Montecristo, isola dove mor\u00ec il santo, che poi vennero riscritte da Alexandre Dumas nel celebre romanzo del \"Conte di Montecristo\". Almeno due documenti antichi citano la memoria di un tesoro sull'isola: nel 1549 il granduca di Toscana Cosimo I vi sconsigliava di fare ricerche per la presenza di pirati, mentre una spedizione dalla Corsica nel 1670 scov\u00f2 solo \u00abalcuni pignatti e vasi pieni di cenere\u00bb. Non appare quindi come un caso che un tesoro si trovasse effettivamente nella chiesa di San Mamiliano, non per\u00f2 in quella di Montecristo ma a Sovana.\nLe monete sono state ordinate in un museo, inaugurato il 30 luglio 2012."}
{"id": "895948", "revid": "547034", "url": "https://it.wikipedia.org/wiki?curid=895948", "title": "Vulcacio Rufino", "text": "Biografia.\nPagano, Rufino fu fratello di Nerazio Cereale, di Galla (la madre di Costanzo Gallo) e della madre, dal nome sconosciuto, di Massimo (\"praefectus urbi\" nel 361-2).\nLa sua carriera lo vide pontefice massimo, consolare per la Numidia, \"comes ordinis primi intra consistorium\" sotto l'imperatore Costante I o suo fratello Costanzo II, \"comes per orientem Aegypti et Mesopotamiae per easdem vice sacra iudicans\" dal 5 aprile 342, \"praefectus praetorio\" per l'Italia dal 344 al 347 (tra le prefetture di Fulvio Placidio e Ulpio Limenio), console ordinario \"prior\" per il 347 con Flavio Eusebio, \"praefectus praetorio\" per l'Illyricum tra il 347 e il 352.\nMentre era prefetto, fu inviato dall'usurpatore Magnenzio, che aveva spodestato Costante, in una ambasciata presso Costanzo II, assieme a Marcellino, Massimo e Nunechio. Rufino non venne arrestato, a differenza dei suoi compagni, e rimase prefetto dell'Illyricum per Costanzo. Nel 354, dopo la caduta di Magnenzio, fu prefetto in Gallia, risiedendo nella capitale Constantina (Arles), ma fu rimpiazzato da Gaio Ceionio Rufio Volusiano Lampadio, forse in quanto parente di Costanzo Gallo, quando questi cadde in disgrazia presso l'imperatore.\nTra il 365 e il 368 fu prefetto del pretorio per l'Italia, la Gallia e l'Africa, succedendo a Claudio Mamertino. Mor\u00ec in servizio.\nAveva una \"domus\" a Roma, sul Quirinale, negli scavi della quale fu ritrovata la base di una statua dedicatagli dagli abitanti di Ravenna:"}
{"id": "895949", "revid": "114514", "url": "https://it.wikipedia.org/wiki?curid=895949", "title": "McDonnell Douglas MD-87", "text": ""}
{"id": "895951", "revid": "114514", "url": "https://it.wikipedia.org/wiki?curid=895951", "title": "MacDonnell Douglas MD-90", "text": ""}
{"id": "895952", "revid": "1861950", "url": "https://it.wikipedia.org/wiki?curid=895952", "title": "McDonnell Douglas DC-10", "text": "Il McDonnell Douglas DC-10 \u00e8 stato un trimotore turboventola di linea ad ala bassa prodotto dall'azienda statunitense McDonnell Douglas dagli anni settanta fino al 1990.\nUtilizzato su rotte di lungo raggio, era caratterizzato da una fusoliera larga (wide-body), ali basse al di sotto delle quali erano montati due motori turboventola; aveva un ampio piano verticale di coda, alla base del quale era montato il terzo motore, con i piani orizzontali di coda in posizione bassa. L'aereo \u00e8 stato uno dei pi\u00f9 venduti nella configurazione cargo. Il suo ultimo volo per il trasporto passeggeri \u00e8 stato effettuato nel 2014.\nStoria del progetto.\nSviluppo.\nIl DC-10 \u00e8 stato il primo aereo commerciale sviluppato dalla McDonnell Douglas (oggi Boeing, dopo la fusione di McDonnell Aircraft Corporation e Douglas Aircraft Company avvenuta nel 1967).\nLa McDonnell Douglas ha sviluppato il DC-10 su richiesta di American Airlines fatta nel marzo 1966, conosciuta anche come \"Jumbo Twin\", velivolo pi\u00f9 piccolo e con un motore in meno del 747 ma con la stessa autonomia e in grado di decollare su piste pi\u00f9 corte. L'American Airlines scelse il DC-10 che cos\u00ec batt\u00e9 il Tristar nato dalla stessa specifica.\nIl DC-10 venne lanciato ufficialmente nell'aprile 1968 e il prototipo effettu\u00f2 il suo primo volo il 29 agosto 1970, mentre la sua entrata in servizio avvenne con la compagnia di lancio American Airlines il 5 agosto 1971. Sono stati consegnati 386 esemplari di DC-10 in diverse varianti; la produzione \u00e8 cessata nel Dicembre 1988 e l'ultima consegna fatta fu un DC-10-30 alla Nigeria Airways nel luglio 1989.\nImpiego operativo.\nIncidenti.\nIl DC-10 \u00e8 stato protagonista di incidenti pi\u00f9 e meno gravi, elencati i pi\u00f9 importanti:\nUtilizzatori.\nL'ultimo volo passeggeri commerciale \u00e8 stato effettuato il 1 marzo 2014 da parte di Biman Bangladesh Airlines, da Dacca, Bangladesh, a Birmingham, Regno Unito.\nAl gennaio 2022, dei 446 esemplari prodotti, 74 sono operativi. Il McDonnell Douglas DC-10 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nCuriosit\u00e0.\nIl McDonnell Douglas DC-10 ha dato il nome ad una delle discoteche pi\u00f9 famose di Ibiza, il DC-10.\nFreddie Mercury, storico cantante rock e frontman dei Queen, era terrorizzato dai DC-10. Nel 1982 si imbarc\u00f2 su un DC-10 della Japan Airlines con cui avrebbe dovuto compiere un volo da Tokyo a New York; inizialmente non si accorse di essere a bordo dell'odiato aeromobile, realizzando il fatto solo poco prima del decollo, quando si trovava comodamente seduto in prima classe. A quel punto impose all'equipaggio di farsi sbarcare a tutti i costi, creando un notevole ritardo al volo; fu poi costretto a rimanere per 12 ore all'aeroporto di Tokyo in attesa del primo volo disponibile per New York, un Pan Am operato da un Boeing 747, che secondo la sua opinione era pi\u00f9 sicuro, e ad imbarcarsi su tale volo accontentandosi di un posto in classe turistica. Mercury non era l\u2019unico a non sentirsi sicuro sui DC-10, in quanto negli anni \u201870 una serie di incidenti mortali aveva fatto perdere all'opinione pubblica ed alle persone la fiducia in questo aereo.\nVoci correlate.\nAerei comparabili per ruolo, configurazione ed epoca\nAltro\nSviluppo correlato\nPrincipali incidenti"}
{"id": "895953", "revid": "119530754", "url": "https://it.wikipedia.org/wiki?curid=895953", "title": "Bucky", "text": "Bucky \u00e8 un personaggio dei fumetti creato da Joe Simon e Jack Kirby nel 1941. Molti personaggi hanno rivestito questa identit\u00e0, il primo a indossare questi panni \u00e8 stato James Buchanan Barnes, la spalla di Capitan America durante la seconda guerra mondiale.Dopo di lui hanno vestito il costume di Bucky:\nBiografia del personaggio.\nBucky II (Fred Davis).\nDopo l'apparente decesso di Capitan America e di Bucky, il Governo degli Stati Uniti chiese a Fred Davis di combattere contro i nazisti assieme al secondo Capitan America (William Naslund, alias lo Spirito del '76).\nFred Davis \u00e8 un personaggio somigliante al Bucky originale; \u00e8 un atleta di prima categoria e acrobata eccezionale come lo era James Barnes ed \u00e8 per questo che fu scelto come suo sostituto.\nDopo che William Naslund fu ucciso da Adam II mentre salvava la vita al senatore J.F. Kennedy, Jeffrey \"Jeff\" Mace ovvero il Patriota divenne il terzo Capitan America e Fred continu\u00f2 ad affiancarlo nei panni di Bucky, fino a quando non fu gravemente ferito ad una gamba e costretto a ritirarsi.\nFinita la carriera di supereroe, si candider\u00e0 a senatore, e verr\u00e0 eletto. Recentemente durante un comizio ha subito un attentato ma \u00e8 stato salvato proprio da Steve Rogers, il Cap originale, ed \u00e8 venuto a sapere che il suo vecchio partner William Nasland ha un nipote di cui non sapeva nulla.\nBucky III (Jack Monroe).\nJack ha sempre ammirato Capitan America e Bucky: passione condivisa da un suo insegnante che si faceva chiamare \"Steve Rogers\" (che, oltre al nome, cambi\u00f2 anche il suo aspetto per somigliare in tutto e per tutto al Capitan America originale); ci\u00f2 li spinse diventare molto amici.\nDurante la guerra di Corea, l'insegnante \u00e8 ossessionato dal diventare il prossimo Capitan America, cos\u00ec, una volta scoperta una variante della formula del super-soldato, la iniett\u00f2 a Jack e a s\u00e9 stesso per combattere le spie comuniste nei panni dei nuovi Capitan America e Bucky (anni cinquanta).\nIl pi\u00f9 pericoloso dei loro nemici era indubbiamente il nuovo Teschio Rosso (non l'originale, ma un impostore comunista) in cui il vero nome \u00e8 \"Albert Malik\".\nLa formula per\u00f2 era imperfetta e diedero a \"Cap\" e Jack diverse allucinazioni che obblig\u00f2 il governo ad imprigionarli in stato di animazione sospesa. Diversi anni dopo fu liberato e adottato dall'originale Capitan America come suo partner, nei panni del nuovo Nomad.\nBucky IV (Rick Jones).\nRick Jones fu fondamentale per la creazione dei Vendicatori: infatti quando il perfido Loki prese il controllo di Hulk, fu Rick a pronunciare il comunicato radio che riun\u00ec gli eroi per la prima volta.\nIn seguito divenne il compagno di Captain America vestendo i panni dello scomparso Bucky Barnes. Assieme al Capitano fu protagonista di un celebre scontro con l'organizzazione terroristica chiamata HYDRA, durante il quale Steve Rogers dovette addirittura simulare la propria morte per poter sconfiggere gli avversari.\nAd un certo punto, per\u00f2, cominci\u00f2 a non sentirsi all'altezza come sostituto di Bucky e intraprese un'altra strada che lo port\u00f2 a diventare il partner di un altro celebre eroe, Capitan Marvel.\nBucky V (Lemar Hopkins).\nDopo che il governo USA, tramite Valerie Cooper, sospende Steve Rogers dal ruolo di Capitan America, \u00e8 John Walker (era \"Super-Patriota\") a indossare il suo costume.\nWalker ha un amico di nome Lemar Hopkins, con il quale ha in comune l'essere un wrestler artificialmente potenziato dal programma Power Broker. Hopkins, conseguentemente al fatto che Walker sia diventato Capitan America, ottiene il permesso di diventare il suo partner nei panni del nuovo Bucky.\nPoco tempo dopo, per\u00f2, i tecnici del Governo si accorgono che il ruolo di Bucky non si adatta bene a lui perch\u00e9 \u00e8 nero (\"Bucky\" \u00e8 uno dei mille epiteti non \"politically correct\" per un nero); cos\u00ec, da allora, gli cambiano il costume ed il nome di battaglia: Lemar diventa Battlestar.\nBucky VI (Rikki Barnes).\nRikki Barnes veniva dalla Terra alternativa creata da Franklin Richards a seguito della vicenda Onslaught. Rikki era una giovane ragazza che desiderava diventare una ballerina e che si \u00e8 ritrovata ad affiancare il reddivivo Capitan America nel sventare un piano terroristico del nuovo Ordine Mondiale, con a capo il Teschio Rosso. Rikki Barnes \u00e8 ancora membro degli Young Allies sulla Antiterra. Sulla scia della serie \"Onslaught Reborn\", un'altra Rikki Barnes (da un universo alternativo chiamato \"Heroes Reborn\", nel quale i Vendicatori e i Fantastici Quattro non se ne sono mai andati) \u00e8 stata trasportata sulla Terra principale. Ha cercato di entrare in contatto con il nuovo Capitan America (Bucky Barnes), contattando Patriot, con cui ha anche stretto amicizia. In una nuova miniserie ha assunto l'identit\u00e0 di Nomad.\nJulia Winters.\nAltre persone che hanno utilizzato l'alias Bucky includono una bambina senza nome che Nomad (Jack Monroe) cerca per un periodo (dopo che lei \u00e8 stata adottata e dato il nome Julia Winters)."}
{"id": "895955", "revid": "114514", "url": "https://it.wikipedia.org/wiki?curid=895955", "title": "MacDonnell Douglas MD-95", "text": ""}
{"id": "895959", "revid": "116652832", "url": "https://it.wikipedia.org/wiki?curid=895959", "title": "Giorgio P\u00e0stina", "text": "Biografia.\nFiglio terzogenito del pittore Giuseppe, dopo la laurea in lettere e filosofia, per alcuni anni si dedic\u00f2 all'insegnamento. Nel mondo del cinema entr\u00f2 come funzionario presso la Direzione Generale dello Spettacolo e mantenne quest'incarico per parecchio tempo. \nNel 1942 intraprese l'attivit\u00e0 di sceneggiatore debuttando con Camillo Mastrocinque - del quale sposer\u00e0 in seguito una cugina, Anna Musso - e in seguito lavor\u00f2 con Gianni Franciolini, Mario Camerini, Guido Brignone, Enrico Guazzoni, Esodo Pratelli \u2013 quest'ultimo era gi\u00e0 suo compagno nelle commissioni di censura \u2013 ed Aldo Vergano. \nDietro la macchina da presa debutt\u00f2 nel 1943 con \"Enrico IV\", una rilettura molto libera del dramma omonimo di Luigi Pirandello. Inoltre, dalla novella \"La giara\" del drammaturgo siciliano, P\u00e0stina ricaver\u00e0 nove anni pi\u00f9 tardi anche un episodio del film \"Questa \u00e8 la vita\".\nNel dopoguerra diresse sedici film, dimostrandosi un ottimo artigiano sempre attento al mutamento dei gusti del pubblico. Tra i suoi lavori degni di nota, ricordiamo il drammatico \"Le vie del peccato\" (1945), dove mostr\u00f2 il seno nudo dell'attrice protagonista Jacqueline Laurent, la commedia brillante \"Agenzia matrimoniale\", tratto da un lavoro di Eduardo Scarpetta, e soprattutto lo storico \"Il cardinale Lambertini\", interpretato da Gino Cervi, tratto dall'opera teatrale omonima scritta da Alfredo Testoni nel 1905 e remake del film omonimo diretto nel 1934 da Parsifal Bassi. \nChiuse prematuramente la carriera alla met\u00e0 degli anni cinquanta, con alcuni melodrammi \"strappalacrime\" d'ambientazione napoletana. Mor\u00ec a soli 51 anni, per un male incurabile."}
{"id": "895961", "revid": "253269", "url": "https://it.wikipedia.org/wiki?curid=895961", "title": "Tom Selleck", "text": "Biografia.\nI suoi genitori erano Robert Dean Selleck (nato a Lapeer, Michigan), un investitore immobiliare, e Martha Jagger, casalinga. Discendente diretto in linea paterna del colono inglese David Selleck, trasferitosi nel Massachusetts dal Somerset, in Inghilterra nel 1633, Tom Selleck \u00e8 l'undicesima generazione della sua famiglia nata in Nord America. I genitori si trasferirono a Sherman Oaks, in California, durante la sua infanzia. Ha un fratello maggiore di nome Robert, una sorella di nome Martha e un fratello minore di nome Daniel. Si \u00e8 diplomato alla Grant High School nel 1962.\nSelleck frequent\u00f2 la University of Southern California con una borsa di studio per la pallacanestro e consegu\u00ec un master in \"business administration\", ma un talent scout gli sugger\u00ec la carriera di attore. Prese perci\u00f2 a studiare recitazione alla Beverly Hills Playhouse con Milton Katselas. Dopo aver ricevuto la chiamata alle armi per la guerra del Vietnam, prest\u00f2 servizio nel 160\u00ba reggimento di fanteria della Guardia nazionale dell'esercito della California dal 1967 al 1973.\nCarriera.\nL'attore inizi\u00f2 la sua carriera interpretando degli spot pubblicitari grazie al suo fisico da modello. In uno spot di un liquore recit\u00f2 con Farrah Fawcett e ottenne brevi ruoli in film quali \"Il caso Myra Breckinridge\" (1970), \"I 7 minuti che contano\" (1971) e \"Coma profondo\" (1978). Negli anni settanta interpret\u00f2 ruoli secondari in serie televisive di successo, e fu coprotagonista in un episodio della serie \"Charlie's Angels\" in cui interpretava (senza i baffi che divennero in seguito il suo tratto distintivo) il fidanzato di una delle protagoniste. Interpret\u00f2 inoltre il ruolo di un investigatore privato, Lance White, concorrente \"belloccio e ingenuo\" del protagonista, nella serie TV \"Agenzia Rockford\". Nonostante fosse apparso in pochi episodi, nelle interviste successive Selleck accredit\u00f2 James Garner, protagonista della serie, come proprio \"mentore\" e rimase molto legato all'attore.\nNel 1980 Selleck divenne noto al grande pubblico quando gli fu affidato il ruolo di Thomas Magnum, protagonista nella famosa serie televisiva \"Magnum, P.I.\": l'attore fu scelto dalla produzione dopo sei episodi pilota interpretati da altri attori e giudicati insoddisfacenti. La serie and\u00f2 in onda con grande successo per otto stagioni fino al 1988 e conta tuttora milioni di fan in tutto il mondo. In Italia divenne una delle serie di maggior successo negli anni ottanta, tanto che vinse anche dei Telegatti. \nIl personaggio di Magnum P.I. divenne famoso per il suo abbigliamento in stile hawaiano, per il cappello da baseball dei Detroit Tigers che esibiva negli episodi e per la Ferrari 308 GTS che guidava. Il telefilm offre un'azzeccata miscela di umorismo e di azione e per la prima volta viene messa in evidenza la problematica dei reduci del Vietnam. Magnum, Rick e T.C. sono infatti degli ex combattenti e in molti episodi i ricordi di guerra affiorano con un montaggio in bianco e nero. Il fascino innato di Selleck fece del personaggio un sex symbol per molti anni, in Italia e nel mondo.\nIn quel periodo a Selleck venne offerta la parte di Indiana Jones nel primo film della fortunata serie di Steven Spielberg, \"I predatori dell'arca perduta\" (1981) ma, avendo gi\u00e0 firmato un contratto per \"Magnum, P.I.\", l'attore dovette rinunciare, e il ruolo and\u00f2 a Harrison Ford.\nTra gli anni ottanta e novanta del XX secolo interpret\u00f2 numerosi film, spaziando dai western come \"Ombre a cavallo\" (1982), alle commedie come \"Tre scapoli e un beb\u00e8\" (1987) o \"Alibi seducente\" (1989), all'avventura con \"Lassiter lo scassinatore\" (1984), al dramma con \"Un uomo innocente\" (1989), alla fantascienza con \"Runaway\" (1984), dimostrando versatilit\u00e0 e buone capacit\u00e0 di interprete, tuttavia rimase legato al personaggio di Magnum P.I. che gli aveva dato la fama. Nel 1990 interpret\u00f2 con successo un western ambientato in Australia, \"Carabina Quigley\", il cui soggetto era stato pensato per Steve McQueen.\nNegli anni novanta recit\u00f2 in alcuni film di poco successo, fino alla sua fortunata partecipazione alla commedia \"In &amp; Out\" (1997), con Kevin Kline, in cui interpret\u00f2 un giornalista omosessuale, ruolo assai insolito per un attore che era stato per anni un simbolo del machismo. Fu anche una delle sue poche apparizioni senza i celebri baffi. Dal 1996 al 2000 recit\u00f2 in 10 episodi della serie televisiva \"Friends\" nel ruolo di Richard Burke, ex fidanzato di una delle protagoniste, e nel 2003 fu il protagonista del film televisivo \"Monte Walsh - Il nome della giustizia\", nella parte del malinconico cowboy Monte Walsh, per il quale ottenne molte recensioni positive.\nNel 2004 interpret\u00f2 il ruolo del generale Dwight D. Eisenhower nel film per la TV \"\" (realizzato dalla A &amp; E), incentrato sulla pianificazione e la preparazione per l'invasione della Normandia del 1944, e Selleck fu lodato dalla critica per la sua interpretazione di Eisenhower. Apparve inoltre in un ruolo ricorrente nel telefilm della ABC \"Boston Legal\" come Ivan Tiggs, ex marito in difficolt\u00e0 di Shirley Schmidt (impersonata da Candice Bergen).\nDal 2005 \u00e8 stato il protagonista di una serie di film televisivi dedicati al detective Jesse Stone, personaggio ideato dallo scrittore Robert B. Parker, uno dei maggiori e pi\u00f9 prolifici scrittori di polizieschi statunitense. La serie comprende nove film, l'ultimo uscito nell'ottobre 2015. Oltre a interpretare il protagonista, Selleck \u00e8 stato anche il produttore. Il quinto film, \"Jesse Stone: Thin Ice\", non \u00e8 stato adattato dai romanzi di Parker, ma era una storia originale di Selleck. \nNel 2007 \u00e8 subentrato a James Caan nella serie televisiva \"Las Vegas\", interpretando A.J. Cooper, il nuovo proprietario del casin\u00f2 Montecito, e ha partecipato come doppiatore al classico Disney \"I Robinson - Una famiglia spaziale\". \nDal 2010 \u00e8 il coprotagonista della serie TV poliziesca di successo \"Blue Bloods\", prodotta della CBS.\nVita privata.\nTom Selleck \u00e8 stato sposato con la modella Jacqueline Ray dal 1971 al 1982 e durante il matrimonio ha adottato il figlio di lei, Kevin Shepard (nato nel 1966).\nIl 7 agosto 1987 ha sposato l'attrice e ballerina Jillie Mack (nata nel 1957), conosciuta nel 1983 a Londra dove lei interpretava il ruolo di protagonista nel musical \"Cats\". Tom e Jillie hanno celebrato il matrimonio sotto pseudonimo (Tom Jenkins e Suzie Mack) in una cerimonia veloce a Lake Tahoe, in California, per evitare il clamore.\nHanno una figlia, Hannah Margaret Selleck nata il 16 dicembre 1988 che, dopo essersi laureata presso la Loyola Marymount University, ha deciso di praticare l'equitazione, passione che ha coltivato sin da piccola e che le ha fruttato la vittoria di molti premi. La famiglia vive nel villaggio di Thousand Oaks-Westlake, in California, in un ranch di 65 acri con un recinto per cavalli e una fattoria di avocado.\nSelleck \u00e8 un appassionato di hockey su ghiaccio e per un certo periodo \u00e8 stato proprietario di una quota di minoranza della sua squadra di baseball preferita fin dall'infanzia, i Detroit Tigers. Larry Manetti, co-protagonista di Magnum P.I., nel suo memoriale del 1996 Aloha Magnum, ha elogiato Selleck per la sua straordinaria etica del lavoro nonch\u00e9 per il suo impegno con le associazioni caritatevoli hawaiane.\nNel febbraio 2009 Selleck \u00e8 entrato a far parte del Vietnam Veterans Memorial Fund come portavoce nazionale per il nuovo Centro in costruzione nel National Mall. Selleck \u00e8 un membro del Consiglio di amministrazione e portavoce pubblico della National Rifle Association (NRA) dopo che il suo amico Charlton Heston si \u00e8 dimesso per problemi di salute ed \u00e8 il portavoce pubblico dal 2003, Nel 2002 Selleck ha donato alla NRA il fucile che aveva usato nel film \"Carabina Quigley\", insieme ad altre armi da fuoco dei suoi film, per la mostra \"Real Guns of Reel Heroes\", tenutasi al National Firearms Museum di Fairfax, in Virginia.\nDoppiatori italiani.\nNelle versioni in italiano dei suoi film, Tom Selleck \u00e8 stato doppiato da:\nDa doppiatore \u00e8 stato sostituito da:"}
{"id": "895962", "revid": "33689", "url": "https://it.wikipedia.org/wiki?curid=895962", "title": "Rufino (governatore della Britannia)", "text": "Potrebbe essere quell'Aulo Triario Rufino che fu console nel 210; un altro candidato \u00e8 Quinto Aradio Rufino. Il suo nome \u00e8 noto tramite un'iscrizione trovata a Reculver in Kent, in un contesto che potrebbe essere associato agli anni 220."}
{"id": "895963", "revid": "1566286", "url": "https://it.wikipedia.org/wiki?curid=895963", "title": "Alejandro Agresti", "text": "Agresti ha vissuto l'infanzia in Argentina, dove gi\u00e0 a 17 anni ha realizzato un cortometraggio, \"El zool\u00f3gico y el cementerio\". Spinto dalla passione per il cinema e per esigenze personali si \u00e8 trasferito nei Paesi Bassi dove ha proseguito l'attivit\u00e0 di cineasta, realizzando vari cortometraggi tra cui \"El hombre que gan\u00f3 la raz\u00f3n\", che nel 1986, stesso anno della realizzazione della pellicola, ha presentato al Festival Internazionale del Cinema di Rotterdam.\n\u00c8 vincitore di 25 premi internazionali.\nBiografia.\nLavora per il cinema e per la televisione gi\u00e0 all'et\u00e0 di 16 anni. Nel 1983 inizia l'attivit\u00e0 di regista in Argentina, dove gira \"El ombre que gan\u00f2 la raz\u00f2n\" ma recandosi nei Paesi Bassi nel 1986 per completare la post-produzione. Il Festival Internazionale del Cinema di Rotterdam, che inserisce immediatamente il film in programmazione, segna l'inizio di un fecondo rapporto tra Agresti e i Paesi Bassi. Tutti i film del regista sono infatti coproduzioni olandesi. Il suo secondo lavoro, \"El amor es una mujer gorda\" rappresenta un'autentica svolta creativa e narra d'un giornalista incaricato di seguire una troupe americana che sta girando un documentario sui quartieri pi\u00f9 poveri di Buenos Aires. Scandalizzato dal modo in cui gli americani manipolano l'informazione, cerca in tutti i modi di ostacolarli, finendo a sua volta tra i poveri che ha cercato di difendere: senza lavoro e senza casa. In compagnia d'un vecchio amico, suonatore di bandoneon, si mette alla ricerca della fidanzata, scomparsa negli anni del regime militare. Nel corso delle ricerche, i due amici si imbattono nuovamente nella troupe americana e scoprono che il documentario che sta ora girando \u00e8 proprio su di loro. Il film successivo, \"Boda secreta\", vince il Premio per il miglior film olandese al Nederlandse Filmdagen 1989, bench\u00e9 interamente argentino. Il film si apre con una lunga sequenza in cui un uomo, Fermin, in un tunnel della metropolitana di Buenos Aires, cammina nudo verso una luce lontana. La nudit\u00e0 e l'inconsapevolezza della sua situazione intendono simboleggiare una sorta di nascita, o meglio di rinascita dell'uomo. Tra le opere successive vi sono due cortometraggi, \"A short story about Nothing\" e \"Urban Jungle, Randstad\", commissionati dall'International Rotterdam FilmFestival per un progetto dedicato alla vita quotidiana nelle moderne metropoli: \"City Life, the International Episode Film\". \u00c8 lo stesso Huub Bals, creatore e direttore del Rotterdam FilmFestival, a scegliere i dodici registi del progetto (tra cui Krzystof k\u00ecKieslowski, B\u00e9la Tarr e Mrinal Sen). Agresti gira un cortometraggio a Rotterdam, dove racconta anche \"Luba\". In \"Everybody Wants to Help Ernst\" affida la parte principale al commediografo olandese Arjan Ederveen, come olandesi sono pure i protagonisti di \"Modern Crimes\". \"El acto in cuesti\u00f2n\" narra d'un mago argentino con un misterioso segreto, e viene girato in bianco e nero ambientato in varie citt\u00e0 europee. Pur avendolo realizzato per la televisione, Agresti insiste perch\u00e9 il film venga trasmesso in un'unica serata e non in tre puntate. Dinanzi al rifiuto della rete televisiva olandese VPRO, che dopo aver commissionato il loro lavoro arriva a proibirne la distribuzione nelle sale di tutto il mondo, Agresti torna in Argentina e ambienta i film successivi a Buenos Aires. Lavori come \"Buenos Aires Versa\", \"La cruz\", \"L'ultimo cinema del mondo\", \"Una noche con Sabrina Love\" e \"Valentin\" vengono tuttavia prodotti con finanziamenti olandesi. Nel 2013 ha diretto un biopic su Papa Francesco."}
{"id": "895965", "revid": "729019", "url": "https://it.wikipedia.org/wiki?curid=895965", "title": "Battaglia di La Rochelle", "text": "La battaglia di La Rochelle \u00e8 una battaglia navale che si svolse il 22 giugno 1372 tra la flotta inglese e castigliana, comandata per l'ammiraglio genovese Ambrogio Boccanegra.\nGli iberici poterono contare su circa sessanta navi contro le quaranta inglesi, inoltre disponevano di pi\u00f9 uomini. Gli alleati franco-castigliani sconfissero nettamente l'Inghilterra, assicurando alla Francia il controllo sul canale della Manica per la prima volta dopo la battaglia di Sluys nel 1340.\nAntefatti.\nNel 1360 fu firmato tra il Re d'Inghilterra e il Re di Francia il Trattato di Br\u00e9tigny, che divideva i possedimenti inglesi da quelli francesi, isolando la zona di La Rochelle, governata dagli inglesi. I francesi tuttavia avevano intenzione di occupare militarmente questa zona.\nPer ci\u00f2 intervenne Enrico di Trast\u00e1mara, che mand\u00f2 una flotta di 12 galee comandata da Ambrogio Boccanegra, con l'intento di sorvegliare le zone della costa di La Rochelle mentre i francesi avrebbero attaccato via terra.\nAllo stesso tempo, Edoardo III ordin\u00f2 una flotta di rifornimento, formata da 70 navi da trasporto e 10 da guerra, capitanata dal Conte di Pembroke, John Hastings.\nLa battaglia.\nIl 21 giugno la flotta inglese fu bloccata da quella castigliana poco prima che raggiungesse il porto, per\u00f2 il combattimento non cominci\u00f2 prima del giorno seguente.\nIl 22 giugno la flotta castigliana cominci\u00f2 a sferrare i primi attacchi, ma gli inglesi riuscirono a difendersi nonostante la minoranza numerica. Tuttavia, quando il combattimento si spost\u00f2 dove le acque erano pi\u00f9 basse, molte delle navi inglesi si incagliarono, mentre quelle spagnole, pi\u00f9 agili, riuscirono a manovrarsi bene, ed ebbero di conseguenza un importante vantaggio tattico.\nI castigliani quindi cosparsero d'olio i ponti delle navi inglesi e vi diedero fuoco usando frecce incendiarie. L'intera flotta di Hastings fu distrutta, e il Conte, insieme ad altri 8400 uomini, fu tratto prigioniero. Gli spagnoli guadagnarono anche un bottino di 20000 sterline.\nConseguenze.\nIn seguito alla battaglia francesi e spagnoli cominciarono a razziare i villaggi nella zona di La Rochelle, provocando insurrezioni e disordini da parte degli abitanti locali. Inoltre la vittoria permise all'esercito francese di conquistare La Rochelle il successivo 7 settembre. Il Re d'Inghilterra rimase cos\u00ec con solo cinque citt\u00e0 in Francia: Calais, Cherbourg, Brest, Bordeaux e Bayonne."}
{"id": "895966", "revid": "105911", "url": "https://it.wikipedia.org/wiki?curid=895966", "title": "Adriano Spatola", "text": "Biografia.\nAdriano Spatola nacque a Sappiane (\"Sapjane\" in Croato), una frazione dell'allora comune di Elsane nella Provincia di Fiume, dove il padre prestava servizio militare: il paesino \u00e8 oggi frazione di Mattuglie (\"Matulji\"), in Croazia.\nCon il suo progetto poetico totale si inser\u00ec a pieno titolo nel quadro delle vicende dell'avanguardia internazionale. Egli speriment\u00f2 nel modo pi\u00f9 completo la parola nel suo carattere effimero e nella sua totalit\u00e0. Il suo interesse, oltre a quello della poesia visuale, passa di esperienza in esperienza privilegiando il carattere indefinibile del suono.\nNel 1961 pubblic\u00f2 la sua prima raccolta di versi \"Le pietre e gli dei\" (Tamari, Bologna). L'anno successivo cre\u00f2 la rivista \"BAB ILU\", che usc\u00ec con due soli numeri. Dapprima impegnato a Bologna presso la redazione della rivista \"Il Mulino\", collabor\u00f2 successivamente a \"Il Verri\" e a \"Nuova Corrente\".\nDopo una prima fase di ricerca legata al surrealismo ed espressa pienamente nella stagione della rivista \"Malebolge\" (1964), la sua scrittura fu caratterizzata dalla concezione della poesia come fatto artistico visivo, gestuale, fonetico, direttamente connesso ad esperienze espressive diverse: arti visive, musica, teatro.\nPartecip\u00f2 giovanissimo al Gruppo 63.\nDopo una prima esperienza di narrativa con il romanzo \"L'obl\u00f2\" (Feltrinelli, 1964), si dedic\u00f2 interamente alla poesia in tutte le sue forme, praticando anche la poesia concreta e la poesia sonora. Le sue esperienze \"concrete\" si legarono a particolari composizioni astratte, denominate \"zeroglifici\", realizzate con collage di frammenti di lettere dell'alfabeto.\nA partire dal 1966 inizia la sua attivit\u00e0 di traduttore dal francese. Tra gli autori tradotti, Balzac, De Sade, Leduc, Aragon.\nNel 1968 fond\u00f2 a Torino, con il fratello Maurizio, le edizioni Geiger.\nSi trasfer\u00ec a Roma e assunse per breve tempo l'incarico di redattore della rivista \"Quindici\".\nNel 1969 pubblic\u00f2 il saggio \"Verso la poesia totale\" (Ed. Rumma, Salerno), che si impose immediatamente all'attenzione della critica. Ripubblicato nel 1979 (Ed. Paravia), costituisce ancora oggi uno dei pi\u00f9 interessanti testi teorici dell'area della sperimentazione poetica novecentesca.\nDeluso dall'esperienza romana di \"Quindici\", si trasfer\u00ec in Val d'Enza, a Mulino di Bazzano, dove, con la poetessa Giulia Niccolai, allora sua compagna, fond\u00f2 la rivista \"Tam Tam\" (1972), che divent\u00f2 ben presto un punto di riferimento internazionale per giovani artisti e scrittori. Parallelamente alla rivista, Spatola avvi\u00f2 altre agili iniziative editoriali esclusivamente dedicate alla poesia.\nNel 1979 con l'editore Ivano Burani fond\u00f2 \"Baobab\", una rivista sonora, pubblicata in audiocassetta, che recava il sottotitolo \"Informazioni fonetiche di poesia\".\nIn quegli anni, la vecchia amicizia con il poeta francese Julien Blaine lo port\u00f2 ad entrare nella redazione della rivista \"Doc(k)s\", di cui Blaine era fondatore e animatore. Nel 1981 divenne direttore di \"Cervo Volante\".\nDurante l'arco della sua vita, Spatola ha tenuto \"performance\" in numerosi festival internazionali di poesia sonora ed ha preso parte a rassegne di poesia visiva in ogni parte del mondo, partecipando anche alla Biennale di Venezia (1972) e alla Quadriennale di Roma (1986).\nNel 1996, in sua memoria, come fondatore delle edizioni, \u00e8 uscito il numero 10 di Geiger: un contenitore con opere di autori come Gianfranco Baruchello, Gianni Bertini, Julien Blaine, Antonino Bove, Arrigo Lora Totino, Maurizio Nannucci, Giulia Niccolai, Daniele Poletti, Edoardo Sanguineti, ed Emilio Villa.\nCitazioni.\nAmico del cantautore Francesco Guccini, viene da lui citato in due canzoni: la prima \u00e8 \"Bologna\" (Guccini usa il soprannome con cui era noto presso gli amici, \"Baudelaire\") e la seconda \"Scirocco\", sulla sua separazione dalla Niccolai."}
{"id": "895968", "revid": "1924342", "url": "https://it.wikipedia.org/wiki?curid=895968", "title": "Demon Days", "text": "Demon Days \u00e8 il secondo album in studio del gruppo musicale britannico Gorillaz, pubblicato il 20 maggio 2005 dalla Parlophone.\nIl disco ha debuttato alla prima posizione della Official Albums Chart, vendendo sei milioni di copie in tutto il mondo, e ha visto la partecipazione di molti artisti, tra cui De La Soul, Neneh Cherry, Martina Topley-Bird, Ike Turner, MF Doom e Dennis Hopper.\nDescrizione.\nAntefatti.\nLa principale fonte d'ispirazione per l'album \u00e8 nata in conseguenza a un viaggio in treno che Damon Albarn ha compiuto da Pechino fino alla Mongolia, dove lui (insieme alla partner e alla figlia, all'epoca di sei anni) ha trascorso un'intera giornata di viaggio in cui ha potuto vedere \u00abuna parte dimenticata della Cina. Fondamentalmente c'erano alberi morti, fin dove i miei occhi riuscivano a vedere\u00bb, ricorda Albarn. \u00abCiotole di polvere, terra smossa che rapidamente si trasformava in deserto. Ci sono piccole citt\u00e0-satellite nel mezzo di questi semi-deserti che sono assolutamente in ginocchio. E quel territorio era grosso come l'Europa. E poi ti svegli nella mattina con questo incubo che hai in testa e fuori vedi il cielo blu e una bellissima distesa di sabbia, che adesso sembra fantastica ma qualche milione di anni fa era stata probabilmente qualcosa di totalmente differente. E questo accadr\u00e0 su di noi durante il corso della nostra vita\u00bb.\nIl fumettista Jamie Hewlett era entusiasta dalla prospettiva di un secondo album dei Gorillaz, affermando, \"Andiamo a ripetere lo stesso processo, ma facciamolo meglio. Perch\u00e9 tutti pensavano che [i Gorillaz] fossero un espediente. Se lo fai ancora, non \u00e8 pi\u00f9 un espediente, e se funziona vuol dire che abbiamo dimostrato un punto. Ed immediatamente, tutti noi siamo emozionati.\nRegistrazione.\n\"Demon Days\" \u00e8 stato prodotto da Albarn insieme a Jason Cox, James Dring e Danger Mouse. Quest'ultimo in particolare ha ricordato di come ha imparato molto durante il lavoro svolto con Albarn all'album: "}
{"id": "895972", "revid": "767487", "url": "https://it.wikipedia.org/wiki?curid=895972", "title": "Valentin (film)", "text": "Valentin \u00e8 un film del 2002 diretto da Alejandro Agresti."}
{"id": "895976", "revid": "112946796", "url": "https://it.wikipedia.org/wiki?curid=895976", "title": "Giorgio Ferroni", "text": "Biografia.\nInizi\u00f2 a lavorare negli stabilimenti Cines in qualit\u00e0 di assistente di Gennaro Righelli (1932). Nell'immediato secondo dopoguerra diresse alcuni film legati al movimento neorealista (fra cui \"Pian delle stelle\" e \"Tombolo, paradiso nero\"). Durante la sua lunga carriera ha alternato produzioni di carattere documentaristico a produzioni cinematografiche tradizionali, spesso nell'ambito del cinema di genere (peplum, horror, western, storico, avventuroso, mitologico).\nNella seconda met\u00e0 degli anni sessanta ha usato anche lo pseudonimo di Jackson Calvin Padget, nome americanizzato come si usava per i western italiani di quel periodo."}
{"id": "895979", "revid": "1573940", "url": "https://it.wikipedia.org/wiki?curid=895979", "title": "Chiesa di San Giovanni Battista dei Fiorentini (Napoli)", "text": "La chiesa di San Giovanni Battista dei Fiorentini \u00e8 una chiesa monumentale di Napoli: originariamente ubicata nell'antico rione Carit\u00e0, fu demolita negli anni cinquanta e ricostruita al Vomero.\nSi ergeva presso l'antica via dei Fiorentini (il cui tracciato oggi \u00e8 assai ridotto rispetto all'originario) nell'area oggi occupata da palazzo Fernandez.\nStoria.\nLa chiesa di riferimento della numerosa comunit\u00e0 dei fiorentini ebbe un primo stanziamento nel XIII secolo, nella zona del porto vicino alla porta del Caputo (o dei Caputi).\nNel 1557 i Fiorentini si trasferirono nella chiesa di San Vincenzo. Questa chiesa fu fondata nel 1461 (anche se alcuni storici propongono date diverse, come il D'Aloe che riporta il 1418, e il canonico Galante, che riporta il 1448) da Isabella di Chiaromonte, regina di Napoli e moglie di Ferrante d'Aragona, e affidata ai frati domenicani. La regina commission\u00f2 anche un quadro di San Vincenzo Ferrer, uno dei pi\u00f9 gloriosi monaci dell'ordine domenicano. I fiorentini stanziatisi in questo edificio lo intitolarono a San Giovanni Battista.\nLa chiesa possedeva un piccolo porticato rinascimentale e una cupola priva di decorazioni e l'interno era abbellito da otto statue di apostoli collocate nei pilastri tra le cappelle laterali, sette della quali sono attribuite a Michelangelo Naccherino e alla sua bottega (una di queste \u00e8 opera di Francesco Cassano), mentre l'ottava \u00e8 stata scolpita da Pietro Bernini nel 1601; inoltre vi erano molti quadri dei toscani (come del resto erano sia il Naccherino che il Bernini) Giovanni Balducci e Marco Pino.\nFu ristrutturata nel 1580, nel 1624, dopo il terremoto del 1732 e infine nel 1845. Quest'ultimo restauro, realizzato dall'architetto Gaetano Fazzini, apport\u00f2 alla chiesa lo stile neoclassico, di moda in quel periodo, ma rimosse il porticato, impostando la facciata a bugne lisce.\nLa chiesa dei Fiorentini non fu inclusa nei lavori di ricostruzione fascista della zona della Corsea che si spinsero fin sotto l'edificio, che fu affiancato, alla fine degli anni trenta, dal nuovo palazzo Fernandez, storica sede della Standa, progettato da Ferdinando Chiaromonte.\nNel 1937 era stato presentato il progetto della seconda fase di ricostruzione dell'antico rione San Giuseppe che interessava la zona dei Guantai Nuovi. Stavolta la chiesa fu annoverata tra gli edifici da demolire e il cardinale Alessio Ascalesi, nello stesso anno, ne decret\u00f2 la chiusura, ma la guerra interruppe l'inizio dei lavori.\nDurante il prosieguo della lavori di costruzione del nuovo rione Carit\u00e0, promosso dalla giunta di Achille Lauro, il tempio tra il 1952 e il 1953 fu demolito con la giustificazione dei danni subiti per i bombardamenti su Napoli della seconda guerra mondiale: questa decisione caus\u00f2 la scomparsa dei resti della pittrice Artemisia Gentileschi, che era sepolta sotto una semplice lapide con l'epitaffio \"Heic Arthemisia\", ed anche dei resti di Bernardo Tanucci, il celebre statista toscano e ministro di Carlo III, che riposavano nell'ipogeo al centro della crociera. Poco prima della demolizione la chiesa sub\u00ec un crollo parziale. Nel 1950 la societ\u00e0 CERC aveva ottenuto l'autorizzazione per prelevare gli elementi architettonici degni di essere salvati.\nIn seguito a particolari ricerche storiche \u00e8 stato appurato che la chiesa non era stata minimamente toccata dalle bombe, ma che la persistenza del tempio comprometteva l'opera edilizia allora in svolgimento.\nIl palazzo Fernandez fu ampliato sul lato meridionale, occupando l'area della chiesa e in particolare il primo tratto della via dei Fiorentini, che fu inglobato nel cortile interno.\nLa nuova chiesa.\nLa chiesa fu ricostruita nel quartiere Arenella in via Pacio Bertini, vicino a piazza degli Artisti, e consacrata nel 1959 dal cardinale Alfonso Castaldo. A essa fu assegnata parte del patrimonio artistico del vecchio luogo di culto, in particolare nove quadri del XVI secolo del Pino e del Balducci. Le statue degli apostoli, invece, che erano state rimosse dalla chiesa dei Fiorentini nel 1942, per preservarle dai bombardamenti, furono portate alla basilica dell'Incoronata Madre del Buon Consiglio, a Capodimonte, e collocate sull'altare maggiore.\nL'altare \u00e8 adornato dal dipinto raffigurante il \"Battesimo di Cristo\", dipinto dallo stesso Marco Pino.\nDal 21 novembre 1997 la chiesa ospita le spoglie della Serva di Dio Angela Iacobellis, traslate dalla cappella cimiteriale di Napoli.\nNel 2000, all'apice della facciata \u00e8 stata collocata una nuova statua, raffigurante il Battista, opera di Alfredo Scotti, mentre nel 2008 l'intera facciata ha sub\u00ecto un rimaneggiamento."}
{"id": "895982", "revid": "201394", "url": "https://it.wikipedia.org/wiki?curid=895982", "title": "Roberta Faccani", "text": "Biografia.\nSi \u00e8 diplomata nel 1995 al Centro Europeo di Toscolano (C.E.T.) di Mogol, e all'inizio della sua carriera ha alternato l'attivit\u00e0 di cantautrice e attrice a quella di cantante live e tv per numerosi artisti italiani, tra cui Paola Turci, Ornella Vanoni, Adriano Celentano, Mario Lavezzi, Annalisa Minetti.\nNel 1990 si classifica seconda al Festival di Castrocaro\ned \u00e8 ospite al Festival Leone d\u2019Oro di Venezia.\nDal 1999 al 2000 interpreta a teatro il personaggio di Joanne nella versione italiana di \"Rent\", il pluripremiato musical di Broadway, dove viene notata dal maestro Pavarotti.\nI suoi fans di vecchia data la conoscono come \"Mata\" grazie al suo primo singolo da solista e autrice nel 2001, \"Rido\", scritto insieme ad Angela Baraldi e Livio Visentin, gi\u00e0 componente dei Lijao pubblicato sotto il nome appunto di Mata Faccani.\nDal 2002 al 2003 \u00e8 nel cast originale di \"Pinocchio il grande musical\", con le musiche dei Pooh e la regia di Saverio Marconi.\nDal 2004 al 2010 \u00e8 stata la voce dei Matia Bazar. Entra a far parte della formazione dopo aver partecipato ai provini annunciati per trovare la nuova cantante. Con loro incider\u00e0 tre album e un dvd live. Il debutto in pubblico con i Matia Bazar avviene al Festival di Sanremo 2005, con un brano di grande impatto dal titolo \"Grido d'amore\", che si classifica al terzo posto Categoria \"Gruppi\".\nNel 2007 debutta anche come compositrice nel musical \"Streghe, un musical magico\", di cui ha scritto musiche e liriche assieme a Stefano Calabrese.\nNel 2010 e nel 2011 interpreta a teatro il personaggio camaleontico della Regina di cuori in \"Alice nel Paese delle Meraviglie - Il musical\" riscuotendo consensi di critica e pubblico.\nNel 2012 esce il CD/DVD \"Un Po' Matt(I) Un Po' No (Controtempo Live Tour 20)\", omaggio ai Matia Bazar e anticipazione della sua nuova produzione discografica come cantautrice.\nNell'estate del 2013 esce il singolo \"Controtempo\", che anticipa l'album del debutto da solista dal titolo \"Stato di grazia\", di cui la Faccani scrive testi e musiche oltre a curarne la pre-produzione insieme a Giordano Tittarelli con cui fonda l'etichetta discografica \"Bandidos Records\" e apre la scuola per giovani artisti \"La fabbrica del cantante-attore\" a Castelplanio.\nDal 2013 al 2015 interpreta Lady Montecchi nell'opera moderna \"Romeo e Giulietta - Ama e cambia il mondo\" diretta da Giuliano Peparini e prodotta da David Zard, campione di incassi in tutti i teatri italiani e all'estero e con ben quattro repliche all'arena di Verona.\nIl 28 novembre 2014 canta in mondovisione in onore di Papa Francesco a San Giovanni in Laterano nella manifestazione \u201c\"terram in pacis\"\u201d con l\u2019orchestra diretta dal maestro Jacopo Sipari.\nNello stesso anno scrive \"La lupa\", il brano del ritorno discografico di Fiordaliso. Roberta ha anche scritto \"Lazio generazione\", brano per omaggiare la sua fede calcistica laziale e soprattutto il suo prozio Augusto Faccani, che \u00e8 stato capitano della squadra nonch\u00e9 uno dei pionieri biancocelesti. Nel 2016 esce il brano \"Questo amore proibito\" nella compilation \"Giulietta Loves Romeo\", duetto interpretato con Vittorio Matteucci e scritto insieme allo stesso Matteucci e Giordano Tittarelli.\nRoberta ha composto il brano \u201cIo mi amo\u201d per la collega di musical Silvia Querci. Scrive anche \u201cAnahera\u201d e \u201cTutto \u00e8 possibile\u201d, i due brani simbolo di \u201cAnahera\u201d.\nNel 2017, oltre a comporre nuovi brani tra cui \u201cNon sai il mio nome\u201d, viene scelta da Renato Zero per interpretare due ruoli: Vita e Morte, nello spettacolo Zerovskij, solo per amore. Spettacolo scritto dallo stesso Zero con Vincenzo Incenzo, dove canta e recita a fianco del grande artista romano interpretando il doppio ruolo di \"Morte e Vita\".\nPrende parte al progetto \"Audio Bazar Experience\" a fianco dei colleghi Audio 2 e Tony Esposito, in cui i tre artisti ripropongono le canzoni pi\u00f9 famose del repertorio Audio2, Esposito e Matia Bazar interagendo fra loro sul palco in due ore di concerto.\nIl 10 novembre 2017 \u00e8 uscito il suo terzo album da solista: \"Matrioska Italiana\", distribuito da Universal, che omaggia la musica e gli artisti italiani pi\u00f9 famosi in Russia con 11 cover pi\u00f9 3 inediti scritti dalla stessa Faccani tra cui il primo singolo e relativo video dal titolo \"L'altra met\u00e0 di me\".\nA febbraio 2018 \u00e8 uscito il secondo singolo estratto dal titolo \"Ventiquattrore\" e il relativo video dalla regia di Domenico Liguori e nello stesso mese \u00e8 tornata a vestire i panni di \"lady Montecchi\" nella nuova edizione di Romeo e Giulietta - Ama e cambia il mondo di Zard e Peparini.\nNel 2019 \u00e8 co-autrice del brano \"A quando l'amore\", l'inedito di Barbara Cola cantato per la prima volta alla finale della seconda edizione di \"Ora o mai pi\u00f9\".\nIl 4 e 5 aprile 2020 con l'inedito \"Quanta voglia di vita\" partecipa all'evento \"L'Italia in una stanza\", su invito di OA Plus e MEI, per la raccolta fondi destinata all'emergenza Coronavirus.\nDurante il Giugno 2020 arriva invece la collaborazione col gruppo metal degli Hania, da cui nasce \"Cuori in confusione\", brano estivo che si riveler\u00e0 un buon successo di pubblico."}
{"id": "895985", "revid": "124095720", "url": "https://it.wikipedia.org/wiki?curid=895985", "title": "Emanuela Falcetti", "text": "Biografia.\nEsordisce negli anni settanta con una trasmissione notturna in una radio libera dove afferma di conoscere radiofonicamente Renato Vallanzasca. Nel 1982 debutta alla Rai nella trasmissione \"Discoring\" di Gianni Boncompagni. Nel 1983 \u00e8 nel gruppo dei presentatori del Festival di Sanremo 1983.\nIscritta all'albo dei giornalisti come professionista dal 25 giugno 1982, lavora in Rai dove ha condotto per 19 anni il suo programma \"\", che andava in onda dal luned\u00ec al venerd\u00ec alle ore 06:13 in diretta radiofonica su Rai Radio Uno ed in diretta televisiva, dalle 06:43 anche su RaiNews24. Anche lei \u00e8 nel cast degli ospiti nel programma \"Le Amiche del Sabato\" su Rai 1 e nella trasmissione televisiva \"L'Italia sul 2\" su Rai 2. Talvolta \u00e8 stata ospite di \"Mattino Cinque\" su Canale 5.\nFino al giugno 2011 ha condotto la trasmissione \"Falcetti on the road\", in onda su Isoradio, il canale radiofonico tematico di infomobilit\u00e0 della RAI. Il 24 gennaio 2012 ha debuttato con la trasmissione \"\". Dal 15 settembre 2014 torna su Radio Uno con il programma pomeridiano \"Italia sotto inchiesta\"."}
{"id": "895986", "revid": "287204", "url": "https://it.wikipedia.org/wiki?curid=895986", "title": "Nicomaco Flaviano", "text": "Nicomaco Flaviano:"}
{"id": "895988", "revid": "37401", "url": "https://it.wikipedia.org/wiki?curid=895988", "title": "Salvatore Tomaselli", "text": "Studi\u00f2 semeiotica clinica sotto la scuola di Biagio Lauro, a Napoli. Nel 1865 gli venne assegnata la cattedra di Anatomia patologica presso l'Universit\u00e0 di Catania, dove insegn\u00f2 per quasi 50 anni e fu anche rettore.\nFu membro dell'Accademia Gioenia catanese per lo studio delle scienze naturali dal 1857 e fond\u00f2 la Clinica medica presso l'Ospedale Vittorio Emanuele. Studi\u00f2 la cirrosi epatica, la malaria e la brucellosi.\nVita e opere.\nFiglio di Mastro Antonio Tomaselli e di donna Rosa, quarto di sei figli, Salvatore Tomaselli fu avviato agli studi del Gymnasium e poi a quelli di medicina. Grazie alle sue doti di sintesi e prontezza d'apprendimento si laure\u00f2 a Catania a soli 22 anni. Si rec\u00f2 poi a Napoli presso il fratello maggiore, don Vincenzo Tomaselli che insegnava in un collegio, dove il Tomaselli segu\u00ec i corsi privati che erano nel pieno splendore all'epoca e si svolgevano in concorrenza con i corsi statali. Fu allievo di Biagio Lauro, il quale teneva lezioni private di medicina clinica presso l'Ospedale degli Incurabili. Ritornato in seguito a Catania, il professor Tomaselli si ciment\u00f2 nell'insegnamento e nel 1855 istitu\u00ec un corso privato di diagnostica presso l'Universit\u00e0 di Catania.\nSpos\u00f2 Maria Peratoner, di origine tedesca, dalla quale ebbe quattro figli (Antonio, Vincenzo, Rosa e Matilde). Gi\u00e0 a 26 anni, Tomaselli, ricopriva le pi\u00f9 illustri cariche del campo medico universitario, infatti era docente di Semeiotica al vecchio ospedale San Marco e poi nel 1865 ebbe l'incarico di insegnare Anatomia patologica. Pass\u00f2 poi a insegnare Patologia medica e divenne direttore della Clinica Medica, della quale pu\u00f2 essere considerato il fondatore. Le sue teorie innovative suscitarono parecchie critiche nell'ambiente accademico, per via delle idee conservatrici dei colleghi. Dal 1891 al 1895 fu Rettore Magnifico dell'Universit\u00e0 degli Studi di Catania (\"Siciliae Studium Generale\"), in questo periodo ricevette svariate onorificenze.\nContribu\u00ec agli studi sulla cirrosi epatica, sulla malaria e sulla febbre di Malta (da lui denominata \"febbre sudorale\"). Il grande merito di Salvatore Tomaselli fu per\u00f2 quello di aver introdotto il chinino (e suoi succedanei) nelle terapie contro la malaria (che venne donominata \"malattia del Tomaselli\" nel 1874 dall'Accademia Gioenia).\nIl professore Salvatore Tomaselli incaric\u00f2 inoltre l'architetto Carlo Sada (l'autore del teatro \"Massimo Bellini\" di Catania) della costruzione della palazzina che porta il suo nome in viale Regina Margherita e piazza Roma. Le iniziali S.T. decorano il portone principale.\nRiconoscimenti e citazioni.\nIl 1\u00ba marzo 1997 gli eredi del Tomaselli donarono un busto bronzeo al comune di Nicolosi durante una solenne cerimonia civile."}
{"id": "895989", "revid": "125063894", "url": "https://it.wikipedia.org/wiki?curid=895989", "title": "Chiesa abbaziale di Santa Maria Assunta", "text": "La chiesa abbaziale di Santa Maria Assunta \u00e8 un importante luogo di culto cattolico della Spezia, gi\u00e0 procattedrale dal 1929 al 1975, che sorge nel centro storico cittadino, in piazza Giulio Beverini.\nStoria.\nLe origini e le guerre.\nPur non esistendo dati o documenti che attestino l'anno della sua fondazione (forse il 1271), la storia della chiesa di Santa Maria Assunta \u00e8 strettamente legata alla storia della citt\u00e0 della Spezia. \n&lt;br&gt;Alla data in cui l'edificio Simone Boccanegra, nell'anno 1343 sede della Podesteria (generatasi da quella di Carpena) con vicariato su buona parte della riviera di Levante.\nL'8 giugno 1371 venne siglato l'accordo tra i sinadaci delle due Podesterie per deciderne la fusione sotto il consenso genovese, proprio all'interno della chiesa di Santa Maria Assunta. A questa data dunque, il santuario religioso gi\u00e0 esisteva, ma non era ancora sede parrocchiale in quanto era una pertinenza dell'antica chiesa di Marinasco; la diventer\u00e0 nel 1434.\nIn questo periodo di cruente guerre, l'edificio religioso viene abbattuto nel 1436, nel timore che il famoso condottiero Niccol\u00f2 Piccinino, al servizio del duca di Milano in guerra contro Genova, possa servirsene come avamposto per assaltare le mura cittadine. \nInfatti il percorso delle antiche mura formava una cinta rettangolare che scendeva dal castello San Giorgio verso l'attuale via Biassa e, seguendo l'odierna via Colombo e passando per la via Sapri, ripiegava verso la chiesa dei Santi Giovanni e Agostino risalendo verso il forte; la cinta muraria quindi escludeva completamente l'edificio della chiesa di Santa Maria Assunta che rimaneva cos\u00ec completamente esposto alle truppe viscontee.\nNel 1443 la chiesa viene ricostruita nello stesso luogo, ma all'interno della cinta difensiva opportunamente ampliata, e viene consacrata nel 1471. La nuova pianta della chiesa \u00e8 a croce latina, suddivisa in tre navate da sei colonne a rocchi di marmo bianco di Carrara in stile tardo gotico, con volte a crociera, archi a sesto acuto, i muri decorati a fasce bianche e nere e con un rosone\ncentrale, (che \u00e8 tuttora presente). \nI lavori tuttavia terminano solo nel 1550 con la definitiva realizzazione di una facciata rinascimentale in arenaria di Biassa.\nDal 12 ottobre 1685 la parrocchia \u00e8 elevata a rango di Prevostura e il Rettore assume il titolo di prevosto. Nel 1712, viene innalzata a \"collegiata semplice\" con bolla papale di Clemente X e dotata di un \"Capitolo collegiale\", cio\u00e8 una comunit\u00e0 di sacerdoti in servizio per le necessit\u00e0 religiose.\nNel 1734 viene ulteriormente insignita del titolo di \"Collegiata insigne abbaziale\" e il suo parroco assume il titolo di abate che conserva tuttora.\nNel corso degli anni e dei diversi abati che si sono susseguiti sono stati voluti e realizzate opere e restauri che hanno segnato modifiche anche importanti alle strutture esterna ed interna dell'edificio.\nLa Chiesa di Santa Maria Assunta \u00e8 censita nel \"Catalogo Generale dei Beni Culturali Italiani\".\nL'abate Domenico Battolla.\nTra il 1850 e il 1884 la chiesa \u00e8 retta da una figura di grande rilievo, l'abate Domenico Battolla al quale si devono la chiamata alla Spezia dei primi salesiani e delle madri pie franzoniane, come pure l'istituzione, il 14 maggio 1858, della Conferenza di san Vincenzo de' Paoli.\nNel 1864 dispone il trasferimento dell'icona della Madonna della Neve, dall'omonimo oratorio sulle rive del torrente Lagora alla cappella del SS. Sacramento in Santa Maria, a seguito di un'inondazione. Questa icona, molto venerata dagli spezzini, rimane custodita in Santa Maria fino al 1881, data in cui viene consegnata ai salesiani nel nuovo tempio di N.S. della Neve.\nFra il 1860 e il 1872 fa eseguire alcuni importanti lavori di restauro.\nL'abate Nicol\u00f2 Filippini.\n\u00c8 grazie al nuovo abate che vengono eseguite le pi\u00f9 importanti e radicali opere di trasformazione esterne ed interne del tempio. Nel 1927 l'architetto spezzino Franco Oliva progetta la nuova facciata della chiesa che, \nNel 1927, papa Pio XI istituisce la nuova diocesi della Spezia-Sarzana-Brugnato che diviene cos\u00ec sede episcopale. In attesa che sia costruita una nuova cattedrale, il 19 marzo 1929, Santa Maria \u00e8 elevata a procattedrale della nuova diocesi.\nL'abate Giovanni Battista Cafferata.\nNel 1935 fa eseguire i lavori di demolizione dell'antico campanile risalente al Cinquecento, di Simone da Pistoia, che ospitava l'antica e celebre campana chiamata affettuosamente dagli spezzini \"Lavez\u00e0a\" (in spezzino \"paiolo\"), che ogni mezzogiorno suonava segnando la sospensione del lavoro per recarsi a casa per il pranzo.\nDurante la seconda guerra mondiale e il dopoguerra.\nIl 19 aprile 1943, durante uno dei pi\u00f9 devastanti bombardamenti che colpirono la citt\u00e0 nel secondo conflitto mondiale, l'edificio religioso viene distrutto quasi completamente. Si salva soltanto il campanile e parte del presbiterio con le due colonne ad esso prospicienti che risultano pertanto essere le uniche due \"originali\" ancora esistenti ai giorni nostri.Dopo l'armistizio e la cessazione delle ostilit\u00e0, la chiesa venne ricostruita e ampliata con un ulteriore allungamento delle navate in direzione della piazza Beverini. La ricostruzione della facciata viene affidata nuovamente a Franco Oliva che propone e realizza una moderna soluzione architettonica che ricorda le vecchie forme ormai andate perdute, nella dicromia delle fasce bianche e nere, la decorazione tipica dello stile gotico genovese.\nIl 20 novembre 1954, durante l'Anno Mariano solennemente dichiarato da papa Pio XII per ricordare la proclamazione del dogma dell'Immacolata Concezione, il vescovo della Spezia, monsignor Giuseppe Stella, celebra il rito di consacrazione della ricostruita chiesa di Santa Maria Assunta. La messa \u00e8 celebrata dall'abate Cafferata in presenza di tutto il seminario e con l'esecuzione di una messa a quattro voci composta dal maestro Domenico Cortopassi.\nL'8 dicembre 1954 il vescovo Stella rinnova la consacrazione della Spezia e della sua Diocesi al Cuore Immacolato di Maria.\nL'abate Antonio Mori.\nA fine anni cinquanta il nuovo abate Mori, colloca in un'apposita cappella, il crocifisso ligneo datato tra il 1460 e il 1480, al quale la comunit\u00e0 spezzina \u00e8 stretta da particolare venerazione, poich\u00e9 ritenuto miracoloso e legato ad alcune grazie concesse in momenti difficili della storia spezzina.\nL'abate Giacinto Bertonelli.\nSar\u00e0 l'abate Bertonelli ad adottare le nuove direttive del Concilio Vaticano II facendo realizzare dall'ingegner Ferdinando Carrozzi un'attenta opera di risistemazione dell'interno del tempio. \n&lt;br&gt;Viene spostato l'altare maggiore verso il fondo del coro, trasformandolo in cattedra vescovile.\nInoltre viene collocata una nuova \"mensa sacra\", scolpita in un unico blocco di marmo da Ferruccio Vezzoni da Pietrasanta, che raffigura su un lato temi dell'Antico e Nuovo Testamento e sull'altro il Concilio Vaticano II (consacrata l'8 settembre 1969).\nL'abate Dino Viviani e la nuova cattedrale.\nPer iniziativa dell'abate Viviani l'antico pulpito viene collocato come ambone nel presbiterio.\nNel 1975 viene inaugurata la nuova cattedrale di Cristo Re dei Secoli, eretta nella zona ricavata dallo sbancamento del colle dei Cappuccini; la chiesa di Santa Maria perde cos\u00ec il suo ruolo di procattedrale.\nImportanti lavori di restauro sono compiuti sotto la guida dell'abate monsignor Ilvo Corniglia.\nIl 22 gennaio 2012, l'allora vescovo Francesco Moraglia istituisce nell'antistante Cappella del SS. Crocifisso la sede dell'Adorazione Eucaristica Perpetua della diocesi.\nDescrizione.\nLa chiesa \u00e8 divisa in ampie navate scandite da colonne e due navate minori, che confluiscono nelle due cappelle sopraelevate, che affiancano il presbiterio: la cappella della Misericordia a destra, quella dell'Immacolata a sinistra. Nella parte destra inoltre \u00e8 situata la cappella del Sacro Cuore mentre in quella sinistra le altre due cappelle del Crocifisso e di San Giuseppe (che \u00e8 anche il patrono della citt\u00e0).\nLa copertura del tempio \u00e8 a volta con costoloni in pietra grigia su intonaco giallo chiaro.\nSulle pareti sono esposte numerose opere d'arte provenienti dalle chiese soppresse e demolite tra la fine dell'Ottocento e i primi anni del Novecento per dare spazio alla \"nuova citt\u00e0\" e alla sua viabilit\u00e0 (come la \"chiesa di Sant'Antonio\" che sorgeva nei pressi dell'attuale sede della Banca d'Italia) oppure perch\u00e9 comprese all'interno del perimetro del costruendo arsenale militare (come il \"convento di San Francesco\").\nDal refettorio del convento infatti proviene la grande tela (datata 1642) rappresentante la Moltiplicazione dei pani e dei pesci di Giovan Battista Casone (1609-1681), collocata nella controfacciata.\nNella parte sinistra \u00e8 esposta l'Annunciazione del genovese Andrea Semino, dipinto che risale alla fine del Cinquecento. Inoltre vi sono altre importanti opere:\nLe cappelle.\nL'opera pi\u00f9 importante della cappella \u00e8 il prezioso Crocifisso in legno intagliato denominato \"il Venerabile\", opera di un anonimo scultore piemontese della seconda met\u00e0 del XV secolo. La recente opera di restauro del Venerabile ha restituito alla scultura l'aspetto originario mostrando tutta la drammaticit\u00e0 della Crocifissione espressa dal volto contratto e dalla posizione inarcata del corpo di Ges\u00f9. All'ingresso della cappella \u00e8 posta un'acquasantiera da poco restaurata risalente alla fine del XV secolo con lavorazioni a scanalature.\nLa facciata e i portali.\nL'antica facciata barocca, ripartita da lesene, era a salienti con timpano centrale, modanature curvilinee ai lati e rosone marmoreo. I tre portali di accesso erano sormontati da lunette marmoree. \nLa facciata originaria \u00e8 andata distrutta nel corso dell'ultima guerra ed \u00e8 stata ricostruita nel dopoguerra con una nuova facciata a cinque campiture di cui le tre centrali sono a salienti. Il paramento \u00e8 a fasce orizzontali di marmi colorati ed un oculo strombato centrale in luogo dell'antico rosone marmoreo.\n&lt;br&gt;Sopra i tre strombati portali d'ingresso sono collocate altrettante lunette in marmo, opera di Angiolo Del Santo, che da sinistra a destra raffigurano rispettivamente: \"Il trasporto delle spoglie di san Terenzio di Luni\", l\"'Assunzione di Maria\", \"San Venerio che scaccia il drago\".\nIl portale bronzeo centrale della chiesa ha preso il nome di \"Porta della Misericordia\". Opera dello scultore Guglielmo Carro, dopo una lunga gestazione \u00e8 stato inaugurato nel 1999 ed \u00e8 composto da otto pannelli a bassorilievo che raffigurano le sette opere di misericordia e Papa Giovanni Paolo II in preghiera.\nOrgano a canne.\nL'organo a canne della chiesa \u00e8 stato costruito nel 1932 dalla ditta organaria milanese Balbiani Vegezzi-Bossi nel 1932 ed in seguito pi\u00f9 volte modificato e restaurato.\nLo strumento, a trasmissione elettrica, ha due tastiere di 61 note ciascuna ed una pedaliera concavo-radiale di 32."}
{"id": "895991", "revid": "33751", "url": "https://it.wikipedia.org/wiki?curid=895991", "title": "Roberto D'Aversa", "text": "Carriera.\nGiocatore.\nNato a Stoccarda in Germania da genitori abruzzesi rientrati a Pescara nel 1978, inizia a giocare a calcio nel settore giovanile della dove era schierato come attaccante. Durante la stagione 1990-91 viene prelevato dal , club con il quale ottiene il suo primo contratto da professionista nel 1994, pur senza essere mai utilizzato in campionato; nel 1995 viene girato al in Serie C1 dove gioca nella stagione successiva 30 incontri segnando due gol.\nNel 1996 passa al . Con biancorossi rimane fino al 1999, salvo una breve parentesi in prestito al Casarano in Serie C1, dal gennaio al giugno 1997. \u00c8 con i brianzoli che D'Aversa esordisce in Serie B nel settembre del 1997, categoria nella quale gioca con la squadra lombarda 40 partite, segnando 5 gol.\nDopo altre quattro stagioni di militanza tra i cadetti (116 partite e 9 gol tra Cosenza, , Sampdoria e ), arriva il debutto in Serie A con la maglia dell'esordiente assoluta , squadra nella quale, nella stagione 2003-2004 gioca 29 partite realizzando un gol. L'esordio in Serie A \u00e8 avvenuto il 31 agosto 2003 in Perugia-Siena (2-2).\nNell'estate del 2004 \u00e8 tra i calciatori coinvolti in un'inchiesta federale riguardante l'attivit\u00e0 di scommesse di alcuni calciatori sulle partite del campionato italiano. A conclusione di quell'inchiesta, la C.A.F. inflisse a \"Roberto D\u2019Aversa, calciatore tesserato all\u2019epoca dei fatti con la societ\u00e0 A.C. SIENA S.p.A., [risultato correo] della violazione dell'art.1, comma 1, (violazione dei principi di lealt\u00e0, correttezza e probit\u00e0) e dell\u2019art. 5 (divieto di effettuare scommesse) del C.G.S.\" \"la sanzione della squalifica di mesi 6 per violazione degli artt. 5 e 1 comma 1 c.g.s. a seguito di deferimento del Procuratore Federale (Delibera Commissione Disciplinare presso la Lega Nazionale Professionisti - Com. Uff. n. 30 del 25.8.2004), insieme ad altri giocatori. Nonostante tale ignominia, la societ\u00e0 A.C. SIENA S.p.A. gli conferm\u00f2 il contratto e nella stagione 2004-2005 fu nuovamente in campo, giocando 18 volte con la maglia bianconera.\nNel gennaio del 2007 lascia, dopo quattro stagioni tutte disputate nella massima serie, la formazione toscana e passa al , sempre in Serie A, dove per\u00f2 retrocede, restando nella formazione peloritana anche nella successiva stagione tra i cadetti.\nAl termine del campionato 2007-2008, con il fallimento del , lui ottiene la rescissione del contratto ed il 9 settembre firma per il , squadra che milita tra i cadetti, mentre il 28 gennaio 2009 si accasa, sempre in B, al allenato da Alessandro Costacurta. Mette a segno la sua prima ed unica rete in biancorosso nella partita casalinga contro l'Albinoleffe che i virgiliani vincono per 1-0.\nScaduto il contratto, il 5 settembre 2009 lui pass\u00f2 al , compagine pugliese neopromossa in Serie B, ma durante la sessione invernale del calciomercato cambia ancora casacca trasferendosi (il 22 gennaio 2010) alla Triestina che lo acquista a titolo definitivo. Con i giuliani timbra 14 presenze in un campionato che si conclude con un'amara retrocessione in C1. Nella stagione successiva, all'et\u00e0 di 35 anni, riparte dalla Virtus Lanciano, squadra militante nel girone B di Prima Divisione, con cui ottiene la promozione in Serie B e la salvezza nel campionato successivo, da capitano.\nAllenatore.\nVirtus Lanciano.\nDal 2013 diventa responsabile dell'area tecnica della Virtus Lanciano. Il 24 giugno 2014 firma il contratto come allenatore della societ\u00e0 frentana. La stagione 2014-15 si conclude con la squadra salva, al quattordicesimo posto.\nIl 30 gennaio 2016 viene esonerato a seguito della sconfitta casalinga contro il (0-3) con la squadra frentana al penultimo posto in classifica in Serie B.\nParma.\nIl 3 dicembre 2016 subentra sulla panchina del , al posto di Stefano Morrone che aveva preso l\"interim\" dell'esonerato Luigi Apolloni. Il 17 giugno 2017 ottiene la promozione in Serie B con la squadra emiliana, dopo aver disputato e vinto la finale play-off contro l'Alessandria.\nViene confermato sulla panchina ducale anche nella stagione di Serie B 2017-2018. Il 18 maggio 2018, in seguito alla vittoria esterna per 2-0 contro lo Spezia all\u2019ultima giornata, raggiunge con il Parma la promozione diretta in Serie A, avendo ottenuto la seconda posizione in classifica alle spalle dell\u2019Empoli. Rimane alla guida tecnica degli emiliani per altre due stagioni, ottenendo un quattordicesimo posto al suo debutto da allenatore in Serie A e un undicesimo posto nella stagione successiva. Il 23 agosto 2020 viene sollevato dall'incarico.\nIl 7 gennaio 2021 viene richiamato sulla panchina del , in sostituzione dell'esonerato Fabio Liverani. con il team in terz'ultimo posto. Non riesce a risollevare le sorti del club che retrocede in Serie B con quattro giornate d'anticipo arrivando poi ultimo in classifica; D\u2019Aversa in questa stagione ha messo insieme 1 sola vittoria, 5 pareggi e ben 16 sconfitte. Il 24 maggio, dopo la fine del campionato, viene ufficializzato il suo esonero.\nSampdoria.\nIl 4 luglio dello stesso anno viene ingaggiato dalla , con cui firma un contratto di due stagioni. Esordisce sulla panchina blucerchiata il 16 agosto, in occasione della vittoria nei trentaduesimi di finale di Coppa Italia, per 3-2, contro l'. Ottiene la prima vittoria in campionato alla quarta giornata in casa dell', per 3-0. Il 10 dicembre disputa il suo primo derby sulla panchina blucerchiata, vincendolo in casa del per 3-1. Il 17 gennaio 2022 la societ\u00e0 blucerchiata decide di esonerarlo, vista la situazione di classifica che vedeva i blucerchiati al 16\u00b0 posto, a soli 4 punti dalla zona retrocessione.\nStatistiche.\nStatistiche da allenatore.\n\"Statistiche aggiornate al 15 gennaio 2022.\""}
{"id": "895995", "revid": "256896", "url": "https://it.wikipedia.org/wiki?curid=895995", "title": "Festa di Sant\u2019Andrea (Pescara)", "text": ""}
{"id": "895997", "revid": "187", "url": "https://it.wikipedia.org/wiki?curid=895997", "title": "Fu Manchu A.S.3 \u2013 Operazione tigre", "text": ""}
{"id": "895998", "revid": "12714878", "url": "https://it.wikipedia.org/wiki?curid=895998", "title": "Chiesa di Santa Maria Maddalena (Napoli)", "text": ""}
{"id": "896003", "revid": "187", "url": "https://it.wikipedia.org/wiki?curid=896003", "title": "A notti \u00e8 fatta dinnu\u2026", "text": ""}
{"id": "896004", "revid": "187", "url": "https://it.wikipedia.org/wiki?curid=896004", "title": "La moglie in bianco\u2026 l'amante al pepe", "text": ""}
{"id": "896009", "revid": "115482088", "url": "https://it.wikipedia.org/wiki?curid=896009", "title": "Trouble (Whitesnake)", "text": "Trouble \u00e8 il primo album in studio del gruppo musicale britannico Whitesnake, pubblicato nell'ottobre del 1978 dalla EMI.\nIl disco.\nLe registrazioni dell'album si svolsero durante l'estate del 1978 al Central Recorders Studio di Londra. Il disco venne completato in soli dieci giorni con il produttore Martin Birch.\nIl cantante David Coverdale ha dichiarato che una delle motivazioni per cui l'album venne chiamato \"Trouble\" era dovuta alla nascita della sua prima figlia durante le registrazioni del disco.\nL'album \u00e8 stato rimasterizzato nel 2006 con l'aggiunta di quattro tracce bonus provenienti dall'EP di debutto del gruppo, \"Snakebite\"."}
{"id": "896011", "revid": "767487", "url": "https://it.wikipedia.org/wiki?curid=896011", "title": "Ready an' Willing", "text": "Ready an' Willing \u00e8 il terzo album in studio del gruppo musicale britannico Whitesnake, pubblicato nel maggio del 1980 dalla EMI.\nIl disco.\nFu il primo album registrato con il batterista Ian Paice, unitosi al gruppo durante il tour promozionale di \"Lovehunter\". Paice ritrov\u00f2 i suoi ex compagni David Coverdale e Jon Lord, portando cos\u00ec a tre il numero di ex componenti dei Deep Purple presenti negli Whitesnake.\nLa traccia \"Fool for Your Loving\" era stata in origine scritta da David Coverdale e Micky Moody per la leggenda del blues B.B. King, tuttavia la coppia decise poi di tenere il brano per gli Whitesnake.\nL'album contiene anche la canzone \"Blindman\", originariamente inclusa nel primo disco solista di Coverdale."}
{"id": "896012", "revid": "1005847", "url": "https://it.wikipedia.org/wiki?curid=896012", "title": "Angelo Majorana Calatabiano", "text": "Biografia.\nOriginario di Militello in Val di Catania era figlio di Salvatore Majorana Calatabiano, senatore del Regno e Ministro, e fratello di Giuseppe, Dante e Quirino, tutti docenti universitari ed i primi due anche Rettori dell'ateneo. Il famoso fisico teorico Ettore Majorana era il figlio del minore degli eredi del \"senatore\" Salvatore, l'ingegnere Fabio Massimo. La famiglia Majorana era, insieme alla famiglia dei Carnazza, quella che dominava la vita politica e culturale catanese e della provincia etnea.\nCarriera accademica.\nSi laure\u00f2 presso l'Universit\u00e0 di Roma all'et\u00e0 di 16 anni e l'anno successivo (nel 1883) consegu\u00ec la libera docenza in Diritto Costituzionale presso l'Universit\u00e0 di Catania. Nel 1887 vinse il concorso di professore straordinario e nel 1899 venne promosso a professore ordinario di Diritto Costituzionale, cattedra che conserv\u00f2 fino alla morte. Fu inoltre Rettore dell'Universit\u00e0 etnea nel 1895-96.\nCarriera politica.\nDopo la carriera politica cittadina, come consigliere comunale, assessore alle finanze e pro-sindaco, nel 1897 fu eletto alla Camera dei deputati e da allora fu sempre rieletto. Nel 1903 entr\u00f2 nel Governo Giolitti II con l'incarico di sottosegretario alle finanze. L'anno successivo, a soli 38 anni, venne nominato Ministro delle finanze. Conserv\u00f2 tale carica anche nei governi Tittoni e Fortis I, fino al 1906. Nel Governo Giolitti III rientra con l'incarico di Ministro del tesoro al quale si aggiunse l\"'interim\" di quello delle finanze. Durante tale ministero, var\u00f2 la conversione della rendita, che riscosse il plauso degli economisti e di molti politici.\nNel 1907 una prima malattia lo costrinse a dimettersi quando era al culmine della carriera: molti infatti lo vedevano come possibile Presidente del Consiglio. Mor\u00ec il 9 febbraio 1910 a soli 44 anni."}
{"id": "896014", "revid": "1762097", "url": "https://it.wikipedia.org/wiki?curid=896014", "title": "Angelo Majorana", "text": "Biografia.\nSecondogenito di Dante e Sara Amato (1884\u20131968), fratello di Salvatore (1905\u20131990), Vittoria e Claudio, cugino di Ettore di cui era quattro anni pi\u00f9 piccolo, appartenne alla famiglia dei Majorana Calatabiano. Nel 1919 la famiglia si trasfer\u00ec a Roma: Majorana studi\u00f2 medicina all'Universit\u00e0 degli Studi di Roma \"La Sapienza\", frequentando la clinica medica diretta da Cesare Frugoni e seguendo le lezioni di psicologia di Ferruccio Banissoni e di Mario Ponzo e in particolare quelle di neuropsichiatria infantile di Sante De Sanctis; si laure\u00f2 nel 1936. Due anni pi\u00f9 tardi, nel 1938, divenne assistente presso l'istituto di farmacologia sperimentale diretto da Pietro Di Mattei, entrando poi all'ospedale psichiatrico di Santa Maria della Piet\u00e0 dove conobbe Ugo Cerletti, con il quale si specializz\u00f2 in neuropsichiatria.\nDi orientamento liberale, con lo scoppio della seconda guerra mondiale pass\u00f2 due anni in Jugoslavia come ufficiale medico, tornando nel 1942 a Roma per coordinare il cosiddetto reparto di segregazione \u2014 che si occupava di casi neuropsichiatrici \u2014 dell'ospedale militare del Celio; lo svolgimento di tali incarichi gli valsero qualche anno pi\u00f9 tardi il conferimento della croce al merito di guerra.\nA Catania nel 1947 fond\u00f2, dirigendola per tutta la vita, la casa di cura \"Villa L'Ulivo\" per malattie nervose, che negli anni settanta assunse la denominazione attuale di \"Carmide\", nome ispirato dall'omonimo dialogo platonico. Nel 1949 torn\u00f2 a Roma e riprese i contatti con l'istituto di psicologia di Ponzo, allora sede del comitato nazionale per il coordinamento dei metodi di ricerca in psichiatria e psicologia, del quale divenne segretario, effettuando ricerche sui ratti grazie alle precedenti esperienze di laboratorio. In quegli anni partecip\u00f2 \u2014 in veste di rappresentante dell'Universit\u00e0 degli Studi di Catania \u2014 ai gruppi di lavoro dell'istituto nazionale di psicologia del Consiglio Nazionale delle Ricerche. Nel 1952 divenne professore incaricato di psicologia alla facolt\u00e0 di lettere e filosofia dell'Universit\u00e0 di Catania, sostituendovi Fabio Metelli, il quale aveva insistito affinch\u00e9 Majorana prendesse il suo posto. Fondatore dell'istituto di psicologia universitario grazie ai finanziamenti del CNR, nel 1955 ottenne la libera docenza in clinica psichiatrica e fond\u00f2 e diresse fino al 1985 la scuola magistrale ortofrenica regionale (SMOR) per la formazione degli insegnanti abilitati al recupero dell'handicap.\nNel 1956 coadiuv\u00f2 Gastone Canziani nella fondazione della rivista scientifica \"Rassegna di psicologia generale e clinica\" e di cui divent\u00f2 redattore capo; Majorana vedeva proprio nella branca clinica quel cambiamento necessario che faceva uscire la psicologia dal ristretto ambito sperimentale del laboratorio per estenderla a tutte le applicazioni concernenti il comportamento umano. Anche per via di questa visione, venne invitato da Agostino Gemelli al primo convegno di psicologia clinica che si tenne a Milano nello stesso anno.\nNel 1957 ottenne una borsa di studio della durata di sei mesi all'interno del programma Fulbright all'Universit\u00e0 Columbia di New York, dove frequent\u00f2 il laboratorio di psicologia della clinica psichiatrica. Nel 1958 l'Universit\u00e0 di Catania gli affid\u00f2 la libera docenza in psicologia. Con l'istituzione del primo corso di laurea in psicologia alla facolt\u00e0 di magistero dell'Universit\u00e0 La Sapienza di Roma, nel 1973 gli venne assegnata la cattedra di psicologia fisiologica. Nel 1977 venne richiamato dall'Universit\u00e0 di Catania, che lo nomin\u00f2 professore ordinario di psicologia alla facolt\u00e0 di scienze politiche \u2014 incarico che mantenne fino al pensionamento avvenuto nel 1985 \u2014 e di psicologia generale alla scuola di specializzazione in neurologia alla facolt\u00e0 di medicina dello stesso ateneo.\nIl funerale si \u00e8 tenuto presso la cattedrale di Sant'Agata."}
{"id": "896018", "revid": "198277", "url": "https://it.wikipedia.org/wiki?curid=896018", "title": "Stefan Reuter", "text": "Caratteristiche tecniche.\nGrazie a caratteristiche quali forza, velocit\u00e0 e recupero sull'avversario, rese al meglio soprattutto come terzino fluidificante, o in alternativa come esterno di centrocampo, in entrambi i casi sulla fascia destra. Ricopr\u00ec all'occorrenza anche le posizioni di difensore centrale e libero, quest'ultimo il suo ruolo originario, e pi\u00f9 raramente (e con minor successo) di mediano.\nCarriera.\nGiocatore.\nClub.\nCresciuto calcisticamente nella formazione locale del TSV 1860 Dinkelsb\u00fchl, si trasfer\u00ec nel 1982 nelle giovanili del , e dopo aver compiuto diciotto anni come richiedevano i regolamenti della Federazione tedesca, esord\u00ec nel 1984 nella prima squadra che disputava la Zweite Bundesliga. Rimase a Norimberga fino al 1988, conquistando nel 1985 la promozione nella Bundesliga e nell'ultimo anno la qualificazione alla Coppa UEFA, totalizzando complessivamente con il \"Club\" 100 presenze e 10 gol in campionato.\nSi trasfer\u00ec quindi al . In Baviera gioc\u00f2 dalla stagione 1988-1989 al 1990-1991, con la conquista di due titoli nazionali e di una Supercoppa di Germania (1990), concludendo il suo triennio ai \"Roten\" con 95 presenze e 4 gol.\nNella stagione 1991-1992 approd\u00f2 in Italia, acquistato dalla per 4,6 miliardi di lire, assieme al compagno di squadra J\u00fcrgen Kohler. A differenza di quest'ultimo, il quale diverr\u00e0 uno dei punti fermi dei bianconeri nella prima met\u00e0 degli anni 1990, Reuter mostr\u00f2 a Torino un rendimento incostante, a causa di vari infortuni nonch\u00e9 incomprensioni tattiche con l'allenatore Giovanni Trapattoni (il quale ne snatur\u00f2 le qualit\u00e0 preferendo impiegarlo in mediana), facendo s\u00ec che non proseguisse oltre questa unica stagione la sua esperienza in Serie A, dove disput\u00f2 28 partite.\nTorn\u00f2 allora in Germania, stavolta al in cui milit\u00f2 per il resto della sua carriera. Dalla stagione 1992-1993 fino al ritiro, avvenuto al termine del campionato 2003-2004, gioc\u00f2 in maglia giallonera 307 incontri segnando 11 gol nella Bundesliga, che vinse in tre occasioni (1994-1995, 1995-1996 e 2001-2002). In campo internazionale prese parte anche alle affermazioni della squadra nel 1997 in Champions League e Coppa Intercontinentale.\nNazionale.\nCon la nazionale tedesca partecip\u00f2 ai Mondiali di e , e agli Europei di e , vincendo nelle rispettive edizioni del 1990 e del 1996 e piazzandosi al secondo posto nel 1992. Con le maglie di Germania Ovest prima e Germania poi, totalizz\u00f2 69 presenze e 2 gol tra il 1987 e il 1998. Vinse inoltre con la rappresentativa tedesco-occidentale Under-16 gli Europei di categoria nel 1984.\nDirigente.\nDopo la conclusione dell'attivit\u00e0 agonistica, Reuter rimase dal 2004 al 2005 al Borussia Dortmund come assistente della dirigenza nel settore marketing. Dal 2006 al 2009 ricopr\u00ec poi la carica di direttore sportivo nel . Dal 2012 \u00e8 dirigente dell'."}
{"id": "896022", "revid": "729019", "url": "https://it.wikipedia.org/wiki?curid=896022", "title": "Norman Schwarzkopf", "text": "Biografia.\nFiglio del militare di carriera Herbert Norman Schwarzkopf Senior, il suo rapporto col Golfo Persico comincia molto presto. A 12 anni, nel 1946, si sposta infatti con la famiglia a Teheran, dove suo padre \u00e8 coinvolto nell'Operazione Ajax e fa parte della gendarmeria dello sci\u00e0 Mohammad Reza Pahlavi. Dopo aver frequentato le scuole superiori a Teheran e successivamente a Ginevra, Schwarzkopf torna negli Stati Uniti e si iscrive all'accademia militare di Valley Forge, in Pennsylvania, per poi completare gli studi a West Point, dove si laurea nel 1956 in ingegneria meccanica.\nNel 1960 \u00e8 a Berlino con la Sesta divisione di Fanteria e vi rimane fino a poche settimane prima della costruzione del muro. Nel 1965 lo troviamo in Vietnam come addestratore, e in quel periodo viene promosso da capitano a maggiore. Nel 1968 diventa tenente colonnello e nello stesso anno sposa Brenda Holsinger, dalla quale avr\u00e0 tre figli: Cynthia, Jessica e Christian. Nei primi anni settanta un delicato intervento chirurgico alla colonna lombare lo costringe a una lunga convalescenza. Viene cos\u00ec destinato a un incarico presso gli uffici del Pentagono. Nel novembre 1974 diventa colonnello e poco dopo viene inviato in Alaska. Successivamente verr\u00e0 destinato a comandare le forze armate NATO a Magonza (Germania). In questa citt\u00e0 sar\u00e0 anche capo del servizio di sicurezza in occasione della visita di papa Giovanni Paolo II.\nDurante la sua permanenza in Alaska, domenica 30 aprile 1975 cade Saigon. Nelle sue memorie il generale cos\u00ec descrive tale avvenimento: \"Rimasi immobile davanti al televisore ad ascoltare le cronache... le sole forze sudvietnamite che opponevano ancora resistenza erano ci\u00f2 che restava dell'aviotrasportata alla base aerea di Tan Son Nhut. Sapevo che era una causa persa, e che molti miei amici come Hop, Hao e Hung, con ogni probabilit\u00e0 in quel momento combattevano fino alla morte. Tirai fuori una bottiglia di scotch e mi ubriacai. Non riuscivo a liberarmi dalla sensazione che l'America avesse tradito i sudvietnamiti. Avevamo promesso di aiutarli e gli avevamo fornito armi ed equipaggiamento quando avevamo affidato la guerra nelle loro mani. Ma nel momento stesso in cui Nixon aveva dato le dimissioni, il Congresso s'era precipitato a tagliare il flusso delle munizioni e dei pezzi di ricambio. Da allora era stata soltanto una questione di tempo. Non aveva nessuna importanza che avessero vinto i comunisti, dato che i pro e i contro geopolitici mi erano indifferenti... ma non avremmo mai dovuto permettere che la guerra finisse in quel modo. Ricordavo le migliaia di vite perdute, di corpi mutilati, di matrimoni rovinati e mi domandavo che cosa avevamo ottenuto. Per me, che ero sbronzo nel soggiorno della mia casa in Alaska, la risposta era... niente.\".\nNel 1988 prende il comando della base di Tampa, Florida, e si occupa delle missioni nel Corno d'Africa, in Medio Oriente e nel Sud dell'Asia. Per la sua esperienza come stratega, gli viene chiesto di preparare dei piani dettagliati di difesa per i pozzi petroliferi del Golfo Persico contro un'eventuale invasione dell'Iraq. Di l\u00ec a qualche mese, i piani troveranno una concreta utilizzazione in occasione della Guerra del Golfo, con quella che sar\u00e0 chiamata \"Operazione Desert Storm\" e poi prese parte all'operazione di pace dell'ONU in Somalia (UNITAF). \"Stormin' Norman\", cos\u00ec verr\u00e0 soprannominato in quella occasione, sar\u00e0 uno dei personaggi pi\u00f9 visibili sui media nei mesi del conflitto, rilasciando interviste e partecipando a conferenze stampa. Per la sua massiccia corporatura (1,95 m di altezza per 120\u00a0kg di peso), verr\u00e0 anche soprannominato \"The Bear\" (l'orso).\nL'8 agosto 1993 lascia la carriera militare. La stampa dell'epoca riferisce voci secondo cui Schwarzkopf starebbe preparando un suo ingresso in politica, ma in realt\u00e0 anche dopo la pensione il generale continua a proporsi come consulente militare. Nel 1993 viene colpito da un cancro alla prostata per il quale verr\u00e0 curato con successo, e diventa testimonial di una campagna per la diagnosi precoce di questa malattia.\nNel corso della sua lunga carriera militare ha ricevuto numerose onorificenze, tra cui due Purple Heart, tre Silver Star, due Bronze Star. Ha ricevuto inoltre, unico cittadino statunitense, la Gran Croce della Legion d'onore della Repubblica Francese. Durante tutto il conflitto nel Golfo Persico, oltre il grado di Generale dello US Army, ha tenuto quello di Generale dell'Esercito kuwaitiano, su disposizione dell'Emiro, nonch\u00e9 per non creare squilibri tra i partecipanti alla Coalizione anti-Iraq; cos\u00ec facendo fu garantita la partecipazione delle Armate dei Paesi del Golfo, che si trovavano sotto il comando di un Generale di un Paese arabo.\n\u00c8 stato membro del MENSA e ha vissuto gli ultimi anni della sua vita in Florida. \u00c8 scomparso a Tampa il 27 dicembre 2012 all'et\u00e0 di 78 anni a seguito di una polmonite."}
{"id": "896023", "revid": "466539", "url": "https://it.wikipedia.org/wiki?curid=896023", "title": "Moti rivoluzionari", "text": "I moti rivoluzionari sono un fenomeno che ha avuto luogo in Europa e nei possedimenti europei oltremare nella prima met\u00e0 dell'Ottocento a pi\u00f9 riprese. Le finalit\u00e0 che fomentavano il verificarsi dei \"moti rivoluzionari\" erano i princ\u00ecpi di autodeterminazione dei popoli diffusosi in Europa a seguito della dominazione Napoleonica e la Restaurazione di stampo conservatore del Congresso di Vienna. \nMoti rivoluzionari degli anni 1820-1821.\nNel 1820-21 si verificarono i primi \"moti rivoluzionari\" europei con la significativa eccezione (per motivi opposti) di Gran Bretagna, Russia e Prussia.\nLe sommosse erano alimentate da societ\u00e0 segrete, che rifacendosi al modello massonico, erano sorte sempre pi\u00f9 numerose proprio in questo periodo. Fra le sette pi\u00f9 attive, specialmente in Italia e in Spagna, vi era la Carboneria. Si diffusero anche altre associazioni come l'Eteria greca, i Comuneros spagnoli e quelle degli Adelfi e Filadelfi diffuse nell'Italia settentrionale e in Francia.\nIn Spagna scoppiarono moti a causa del \"pronunciamento\" (un ammutinamento) dei soldati a Cadice, che ben presto sarebbero dovuti partire per sedare i moti dell'America Latina. Gli ufficiali, guidati da Riego, richiedevano il ripristino della Costituzione spagnola del 1812, ovvero la Costituzione di Cadice, ivi redatta nell'et\u00e0 napoleonica e abolita con la Restaurazione.\nPer quanto riguarda l'Italia, a seconda delle zone in cui i moti ebbero luogo assunsero delle accezioni differenti. Nel Regno delle Due Sicilie gli ufficiali Morelli e Silvati chiesero la costituzione al sovrano Ferdinando I, che ne promise la concessione; anche nel regno di Sardegna il reggente Carlo Alberto, al trono al posto del sovrano legittimo Carlo Felice, promise la concessione di una costituzione in seguito ad un moto del 1821 guidato da Santorre di Santa Rosa.\nLe forze della Restaurazione, preoccupate per il diffondersi dei moti in molti territori Europei e nei possedimenti oltremare, si riuniscono nel Congresso di Troppau (1820) e nel Congresso di Lubiana (1821). Metternich durante lo svolgimento dei congressi ha modo di sottolineare la situazione allarmante, chiede quindi l'intervento armato nel Sud Italia. Gran Bretagna e Francia erano contrarie all'intervento armato in quanto avrebbe potuto rafforzare l'Austria; Ferdinando I invita allora i rivoltosi napoletani a permettergli di andare ai congressi, promettendo loro di appoggiarne la causa. Giunto ai congressi richiede invece con urgenza l'intervento armato, viene quindi riportato l'ordine nel Regno delle Due Sicilie.\nAnche nel Regno di Sardegna le rivolte vengono sedate con un intervento armato voluto da Carlo Felice, che non concesse la costituzione.\nQueste prime agitazioni avevano un carattere elitario e internazionalista, data la collaborazione tra gli intellettuali dei vari paesi europei.\nIn questo primo contesto rivoluzionario ne usc\u00ec vincente soltanto la Grecia, la quale, in seguito ad un moto guidato dall'Eteria, ottenne l'indipendenza dall'impero ottomano. Nel 1829, con la pace di Adrianopolis, ha fine l'unico moto di questi anni che raggiunge lo scopo dell'indipendenza, e la corona della Grecia \u00e8 data in mano al bavarese Ottone di Wittelsbach.\nDopo i due congressi di Troppau e Lubiana, come in Italia, anche in Spagna, le rivolte furono represse.\nMoti rivoluzionari degli anni 1820 in America Latina.\nNel 1820 si diffusero le idee indipendentiste anche nell'America del Sud, in seguito a tre grandi proposte ideologiche come: l'Indipendenza degli Stati Uniti (1776), gli ideali della Rivoluzione francese (1789), e le proposte ideologiche giunte nei paesi europei in seguito all'invasione napoleonica. Nelle colonie il potere politico era in mano ai bianchi e ai creoli, i discendenti dei conquistadores spagnoli, che governavano paesi basati sull'economia agricola.\nTra la fine del Settecento e l'inizio dell'Ottocento si svilupparono alcune linee di pensiero che mettevano in discussione il potere politico spagnolo. I Peninsulari non volevano pi\u00f9 avere rapporti con la Madre Patria, per i creoli invece questi rapporti erano da ridefinire. Queste due linee di pensiero escludevano qualsiasi tipo di azione illegale, mentre gli Indipendentisti (guidati da Jos\u00e9 de San Mart\u00edn) in Argentina e Sim\u00f3n Bol\u00edvar in Venezuela) non escludevano l'approdo nell'illegalit\u00e0.\nL'Argentina si liber\u00f2 del potere spagnolo nel 1810, il Venezuela nel 1816.\nIn Messico il tentativo indipendentista combaci\u00f2 con una rivoluzione sociale, della quale furono protagonisti gli indios e i meticci. Nel 1821 il Messico ottenne l'indipendenza politica ma con questa anche una sconfitta nei confronti della rivoluzione sociale.\nMoti rivoluzionari degli anni 1830-31.\nNel 1830-31 in Europa vi furono nuove rivoluzioni. Mentre le societ\u00e0 segrete iniziavano a estinguersi, la coscienza delle cause patriottiche si estese sempre pi\u00f9 nell'opinione pubblica, trasformando quelle che prima erano rivolte di alcune \u00e9lite intellettuali in rivolte popolari vere e proprie. In questo periodo in Francia veniva deposto re Carlo X, assegnato dal congresso di Vienna e al suo posto veniva proclamato re Luigi Filippo d'Orl\u00e9ans. Il nuovo sovrano, appoggiato dall'alta borghesia, concesse una Costituzione e diede incarichi politici ad esponenti dell'alta borghesia scelti in particolare tra i banchieri. Anche il Belgio in questo periodo ottenne un importante successo, conquistando la sua indipendenza.\nIn Polonia e a Modena invece le rivoluzioni non ebbero buon esito e furono rapidamente soppresse.\nMoti rivoluzionari degli anni 1848.\nIn questa terza ondata rivoluzionaria, la partecipazione popolare raggiunse numeri mai visti prima. Gli insorti chiedevano la ridefinizione dei poteri statali, istanze di libert\u00e0, rappresentanza politica ecc.\nIn Francia.\nI rivoltosi nel 1848 proclamarono la seconda repubblica, ma il sistema politico assai fragile permise poi la vittoria plebiscitaria di Luigi Napoleone Bonaparte, il quale in seguito prese il potere in modo autoritario facendo nascere il secondo impero assumendo il nome di Napoleone III.\nNegli Stati tedeschi.\nI rivoltosi giunsero all'assemblea di Francoforte nella quale si ponevano le basi della futura unificazione della Confederazione germanica.\nNel Regno di Prussia.\nDopo i riusciti moti di Berlino i rivoltosi si riunirono in assemblea costituente.\nNell'Impero austriaco.\nIn Ungheria i rivoltosi guidati da Lajos Kossuth proclamarono la secessione da Vienna.\nNegli Stati italiani.\nLa rivoluzione delle Cinque giornate di Milano e altre proteste indussero il Re Carlo Alberto a dichiarare guerra all'Austria. Le truppe vennero per\u00f2 presto sconfitte. La successiva ascesa al trono di Vittorio Emanuele II fece del Piemonte il motore propulsore del processo di unificazione italiana che tuttavia si sarebbe ottenuto solo nel 1861.\nQuindi, nessuna delle rivolte tentate dai Savoia and\u00f2 a buon fine.\nIn Gran Bretagna.\nNella Gran Bretagna vittoriana le tensioni sociali, che pure c'erano (Massacro di Peterloo), vennero sedate con la concessione di alcune riforme istituzionali come la nuova legge elettorale del 1832 (cartismo).\nInoltre a Londra, veniva pubblicato proprio in quegli anni il \"Manifesto del Partito Comunista\" di Marx e Engels, il quale avrebbe ispirato in seguito tante altre ondate rivoluzionare."}
{"id": "896029", "revid": "43530", "url": "https://it.wikipedia.org/wiki?curid=896029", "title": "Vetro curvato", "text": ""}
{"id": "896030", "revid": "767487", "url": "https://it.wikipedia.org/wiki?curid=896030", "title": "Vetro curvo", "text": "Il vetro curvo (o vetro curvato) \u00e8 un vetro che \u00e8 stato reso curvo in seguito ad un processo termico e successivo raffreddamento.\nTipologie.\nEsistono tre tipologie di vetri curvi:\nProcesso.\nIl vetro viene sottoposto ad un processo di riscaldamento graduale a temperature comprese tra i 500 ed i 600 \u00b0C, in seguito al quale rammollisce e aderisce per forza di gravit\u00e0 ad uno stampo curvo (concavo o convesso) situato sul fondo dell'ambiente riscaldato.\nLa fase di raffreddamento avviene molto lentamente, per consentire al materiale di acquisire una resistenza alla flessione maggiore rispetto ad un normale vetro piano (la resistenza \u00e8 maggiore anche rispetto ad un vetro piano temprato).\nIl vetro curvo pu\u00f2 essere inoltre levigato con uno speciale flex.\n\u00c8 possibile curvare vetri colorati, fusi, riflettenti, stampati, di spessore compreso tra i 4 e i 19 millimetri e con dimensioni non superiori a 3\u00d74 o 2\u00d75 metri. Inoltre si possono curvare vetri rifiniti che abbiano subito operazioni quali la serigrafazione, l'incisione, la foratura, la sabbiatura, o l'inclusione di asole.\nUtilizzi.\nGli utilizzi del vetro curvo dipendono dalla particolare tipologia:"}
{"id": "896031", "revid": "469072", "url": "https://it.wikipedia.org/wiki?curid=896031", "title": "Alain Connes", "text": "Biografia e attivit\u00e0.\nLaureato in matematica alla \"\u00c9cole normale sup\u00e9rieure\" di Parigi, \u00e8 attualmente professore al Coll\u00e8ge de France (Parigi), all'Institut des Hautes \u00c9tudes Scientifiques (Bures-sur-Yvette) e alla Vanderbilt University (Nashville).\n\u00c8 uno specialista di algebre di Von Neumann, e si deve a lui la classificazione dei fattori iniettivi.\nVi sono dei collegamenti degni di nota fra questo argomento, gli strumenti che lui e altri hanno creato per affrontare il problema, e altri argomenti di fisica teorica, fisica delle particelle e geometria differenziale. Questi collegamenti lo hanno portato a enfatizzare la geometria non commutativa (che \u00e8 anche il titolo del suo libro principale finora).\nInsieme a Carlo Rovelli ha formulato un modello covariante della teoria quantistica di campo, sull'ipotesi del tempo termico.\nLo spazio-tempo di Connes.\nIl matematico francese ha teorizzato un nuovo modello per descrivere lo spazio-tempo e l'universo. Il suo modello matematico \"boccia la teoria delle stringhe\", e tenta una sintesi fra la relativit\u00e0 generale e la meccanica quantistica.\nRigetto della teoria delle stringhe.\nSecondo la teoria delle stringhe, le particelle elementari sarebbero entit\u00e0 non puntiformi che vibrano, e, a determinate frequenze, creano una risonanza che produrrebbe le altre particelle elementari. \u00c8 infinito l'insieme delle frequenze che possono creare una risonanza di stringhe e la generazione di altre particelle elementari.\nConnes boccia la teoria delle stringhe perch\u00e9 tale modello teorizza l'esistenza di un'infinit\u00e0 di particelle elementari non ancora scoperte, quante sono le frequenze alle quali le stringhe possono vibrare entrando in risonanza.\nIl modello di Connes e la relativit\u00e0 generale.\nSecondo la teoria della relativit\u00e0 generale, lo spazio tempo \u00e8 paragonabile alla \"superficie di un foglio di gomma deformabile a piacere\", e lo spostamento da un punto all'altro della superficie fa variare \"tutte e quattro le coordinate con continuit\u00e0\".\nSecondo il matematico francese, l'universo \u00e8 descrivibile con due \"continuum\" identici, che, come quello di Einstein, sono due spazio-tempo di quattro dimensioni ciascuno, separati da una dimensione discreta. Connes, quindi, \"raddoppia\" lo spazio-tempo di Einstein, e \"introduce una dimensione discreta\".\nRiprendendo l'esempio precedente del foglio, lo spazio-tempo di Connes \u00e8 paragonabile a un foglio a due facce \"dove ogni faccia \u00e8 uno spazio a quattro dimensioni continue e lo spessore del foglio \u00e8 una dimensione concreta\".\nLa geometria non commutativa e lo spazio-tempo secondo altri fisici.\nLa geometria non commutativa di Connes \u00e8 una geometria non euclidea in cui le coordinate dei punti, quali latitudine longitudine e altezza, sono descritte da grandezze che non commutano tra loro.\nSecondo alcuni fisici (Sergio Doplicher, Klaus Fredenhagen e John Roberts prima, con Dorothea Bahns, Klaus Fredenhagen, Gherardo Piacitelli), non solo le tre dimensioni spaziali, ma l'intero spazio-tempo sono descrivibili con la geometria non commutativa.\nQuesta propriet\u00e0 non commutativa coimplica l'esistenza di termini di indeterminazione di Heisenberg.\nL'indeterminazione delle 4 dimensioni dello spazio-tempo, secondo questa parte della fisica, \u00e8 confermata sia dalla relativit\u00e0 generale che dalla meccanica quantistica:\nRiconoscimenti.\nAppartiene all'Accademia francese delle scienze nonch\u00e9 a numerose accademie e societ\u00e0 scientifiche straniere, come l'Accademia Reale Danese di Scienze e Letteratura, l'Accademia Norvegese di Scienze e Letteratura, l'Accademia russa delle scienze e l'Accademia Nazionale delle Scienze degli Stati Uniti d'America.\nAltri progetti.\n Sar\u00e0 presente anche Alain Connes."}
{"id": "896033", "revid": "1305772", "url": "https://it.wikipedia.org/wiki?curid=896033", "title": "Recettore", "text": "Recettore \u00e8 un termine generico che si riferisce ad una qualsiasi entit\u00e0 che sia in grado di ricevere, legare qualcosa.\nIl termine \u00e8 usato in vari ambiti, ma riveste particolare importanza in ambito biologico:"}
{"id": "896034", "revid": "1543377", "url": "https://it.wikipedia.org/wiki?curid=896034", "title": "Omologia ciclica", "text": "In matematica, l'omologia ciclica \u00e8 un aspetto dell'algebra omologica. \u00c8 stata definita nel 1983 da Alain Connes come una successione di gruppi indicata come:\nPu\u00f2 generalmente essere definita come una certa procedura generale per associare una successione ciclica di gruppi abeliani o moduli con un dato oggetto matematico (come ad esempio uno spazio topologico o un gruppo)."}
{"id": "896041", "revid": "124365764", "url": "https://it.wikipedia.org/wiki?curid=896041", "title": "Enrico d'Aragona", "text": "Biografia.\nFiglio spurio del re di Napoli Ferrante d'Aragona e di Diana Guardato, per il cui parto la donna mor\u00ec, stando al racconto dei \"Successi tragici et amorosi\" di Silvio Ascanio Corona.\nSecondo altre fonti era figlio di Giovanna Caracciolo, ma questo renderebbe impossibile la sua nascita, in quanto la donna fu amante di re Ferrante tra il 1472 e il 1474.\nIl 21 maggio 1473 Enrico ottenne dal padre il feudo di Gerace, che dopo essersi liberata del dominio dei Caracciolo era diventata citt\u00e0 demaniale. Nello stesso anno spos\u00f2 Polissena Ventimiglia.\nEnrico \u00e8 noto soprattutto per le drammatiche circostanze della sua morte. Mor\u00ec infatti dopo aver mangiato dei funghi velenosi nel Castello di Terranova da Sibari, dove si era recato, ospite di Marino Correale di Grotteria, per riscuotere tributi per conto del re di Napoli. Assieme a lui morirono altre persone, mentre il fratello Cesare marchese di Santa Agata, che aveva anch'egli mangiato i funghi, sopravvisse. La moglie di Enrico, Polissena Ventimiglia, incinta del figlio Carlo e con i quattro figli ancora bambini (Caterina, Luigi, Ippolita e Giovanna), si rivolse a Francesco da Paola perch\u00e9 compisse il miracolo di salvare il marito, ma il santo le rispose di \"non possia fare alcuna cosa perch\u00e9 lo Signor Dio volia lo dicto Signor Don Enrico con ipso\".\nFra i presenti al tragico episodio vi fu Joanni Maurello il quale ricord\u00f2 Enrico nell'epicedio \"Lamento per la morte di don Enrico d'Aragona\", stampato a Cosenza nel 1478 e ritenuto il pi\u00f9 antico componimento poetico in calabrese.\nGli succedettero nel feudo di Gerace, dapprima il figlio Luigi (1474-1519), che nel 1492 rinunci\u00f2 al titolo per diventare Protonotario apostolico, e successivamente Carlo, il figlio postumo di Enrico. Luigi, divenuto cardinale, nel 1510 fece assassinare ad Amalfi la sorella Giovanna, il marito Antonio Beccadelli di Bologna, e i tre figlioletti; questa cupa vicenda ha ispirato fra gli altri Matteo Bandello (\"Novella\" XXVI, \"Il signor Antonio Bologna sposa la duchessa di Malfi e tutti dui sono ammazzati\"), John Webster (\"La duchessa di Amalfi\") e Lope de Vega (\"Il maggiordomo della duchessa di Amalfi\").\nDiscendenza.\nDal matrimonio con Polissena Ventimiglia nacquero cinque figli:"}
{"id": "896045", "revid": "767487", "url": "https://it.wikipedia.org/wiki?curid=896045", "title": "Francesco Gualerzi", "text": "Carriera.\nSi avvicina alla musica iniziando lo studio del clarinetto circa all'et\u00e0 di sette anni.\nDal 1978 al 1982 suona come sassofonista e compositore in un'orchestra folcloristica di Reggio Emilia. Nel frattempo prosegue gli studi di Conservatorio.\nConosce Andrea Mingardi e per una stagione lavora nel suo gruppo.\nNel 1983 fonda un proprio complesso, gli \"Studio Hertz\".\nNel 1985 partecipa con lo Studio Hertz al Festival di Castrocaro, vincendo con un suo brano \"Sar\u00e0 forse in America\".\nNel 1986 partecipa, con il nome d'arte Francesco Hertz, al Festival di Sanremo nella categoria Nuove Proposte dove si classifica quinto con il brano \"Ma non finisce mica qui\". Negli anni successivi incide due singoli e due album per la Durium, per la CGD e poi per la CBS. In questo spazio di tempo si specializza nello studio del sassofono jazz dal Maestro Giorgio Baiocco, suonando musica fusion e jazz con vari gruppi.\nNel 1993, dopo la scomparsa di Augusto Daolio, entra, insieme a Danilo Sacco, come cantante e polistrumentista nei Nomadi.\nCon loro vive da quel momento diverse stagioni artistiche, conquistando con la band emiliana numerosi dischi d'oro e di platino. Da ricordare la visita al Dalai Lama a Dharamsala in India, il felice tour con gli Inti-Illimani. Lascia il gruppo nel 1998.\nNel 2000 incide per la Bumshiva Music un disco solista in qualit\u00e0 di cantautore, dal titolo \"La danza della vita\".\nIn seguito si unisce a Max Cottafavi ed Elisa Minari formando il gruppo Monnalisa.\nNel 2006 compone le musiche della colonna sonora del film Monamour di Tinto Brass. Da notare il valzer (Di buon mattino) che il regista usa come leitmotiv.\nNello stesso periodo fonda, assieme a Mirco Ghirardini, il Concerto a fiato \"l'Usignolo\", un settetto di soli fiati che ripropone le pi\u00f9 belle musiche tradizionali emiliane. \nNel gruppo suona il clarinetto in mib e il saxofono componendo anche diversi brani che verranno poi incisi nel cd \"Di Buon Mattino\".\nNel 2007 incide il singolo La nave dei Bastardi e costituisce la societ\u00e0 di edizione e produzione (Trifonica) assieme a Lucio Boiardi e Francesco Montisano.\nIl 2008 lo vede impegnato in spettacoli teatrali, assieme a l'Usignolo e a Mara Redeghieri cantante degli \u00dcstmam\u00f2.\nNel 2013 vengono pubblicati i singoli \"Angeli del novecento e In direzione del vento; Testi e Musiche di Francesco Gualerzi.\"\nNel 2014 fonda l'Officina del Battagliero.\nSi tratta di un recupero storico culturale di opere folcloristiche emiliane, in particolare quelle nate e cresciute a partire da met\u00e0 800 fino ad arrivare ai primi decenni dopo la seconda guerra mondiale, nelle zone fra Parma e Reggio Emilia. Con questa formazione incide due album: il primo nel (2015) si intitola \"Alla Pattacini\" dedicato al compositore e musicista Tienno Pattacini. Il secondo (2017) \"Alla Nostra Maniera\" \u00e8 dedicato ad opere di vari altri valenti autori del genere ballabile ispiratisi a Giuseppe Verdi e agli Straus (Parma nella prima met\u00e0 dell'800 era ancora governata da Maria Luisa d'Asburgo-Lorena). Queste formazioni, prima di stile bandistico \"Concerti a Fiato\" poi \"orchestrine moderne\" svilupparono un propri modo d'espressione, unico nel suo genere.\nProgetti e collaborazioni attuali:\nFrancesco G. &amp; Caf\u00e9-Orchestra, con Vito Castelmezzano (piano e tastiere).\nAutunno a Piazzola - Concerto jazz con il pianista Andrea Papini.\nOrchestra Volare - con Alessandra Ferrari, Vincenzo Mur\u00e8, Daniele Morelli e Paolo D'Errico, Renzo Finardi, Claudio Zanoni dei Ridillo.\nSpettacoli Teatrali (Arena del Sole) con l'attore Bolognese Stefano Bicocchi in arte Vito."}
{"id": "896047", "revid": "399", "url": "https://it.wikipedia.org/wiki?curid=896047", "title": "\u017dores Ivanovi\u010d Alf\u00ebrov", "text": "Ha contribuito significativamente alla moderna fisica delle eterostrutture e all'elettronica.\nBiografia.\n\u017dores Alf\u00ebrov \u00e8 nato in una famiglia di discendenza mista russa ed ebraica. Nel 1952 si \u00e8 laureato nell'Istituto Elettrotecnico V. I. Ul'janov (Lenin) di San Pietroburgo.\nDal 1953 ha lavorato all'Istituto Fisico-Tecnico Ioffe dell'Accademia delle Scienze dell'URSS, dal 1991 \"Accademia Russa delle Scienze\". Dall'istituto ha avuto varie lauree. Una come \"Candidate of Sciences in Technology\" nel 1961 ed una come \"Dottore di Scienze in Fisica e Matematica\" nel 1970. \u00c8 stato direttore dell'Istituto dal 1987.\n\u00c8 stato eletto membro corrispondente dell'Accademia delle Scienze dell'URSS nel 1972, e membro a pieno titolo nel 1979. Dal 1989 ne \u00e8 vice presidente, nonch\u00e9 presidente del suo centro scientifico di San Pietroburgo. Dal 1995 \u00e8 membro della Duma per il Partito Comunista della Federazione Russa.\nArea di ricerca.\nDal 1962 lavora nel campo delle eterostrutture di semiconduttori. I suoi contributi alla fisica e tecnologia delle eterostrutture di semiconduttori, e specialmente le sue indagini sulle propriet\u00e0 di iniezione, e allo sviluppo di laser, celle solari, LED, e dei processi di epitassia hanno portato alla nascita della moderna fisica ed elettronica delle eterostrutture.\nFondazione Alf\u00ebrov.\nLa Fondazione Alf\u00ebrov per il sostegno della scienza e della ricerca ha sede a San Pietroburgo. In Italia \u00e8 presente una filiale della fondazione, con sede a Roma.\nAltri progetti.\n cui \u00e8 stato presente anche \u017dores Alf\u00ebrov."}
{"id": "896050", "revid": "92723", "url": "https://it.wikipedia.org/wiki?curid=896050", "title": "Arcidiocesi di Siracusa", "text": " \nLarcidiocesi di Siracusa (in latino: \"Archidioecesis Syracusana\") \u00e8 una sede metropolitana della Chiesa cattolica in Italia, appartenente alla regione ecclesiastica Sicilia. Nel 2017 contava 290.215 battezzati su 297.313 abitanti. \u00c8 retta dall'arcivescovo Francesco Lomanto.\nTerritorio.\nL'arcidiocesi si estende per quasi tutto il libero consorzio comunale di Siracusa, comprendendone 16 dei 21 comuni; ne sono esclusi i 5 comuni del comprensorio Eloro (Avola, Noto, Pachino, Portopalo di Capo Passero e Rosolini) che afferiscono alla suffraganea diocesi di Noto.\nSede arcivescovile \u00e8 la citt\u00e0 di Siracusa, dove si trova la cattedrale della Nativit\u00e0 di Maria Santissima. Importante luogo di culto mariano \u00e8 il santuario della Madonna delle Lacrime. A Siracusa sorge anche l'antica cattedrale, la chiesa di San Giovanni alle catacombe.\nIl territorio si estende su 1.341\u00a0km\u00b2 ed \u00e8 suddiviso in 76 parrocchie, raggruppate in 4 vicariati: Siracusa, Augusta-Melilli, Lentini e Palazzolo-Floridia.\nLa provincia ecclesiastica siracusana comprende le diocesi di Noto e di Ragusa.\nStoria.\nSecondo la tradizione, la chiesa di Siracusa \u00e8 fra le pi\u00f9 antiche della cristianit\u00e0. San Marciano, inviato dall'apostolo Pietro quando questi si trovava ancora ad Antiochia, giunse a Siracusa e divenne il protovescovo della sua chiesa. Questa tradizione si basa per\u00f2 su una fonte tardiva, l\"Encomio di san Marciano\", del VII secolo. Mentre le pi\u00f9 antiche testimonianze cristiane a Siracusa risalirebbero al II secolo e risiederebbero nelle catacombe di San Giovanni e di Santa Lucia.\nGli Atti degli Apostoli (), attestano che nel suo viaggio verso Roma, l'apostolo Paolo di Tarso, nell'anno 61, approd\u00f2 a Siracusa e vi rimase tre giorni.\nData la sua posizione geografica e la sua importanza strategica, militare, commerciale e culturale nel Mediterraneo, la citt\u00e0 di Siracusa dovette ricevere ben presto la nuova religione e vide fin dai primordi del cristianesimo formarsi una comunit\u00e0. Malgrado gli elementi leggendari, non \u00e8 da escludere che Marciano sia stato il primo vescovo della comunit\u00e0 cristiana di Siracusa, vissuto probabilmente a met\u00e0 del III secolo.\nNel IV secolo le tracce della vita cristiana si fanno pi\u00f9 certe, ad iniziare dal martirio di santa Lucia. Secondo quanto scrive Eusebio di Cesarea, dopo l'editto di Milano l'imperatore Costantino indirizz\u00f2 al vescovo di Siracusa Cresto una lettera per invitarlo al concilio di Arles del 314; \u00e8 il primo vescovo siracusano storicamente documentato. Le fonti letterarie riportano in seguito i nomi dei vescovi: Germano, vissuto nel IV secolo; Eulalio, noto dalla vita di Fulgenzio di Ruspe e che prese parte al sinodo romano del 501; Stefano I, vissuto verso la met\u00e0 del VI secolo al tempo di Belisario; un anonimo (forse Eleuterio), documentato nell'epistolario di papa Pelagio I (558 e 561); e Massimiano, nominato da Gregorio Magno suo vicario per tutta la Sicilia, cui succedette il vescovo Giovanni I, al quale il papa invi\u00f2 il pallio. Le fonti epigrafiche hanno riportato alla luce i nomi dei vescovi Vesperio (o Cerapione) e Siracusio, vissuti in un'epoca non anteriore al IV secolo.\nCome attesta l'epistolario di Gregorio Magno, fino agli inizi del VII secolo la Sicilia non aveva sedi metropolitane e, bench\u00e9 sottomessa politicamente all'impero bizantino, dipendeva dal punto di vista ecclesiastico dal patriarcato di Roma: di fatto tutte le diocesi siciliane erano suffraganee della diocesi di Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Sicilia fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli (circa 732). L'accresciuta importanza della citt\u00e0, capitale del thema di Sicilia, favor\u00ec l'assegnazione del titolo metropolitano ai vescovi siracusani, documentato per la prima volta della \"Notitia Episcopatuum\" di Basilo l'Armeno (databile tra l'820 e l'842). Il primo arcivescovo potrebbe essere Marziano II (prima del 787), di cui \u00e8 stato scoperto il sigillo episcopale in greco.\nNella \"Notitia Episcopatuum\" redatta all'epoca dell'imperatore Leone VI e databile all'inizio del X secolo, Siracusa compare al 13\u00ba posto tra le sedi metropolitane del patriarcato costantinopolitano, ed aveva giurisdizione su tutte le diocesi dell'isola, compresa Malta. La situazione descritta da questa \"Notitia Episcopatuum\" \u00e8 tuttavia puramente ideale; infatti nell'878 Siracusa fu conquistata dagli Arabi, che gi\u00e0 avevano sottomesso il resto dell'isola; l'ultimo arcivescovo, Teodoro IV, fu deportato a Palermo; la comunit\u00e0 siracusana ebbe anche dei martiri, Giovanni e Andrea, con i figli Pietro e Antonio, deportati in Africa e uccisi dall'emiro Ibrahim; per i successivi due secoli non si hanno notizie sulla presenza cristiana nella citt\u00e0. I sigilli episcopali hanno trasmesso il nome di due arcivescovi di Siracusa (o di Sicilia), Leone e Nicola, vissuti fra X e XI secolo; molto probabilmente non risiedevano nell'isola, ed il titolo loro conferito era puramente onorifico.\nSiracusa venne conquistata dai Normanni nel 1086 e ristabilita come sede vescovile, non pi\u00f9 metropolitana, con diploma di Ruggero d'Altavilla del 1093. La diocesi, che si estendeva nella parte sud-orientale dell'isola comprensivo del territorio dell'antica diocesi di Lentini, fu inizialmente dichiarata immediatamente soggetta alla Santa Sede (confermato nel 1169), ma nel 1188 divenne suffraganea dell'arcidiocesi di Monreale. Primo vescovo fu Ruggero, consacrato da papa Urbano II.\nAl concilio di Trento prese parte il vescovo Girolamo Beccadelli Bologna (1541-1560), il quale promosse la riforma del clero, indisse un sinodo diocesano nel 1553 e fece stampare un catechismo in lingua italiana. Al suo successore, Giovanni Orosco de Arz\u00e9s (1562-1574), si deve la fondazione del seminario vescovile, istituito il 15 aprile 1566.\nIl territorio della diocesi rimase immutato dai tempi dei Normanni fino all'Ottocento, quando, in concomitanza con la riorganizzazione delle diocesi siciliane, Siracusa dovette cedere porzioni di territorio a vantaggio della formazione di nuove diocesi: Caltagirone (12 settembre 1816), Piazza Armerina (3 luglio 1817) e Noto (15 maggio 1844). Queste decurtazioni trovarono la forte opposizione dei vescovi e dei notabili siracusani e furono accettate a malincuore dal clero diocesano, come emerge dalle parole dello storico e sacerdote Francesco Serafino, autore della voce su Siracusa nell'opera di Vincenzio d'Avino: \u00abNon cessavano per\u00f2 i difficili tempi, avvicendavansi ognora i luttuosi avvenimenti, la cattedra di San Marciano e Siracusa invilivano, ammiserivano, ed eccetto il nome, quasi spegnevansi. Perdeva la prima l'onore del pallio, unica insegna di sua passata grandezza, scemavasi di giorno in giorno la giurisdizione episcopale, dimezzavasene, poscia laceravasi a brani la vasta diocesi...\u00bb.\nNel medesimo contesto tuttavia, Siracusa riacquis\u00ec la \"passata grandezza\". Infatti, il 27 marzo 1832, in forza della bolla \"Universalis Ecclesiae\" di papa Gregorio XVI, divenne diocesi immediatamente soggetta alla Santa Sede. In seguito, il 20 maggio 1844, fu elevata al rango di arcidiocesi metropolitana, in forza della bolla \"In suprema\" del medesimo papa Gregorio XVI, con tre suffraganee: Caltagirone, Piazza Armerina e Noto.\nIl 6 maggio 1950 cedette un'ulteriore porzione di territorio a vantaggio dell'erezione della diocesi di Ragusa, che fu inizialmente unita \"aeque principaliter\" all'arcidiocesi di Siracusa fino al 1955. L'11 luglio successivo tuttavia il territorio diocesano si ampli\u00f2 con il ritorno a Siracusa dei comuni di Buccheri, Buscemi, Cassaro, Ferla e Palazzolo Acreide che nell'Ottocento erano stati ceduti alla diocesi di Noto.\nDal 29 agosto al 1\u00ba settembre 1953 si verific\u00f2 la lacrimazione di una statuetta del Cuore Immacolato di Maria. I vescovi siciliani gi\u00e0 il 12 dicembre di quell'anno confermarono l'evento miracoloso. Il 6 novembre 1994 papa Giovanni Paolo II, durante la sua visita pastorale a Catania e Siracusa, ha consacrato il Santuario della Madonna delle Lacrime, sorto sul luogo della lacrimazione miracolosa. Nel 2002 Giovanni Paolo II ha poi elevato il santuario alla dignit\u00e0 di basilica minore.\nIl 2 dicembre 2000 sono state riorganizzate le sedi metropolitane siciliane e Siracusa ha ceduto le diocesi di Caltagirone e di Piazza Armerina rispettivamente all'arcidiocesi di Catania e all'arcidiocesi di Agrigento.\nIl 15 dicembre 2004 il venerato corpo di santa Lucia ha fatto sosta per cinque giorni a Siracusa, citt\u00e0 natia della vergine. Lo stesso evento \u00e8 accaduto 10 anni dopo, nel 2014: infatti il corpo di santa Lucia, accompagnato dal patriarca di Venezia Francesco Moraglia, ha fatto sosta a Siracusa dal 14 al 22 dicembre 2014.\nTra l'arcidiocesi di Siracusa e la Pontificia Facolt\u00e0 Teologica di Sicilia \"San Giovanni Evangelista\" di Palermo il 15 luglio 2005 \u00e8 stata stipulata una convenzione con la quale la Facolt\u00e0 istituisce all'interno del corso di licenza in teologia, nella sezione di specializzazione in teologia dogmatica, l'indirizzo ecclesiologico con caratterizzazione mariologica. I corsi di laurea in teologia si svolgono anche presso Istituto Superiore di Scienze Religiose \u201cSan Metodio\u201d.\nCronotassi dei vescovi.\nIl pi\u00f9 antico catalogo dei vescovi di Siracusa fu pubblicato nel 1520 da Cristoforo Schobar che si bas\u00f2 su un antico manoscritto, detto \"Archetipo\", ora non pi\u00f9 esistente. L\"Episcoporum Syracusanorum numerus\" riporta un elenco di 50 vescovi fino alla conquista araba dell'878. Secondo lo storico Francesco Lanzoni, \u00abcodesto catalogo nella parte pi\u00f9 antica non dipende dai dittici della chiesa siracusana, ma \u00e8 una compilazione letteraria. Il compilatore, persuaso che San Marciano fosse stato il primo vescovo siracusano e discepolo personale di San Pietro, pose Marciano al primo posto, nella met\u00e0 incirca del I secolo, e riemp\u00ec lo spazio vuoto fino al 314 (in cui compare nei documenti contemporanei il primo vescovo siracusano dopo Marciano) vuoi con nomi fittizi, vuoi reduplicando, in parte, i nomi conosciuti dell'et\u00e0 susseguente\u00bb. L'epigrafia, la sfragistica e l'archeologia hanno arricchito con nuovi nomi l'elenco episcopale siracusano e hanno aiutato a ridefinire meglio l'ordine e la cronologia dell'antico catalogo.Per il primo millennio, la presente cronotassi considera solo 23 dei 50 nomi riportati dall'antico catalogo siracusano, quelli per i quali \u00absi ha o si presume la certezza con alto grado di attendibilit\u00e0\u00bb; a questi si aggiungono altri 6 vescovi, documentati da altre fonti ma assenti nel catalogo.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 297.313 persone contava 290.215 battezzati, corrispondenti al 97,6% del totale.\nParrocchie.\nVicariato di Siracusa.\nIl vicariato comprende il comune di Siracusa e le rispettive parrocchie:\nVicariato di Augusta - Melilli.\nIl vicariato comprende i seguenti comuni e le rispettive parrocchie:\nVicariato di Lentini.\nIl vicariato comprende i seguenti comuni e le rispettive parrocchie:\nVicariato di Palazzolo - Floridia.\nIl vicariato comprende i seguenti comuni e le rispettive parrocchie:"}
{"id": "896054", "revid": "287204", "url": "https://it.wikipedia.org/wiki?curid=896054", "title": "Marcantonio Raimondi", "text": "Biografia.\nVasari lo dice nato nella frazione di Sant'Andrea in Argine; cominci\u00f2 la sua attivit\u00e0 come niellatore, ma il passaggio alle incisioni su rame mise in evidenza le doti e le capacit\u00e0 tecniche di notevole spessore che aveva.\nLe opere dei primi anni di attivit\u00e0, per la maggior parte ispirate alla mitologia, rivelano, nelle figure e nella composizione, la dominante influenza di Francesco Francia, nella cui bottega Raimondi si era formato e nel paesaggio, della grafica tedesca.\nL'interesse per l'incisione tedesca, unitamente a motivi commerciali, lo spinse a tradurre su rame numerose xilografie di Albrecht D\u00fcrer. Recatosi nel 1510 a Roma vi risiedette fino al sacco del 1527, lavorando soprattutto su disegni di Raffaello Sanzio e, dopo la morte dell'urbinate, in collaborazione con Giulio Romano e Baccio Bandinelli. A causa di incisioni licenziose tratte da disegni di Giulio Romano fin\u00ec per qualche tempo in carcere. Dopo il sacco si rifugi\u00f2 quindi a Bologna.\nAttivit\u00e0 di incisore.\nRaimondi \u00e8 un importante e celebrato incisore italiano del Rinascimento. Il suo stile, che risente nei lavori giovanili dell'influsso della tecnica niellistica, ha la sua pi\u00f9 alta espressione in opere come gli \"Arrampicatori\" o il \"Massacro degli innocenti\", dei primi anni del soggiorno romano o immediatamente precedenti, caratterizzate da una sapiente organizzazione del segno bulinistico nella resa degli effetti tonali.\nVa anche considerato come il primo incisore dedicatosi quasi esclusivamente alla riproduzione di opere di artisti famosi, inaugurando un genere di larga fortuna.\nIn tal senso rimane celebre la querelle con Albrecht D\u00fcrer, di cui riprodusse diciassette tavole della Vita della Vergine (gli originali erano forse stati acquistati a Venezia), e successivamente la Piccola passione.\nPoich\u00e9 le riproduzioni delle xilografie originali erano realizzate a bulino, erano addirittura pi\u00f9 belle e dal tratto maggiormente definito, con l'imitazione di quasi tutti i solchi tracciati (salve impercettibili differenze, talvolta intese come migliorie, specie nel volto della Madonna). Vasari racconta che D\u00fcrer, vedendole, chiese alla Repubblica di Venezia che venisse impedita la copia; ottenne solamente il divieto di riprodurre anche le sue famose iniziali AD.\nSi riporta un brano delle Vite del Vasari, del 1568, che a tutt'oggi \u00e8 la fonte di queste vicende: \"Intanto capitando in Vinezia alcuni fiaminghi con molte carte intagliate e stampate in legno et in rame da Alberto Duro, vennero vedute a Marcantonio in sulla piazza di San Marco. Per che, stupefatto della maniera del lavoro e del modo di fare d'Alberto, spese in dette carte quasi quanti danari aveva portati da Bologna, e fra l'altre cose comper\u00f2 la Passione di Ges\u00f9 Cristo intagliata in trentasei pezzi di legno in quarto foglio, stata stampata di poco dal detto Alberto. La quale opera cominciava dal peccare d'Adamo, et essere cacciato di Paradiso dall'Angelo, infino al mandare dello Spirito Santo. E considerato Marcantonio quanto onore et utile si avrebbe potuto acquistare chi si fusse dato a quell'arte in Italia, si dispose di volervi attendere con ogni accuratezza e diligenza; e cos\u00ec cominci\u00f2 a contrafare di quegli intagli d'Alberto, studiando il modo de' tratti et il tutto delle stampe che avea comperate: le qual per la novit\u00e0 e bellezza loro, erano in tanta riputazzione, che ognuno cercava d'averne. Avendo dunque contrafatto in rame d'intaglio grosso, come era il legno che aveva intagliato Alberto, tutta la detta Passione e vita di Cristo in trentasei carte, e fattovi il segno che Alberto faceva nelle sue opere, cio\u00e8 questo: AD, riusc\u00ec tanto simile di maniera che, non sapendo nessuno ch'elle fussero fatte da Marcantonio, erano credute d'Alberto, e per opere di lui vendute e comperate. La qual cosa, essendo scritta in Fiandra ad Alberto, e mandatogli una di dette passioni contrafatte da Marcantonio, venne Alberto in tanta collora che, partitosi di Fiandra, se ne venne a Vinezia e, ricorso alla Signoria, si querel\u00f2 di Marcantonio. Per\u00f2, non ottenne altro, se non che Marcantonio non facesse pi\u00f9 il nome e n\u00e9 il segno sopradetto d'Alberto nelle sue opere. Dopo le quali cose, andatosene Marcantonio a Roma, si diede tutto al disegno\".\nIl famoso brano del Vasari \u00e8 stato oggetto di numerosi studi, che hanno dimostrato come le tavole oggetto della discussione erano in realt\u00e0 quelle della Vita della Vergine (ideate in precedenza alla \"Piccola Passione\"), e che hanno evidenziato come la copia di incisioni fosse una prassi non solo diffusa, ma assolutamente ordinaria, se non per la riproduzione della firma dell'autore, che per il caso di D\u00fcrer rappresentava un marchio di fabbrica che aumentava il valore dell'opera gi\u00e0 per i collezionisti del sedicesimo secolo.\nTra i suoi allievi vi fu Marco Dente, Agostino Veneziano e forse Giorgio Reverdino.\nTra le sue opere pi\u00f9 celebri vi \u00e8 la \"Strage degli innocenti\", che consiste in una stampa a bulino. "}
{"id": "896055", "revid": "125071402", "url": "https://it.wikipedia.org/wiki?curid=896055", "title": "Triple Crown (wrestling)", "text": "Nel wrestling professionistico la Triple Crown \u00e8 un riconoscimento riservato ai lottatori che hanno vinto i tre titoli principali di una determinata federazione.\nLa \"Triple Crown\" si ottiene conquistando tre titoli, sulla falsa riga di quanto accade nel golf e nel tennis: solitamente i titoli in questione sono i due riservati alla competizione singola ed uno appartenente alla categoria di coppia; non sempre un wrestler che ha completato la \"Triple Crown\" si fregia anche del \"Grand Slam\".\nWWE.\nStoria.\nNella World Wrestling Entertainment (WWE), nota come World Wrestling Federation (WWF) fino al 2002, si parl\u00f2 per la prima volta di \"Triple Crown\" nel dicembre del 1980, quando Pedro Morales indic\u00f2 s\u00e9 stesso quale primo wrestler ad aver vinto il WWF Championship, il World Tag Team Championship e l'Intercontinental Championship.\nCon la prima Brand Extension del 2002, in seguito alla divisione del roster in due franchigie distinte (\"Raw\" e \"SmackDown\"), al raggiungimento della \"Triple Crown\" poteva contribuire la conquista del World Heavyweight Championship in sostituzione del WWE Championship, nonch\u00e9 quella del WWE Tag Team Championship al posto del World Tag Team Championship.\nNell'aprile del 2019 la WWE ha annunciato che in seguito alla vittoria dell'NXT Championship, dell'NXT North American Championship e dell'NXT Tag Team Championship (con Tommaso Ciampa) conseguita da Johnny Gargano, egli \u00e8 divenuto il primo \"NXT Triple Crown Champion\".\nNel maggio del 2019 la WWE ha annunciato che in seguito alla vittoria del Raw Women's Championship, dello SmackDown Women's Championship e del Women's Tag Team Championship (con Sasha Banks) conseguita da Bayley, lei \u00e8 la prima \"Women's Triple Crown\".\nNel settembre del 2019 la WWE ha annunciato che in seguito alla vittoria del Raw Tag Team Championship, dello SmackDown Tag Team Championship e dell'NXT Tag Team Championship conseguita dai Revival (Dash Wilder e Scott Dawson), loro sono considerati come i primi \"Tag Team Triple Crown Champions\".\nExtreme Championship Wrestling.\nLa ECW non riconosce Rob Van Dam come vincitore della \"Triple Crown\" in quanto conquist\u00f2 l'ECW World Championship all'interno della World Wrestling Entertainment (WWE).\nImpact Wrestling.\nNella Total Nonstop Action Wrestling (TNA) la \"Triple Crown\" era originariamente assegnata a coloro che avevano vinto i tre titoli difesi nella federazione tra il 2002 e il 2007, ovvero l'NWA World Heavyweight Championship, l'NWA World Tag Team Championship e il TNA X Division Championship. Non era inizialmente noto se coloro che avevano vinto l'NWA World Heavyweight Championship o l'NWA World Tag Team Championship, prima o dopo l'acquisizione e l'utilizzo dei titoli da parte della TNA, erano considerati validi per il completamento della \"Triple Crown\".\nNel maggio 2007 la TNA ha perso il diritto di assegnare ai propri wrestler i titoli di propriet\u00e0 della National Wrestling Alliance (NWA), ovvero l'NWA World Heavyweight Championship e l'NWA World Tag Team Championship. Contestualmente vennero presentati il TNA World Heavyweight Championship e il TNA World Tag Team Championship; ci\u00f2 significa che il TNA World Heavyweight Championship e il TNA World Tag Team Championship sono entrati a far parte della \"Triple Crown\"."}
{"id": "896112", "revid": "287204", "url": "https://it.wikipedia.org/wiki?curid=896112", "title": "Cresselia", "text": ""}
{"id": "896113", "revid": "287204", "url": "https://it.wikipedia.org/wiki?curid=896113", "title": "Jules Auguste C\u00e9sar Muraire", "text": "Biografia.\n\u00c8 stato attore poliedrico del variet\u00e0, del teatro e del cinema francese. Dopo aver ottenuto una vasta popolarit\u00e0 come attore di variet\u00e0 si ciment\u00f2 con successo anche nel teatro di prosa, ma l'occasione che gli permise di mettere in evidenza le sue doti fu l'incontro con Marcel Pagnol, che nel 1929 gli valse la regia della commedia \"Marius\" e la parte di \"C\u00e9sar\", padre del protagonista.\nAffermatosi come uno degli attori pi\u00f9 autorevoli delle scene francesi, soprattutto col suo soprannome di Raimu concluse la sua carriera alla Com\u00e9die-Fran\u00e7aise di cui fu \"pensionnaire\" dal 1944 alla morte. Anche nel cinema, in cui Raimu aveva esordito intorno al 1910, la riduzione della famosa trilogia marsigliese di Marcel Pagnol rappresent\u00f2 una tappa decisiva per la carriera dell'attore.\nDa allora Raimu interpret\u00f2 con la sua vena tipicamente \"provenzale\" ricca di umana bonomia e di sottile arguzia popolaresca una serie di film che sono considerati tra i migliori del cinema francese fra le due guerre."}
{"id": "896114", "revid": "31886", "url": "https://it.wikipedia.org/wiki?curid=896114", "title": "Raimu", "text": ""}
{"id": "896120", "revid": "1862310", "url": "https://it.wikipedia.org/wiki?curid=896120", "title": "Capo Alexander", "text": "Il capo Alexander (groenlandese Ullersuaq, danese Kap Alexander) \u00e8 un capo della Groenlandia; si trova nella penisola di Hayes, nel nord-ovest dell'isola, e si protende sullo stretto di Nares. A nord si trova la cittadina di Etah e a sud quella di Siorapaluk; appartiene al comune di Avannaata. Trovandosi a 73\u00b001'O, \u00e8 il punto pi\u00f9 occidentale dell'intera Groenlandia."}
{"id": "896123", "revid": "787565", "url": "https://it.wikipedia.org/wiki?curid=896123", "title": "Dominic Gorie", "text": "Gorie \u00e8 nato in Louisiana, \u00e8 sposato con Wendy Lu Williams ed ha due figli: Kimberly ed Andrew. Nel 1979 ha conseguito un bachelor of science in ingegneria oceanica all'Accademia Navale degli Stati Uniti presso Annapolis.\nCarriera.\nDopo il diploma ha seguito l'addestramento per piloti. Durante la guerra del Golfo ha prestato servizio sulla portaerei \"Theodore Roosevelt\".Nella sua carriera militare Gorie ha accumulato oltre 6.000 ore di volo su pi\u00f9 di 35 diversi tipi di aerei in oltre 600 voli. Si \u00e8 ritirato dalla marina nel 2005.\nCarriera alla NASA.\nNel dicembre del 1994 \u00e8 stato selezionato dalla NASA come candidato astronauta, nel marzo del 1995 ha iniziato l'addestramento al Lyndon Baines Johnson Space Center dopo il quale \u00e8 stato qualificato come pilota.Ha volato in quattro missioni dello Shuttle: STS-91 del 1998, STS-99 del 2000, STS-108 del 2001 e STS-123 conclusasi il 27 marzo 2008 (nelle ultime due missioni ha svolto il ruolo di comandante). Complessivamente ha trascorso pi\u00f9 di 48 giorni nello spazio."}
{"id": "896128", "revid": "1862310", "url": "https://it.wikipedia.org/wiki?curid=896128", "title": "Capo Parry", "text": "Il capo Parry (o Kap Parry) \u00e8 un capo della Groenlandia; si trova nella penisola di Hayes e si protende a est nello stretto di Nares, dividendo il fiordo di Inglefield a nord dal fiordo di Wolstenholme a sud. Appartiene al comune di Avannaata."}
{"id": "896129", "revid": "116015071", "url": "https://it.wikipedia.org/wiki?curid=896129", "title": "Rifugio Balma", "text": "Il rifugio Balma (chiamato anche rifugio della Balma o rifugio Alpe della Balma) \u00e8 un rifugio situato nel comune di Coazze (TO), in Val Sangone, nel gruppo dell'Orsiera-Rocciavr\u00e8 delle Alpi Cozie, a 1986\u00a0m s.l.m.\nStoria.\nIl rifugio sorge sui ruderi dell\"'Alpeggio della Balma\", una costruzione pastorale preesistente. Tra il 1977 ed il 1985, i volontari della sezione di Coazze del CAI provvidero a restaurare la costruzione, che era pericolante; il nuovo rifugio fu inaugurato nel 1985, in occasione del ventennale della sezione.\nCaratteristiche e informazioni.\nIl rifugio si trova nel \"vallone della Balma\", che \u00e8 uno dei valloni terminali della val Sangone.\n\u00c8 una costruzione in pietra ad un piano, dotata di impianto elettrico autonomo azionato da una piccola centrale idroelettrica autonoma, attiva tutto l'anno. Il locale invernale \u00e8 dotato di 6 posti letto.\n\u00c8 aperto in modo continuativo nel mese di agosto, e nei week end da giugno a settembre.\nIl rifugio ha fatto parte di un esperimento sulle reti wireless in alta montagna in collaborazione, fra gli altri, con il Politecnico di Torino. Il collegamento, ancora attivo nel giugno 2019, diffonde le immagini di due webcam, visibili sul sito ufficiale del rifugio.\nAccessi.\nIl rifugio \u00e8 normalmente raggiungibile dalla frazione Mol\u00e8 in comune di Coazze. Si segue la strada che porta agli impianti sciistici, fino ad incontrare una sbarra che impedisce l'accesso nel periodo di chiusura degli impianti. Qui si lasciano i mezzi, e si prosegue a piedi risalendo il \"vallone della Balma\", giungendo in circa 2.30 h al rifugio.\nIl rifugio \u00e8 accessibile anche d'inverno, con gli sci o con le ciaspole.\nTraversate.\nIl rifugio si trova all'interno del Parco naturale Orsiera - Rocciavr\u00e8; \u00e8 possibile eseguire il giro del Parco, appoggiandosi ai diversi rifugi presenti al suo interno. In particolare, dal rifugio Balma si pu\u00f2 traversare al rifugio Toesca.\nSi trova inoltre sul percorso del giro dell'Orsiera, itinerario escursionistico che percorre il periplo del monte Orsiera in 5 giorni, appoggiandosi ai rifugi del Parco: rifugio Balma, rifugio Selleries, rifugio Toesca, rifugio Amprimo, rifugio Valgravio.\nSci.\nL'ascensione a molte delle vette \u00e8 possibile anche in inverno con gli sci.\nParimenti, anche il \"giro dell'Orsiera\" \u00e8 effettuabile d'inverno con sci o ciaspole.\nAltre attivit\u00e0.\nSulle pareti dietro al rifugio sono state attrezzate alcune vie di arrampicata."}
{"id": "896130", "revid": "433605", "url": "https://it.wikipedia.org/wiki?curid=896130", "title": "Archiano", "text": "L'Archiano \u00e8 un torrente della provincia di Arezzo.\nPercorso.\nIl torrente nasce dalle montagne dell'Alto Casentino dal Passo dei Mandrioli (1173\u00a0m s.l.m., sopra il piccolo paese di Badia Prataglia nel centro del Parco Nazionale delle Foreste Casentinesi. Dopo un percorso tortuoso di circa 15\u00a0km si getta nelle acque del fiume Arno, presso Bibbiena.\nL'Archiano nella Divina Commedia.\nIl torrente Archiano \u00e8 citato da Dante Alighieri nella Divina Commedia:"}
{"id": "896133", "revid": "93556", "url": "https://it.wikipedia.org/wiki?curid=896133", "title": "Capo York (Groenlandia)", "text": "Il capo York (o Kap York) \u00e8 un capo della Groenlandia; si trova nella penisola di Hayes e si protende a sud nella baia di Baffin. Appartiene al comune di Avannaata. Fu uno dei luoghi visitati (1894) dall'ammiraglio Robert Peary durante la sua seconda spedizione nell'Artide."}
{"id": "896136", "revid": "125397020", "url": "https://it.wikipedia.org/wiki?curid=896136", "title": "Canoa", "text": "Con Il termine canoa indica in generale un tipo di appoggio natante mosso da una pagaia, cio\u00e8 uno strumento dotato di una parte tubolare (fusto o manico o anche tubo) e da una o due pale che, immerse nell'acqua, costituiscono il punto di appoggio per la propulsione del mezzo, il quale avviene senza vincoli meccanici tra la pagaia e il mezzo. La pagaia infatti, a differenza dei remi, non \u00e8 collegata alla imbarcazione attraverso un punto di perno (lo scalmo), la trasmissione dell'energia cinetica alla canoa avviene perci\u00f2 attraverso i punti di appoggio del canoista ed \u00e8 affidata principalmente alla forza della parte superiore del corpo, attraverso una catena muscolare/cinetica che parte dalla presa della pagaia con le mani. In senso pi\u00f9 specifico si usa il termine canoa per indicare la sola canoa di tipo \"canadese\".\nEtimologia.\nLa parola \u00e8 di origine caribica, nella lingua dei Taino si chiamava \"canaua\" ed \u00e8 entrata nell'italiano attraverso lo spagnolo \"canoa\".\nCaratteristiche.\nAccezione generica.\nIn questo senso quindi fanno parte delle canoe sia i kayak nei vari sottotipi (da fiume, da mare, da turismo, olimpico, da gioco, da polo, sit-on-top ecc.), sia le canoe di tipo canadese, sia le piroghe, le canoe polinesiane, le dragon boat e molti altri tipi in uso da millenni presso i popoli di molte regioni del mondo, dall'Artico all'Asia del sud al Pacifico e all'America. In alcuni casi la propulsione pu\u00f2 essere aiutata anche da una vela.\nCanoe canadesi.\nCi\u00f2 che caratterizza e definisce una canadese rispetto a tutte le altre imbarcazioni, \u00e8 l'uso della pagaia ad una sola pala e la posizione in ginocchio; la progressione avviene grazie a diverse tecniche di conduzione, basate su colpi di propulsione e governo. Fra i vari stili di pagaiata troviamo il j-stroke, il Canadese, il North Woods, l'Indiano o da Caccia.\nLa posizione in canoa pu\u00f2 essere presa in vari modi, in base alla tecnica utilizzata, se si \u00e8 in solitaria o in tandem o semplicemente se si vuole passare da una all'altra posizione per riposarsi. La posizione in ginocchio comunque rimane quella che offre il maggior controllo dell'imbarcazione.\nAnche la canoa canadese comprende diverse tipologie di scafi; la distinzione principale da farsi \u00e8 fra le canoe aperte e quelle chiuse. \nLe canadesi originarie, usate dagli indiani del Nordamerica, sono generalmente aperte, e destinate all'uso in grandi fiumi e laghi, ma con possibilit\u00e0 limitate di affrontare acque mosse e onde marine, proprio in quanto aperte. Per questo motivo, le imbarcazioni utilizzate per discese impegnative, montano al proprio interno delle sacche (palloni) in sintetico legate tramite cordini al bordo della canoa (gunwale), in questo modo si evita l'entrata eccessiva di acqua, la si rende inaffondabile e insieme al sistema di imbragatura per le ginocchia consente manovre come l'eskimo. Come caratteristica hanno buona stabilit\u00e0 e ottime capacit\u00e0 di carico, con la possibilit\u00e0 di trasportare pi\u00f9 passeggeri ospiti. Esistono canadesi anche da 15-20 posti (Dragonboat).\nUn altro tipo di canadese, usato soprattutto in competizioni su fiumi, \u00e8 invece chiuso con pozzetto e paraspruzzi simili a quelli dei kayak, ma la posizione del pagaiatore al suo interno \u00e8 in ginocchio: questa posizione permette di utilizzare durante la pagaiata i potenti muscoli della zona dorsale e addominale ed effettuare delle pagaiate pi\u00f9 ampie e potenti.\nLa propulsione \u00e8 affidata come in tutte le canadesi alla pagaia a pala singola. \nC1.\nLa C1 (canadese monoposto) \u00e8 contraddistinta dall'utilizzo di una pagaia singola per la propulsione e una posizione inginocchiata dell'unico canoista che la manovra. \nC1 slalom.\nUtilizzata nelle competizioni di canoa slalom e di forma ottimizzata per avere il corretto rapporto tra manovrabilit\u00e0, velocit\u00e0 e stabilit\u00e0. Il canoista siede inginocchiato e per una giusta aderenza con l'imbarcazione utilizza dell'espanso (o altro materiale) sagomato su misura.\nPer l'\u00e9lite di gamma delle imbarcazioni da gara si impiegano materiali quali fibra di carbonio e kevlar, ci\u00f2 conferisce resistenza e leggerezza alla canoa."}
{"id": "896137", "revid": "113250799", "url": "https://it.wikipedia.org/wiki?curid=896137", "title": "Darren Lynn Bousman", "text": "Carriera.\nNel 2004 Lynn Bousman propose l'idea per un film (\"The Desperade\") a vari studi cinematografici, i quali la rifiutarono per la sceneggiatura troppo violenta e la trama troppo simile a \"Saw\". James Wan e Leigh Whannell colsero al volo l'occasione e, il giorno stesso d'uscita del film, propongono a Lynn Bousman di trasformare \"The Desperade\" in \"Saw II - La soluzione dell'enigma\". Darren accetta e insieme a Wan adatta la sceneggiatura alla saga di Saw. Lynn Bousman sar\u00e0, inoltre, anche il regista del film.\nLynn Bousman ha diretto anche \"Saw III - L'enigma senza fine\", uscito negli USA il 26 ottobre 2006. Dopo \"Saw II - La soluzione dell'enigma\" Lynn Bousman ha diretto per gli Mudvayne il video del singolo \"Forget to Remember\". La canzone entrer\u00e0 a far parte della colonna sonora del film citato in precedenza. Dopo aver diretto \"Saw III\", ha annunciato che non avrebbe pi\u00f9 diretto altri film della saga dedicandosi alla realizzazione del film musicale \"Repo! The Genetic Opera\". Tuttavia il 19 febbraio 2007 Leigh Whannell annunci\u00f2 che Lynn Bousman sarebbe stato il regista anche del \"quarto capitolo della saga\". Lynn Bousman spieg\u00f2 che accett\u00f2 l'incarico dato che \"Repo! The Genetic Opera\" non sarebbe iniziato prima di settembre 2007.\nNel 2020, dopo 13 anni, ritorna a lavorare per la saga di Saw dirigendo \"Spiral - L'eredit\u00e0 di Saw\", un reboot basato su un'idea di Chris Rock, che \u00e8 anche protagonista della pellicola, e che si distacca completamente dalle vicende del franchise originale. L'uscita nelle sale era prevista per il 15 maggio 2020, posticipata al 21 maggio 2021 a causa della pandemia di coronavirus."}
{"id": "896139", "revid": "1345932", "url": "https://it.wikipedia.org/wiki?curid=896139", "title": "Figura (geometria)", "text": "La figura geometrica o forma geometrica \u00e8 l\"ente astratto\" intorno al quale \u00e8 articolata la geometria ed altri rami affini della matematica, come la trigonometria. Elementarmente, la figura geometrica pu\u00f2 definirsi come un insieme continuo di punti e di relazioni tra gli stessi punti, caratterizzato da \"pertinenze quantitative\" e da \"pertinenze dimensionali\".\nConcetti simili.\nAlla figura geometrica si contrappone la figura topologica, definita come un insieme continuo di punti e di relazioni tra gli stessi punti, caratterizzato da \"pertinenze quantitative\" e non da \"pertinenze dimensionali\" (es. nastro di M\u00f6bius, ciambella con K buchi, bottiglia di Klein), nonch\u00e9 il grafo. Caratteristica della figura geometrica \u00e8 la \"indeformabilit\u00e0\", mentre della \"figura topologica\" la \"deformabilit\u00e0\" e del \"grafo\" la \"schematicit\u00e0\".\n\"In extenso\", possono considerarsi anche figure geometriche gli spazi iniziali dove le figure stesse trovano collocazione come il punto (spazio a-dimensionale), la retta (spazio mono-dimensionale), il piano (spazio bi-dimensionale), lo spazio tri-dimensionale e gli iperspazi di dimensione superiore. Gli psicologi hanno teorizzato che gli esseri umani rompono le immagini in semplici forme geometriche chiamate geoni. Esempi di geoni comprendono coni e sfere.\nClassificazione.\nPonendo alla base le figure geometriche della geometria elementare piana, ciascun ramo della geometria classifica le proprie figure in relazione a caratteristiche e pertinenze specifiche. Per grandi linee, si distinguono:\nFigura geometrica piana.\nOgni punto della figura geometrica appartiene al piano.\nLe specie di poligono sono infinite ed il loro nome gli deriva preminentemente o dal numero degli angoli interni o dal numero dei lati come:\nFigura geometrica solida.\nOgni punto della figura geometrica appartiene allo spazio a tre dimensioni (Spazio-D.3).\nLe specie poliedriche sono infinite e non tutte hanno una denominazione come: cubo, antiprisma archimedeo, ottaedro \"platonico\", dodecaedro rombico, poliedro di Escher...\nFigura geometrica degli iperspazi.\nOgni punto della figura geometrica appartiene ad uno degli iperspazi ad n dimensioni (Spazio-D.n), con n&gt;3.\nFigura analitico-geometrica.\nMeglio conosciuta come Curva (piana, sghemba\u00a0\u2013 algebrica, trascendente), oppure \"grafico\", od anche \"configurazione\", in quanto la figura geometrica \u00e8 correlata ad una equazione in [x; y] o [x; y; z].\nCurva piana.\nLa figura geometrica \u00e8 correlata ad una equazione in [x, y].\nCurve algebriche di 1\u00ba e 2\u00ba grado.\nRetta \u2013 conica: parabola, circonferenza, ellisse, iperbole (generica, regolare, equilatera).\nCurve algebriche di 3\u00ba grado.\nCubica: Folium di Cartesio, Versiera di Agnesi, Tridente, Cissoide, Strofoide, Poliziotto in servizio, Lemniscata, Croce di Malta, Svastica, Motore elettrico, Testa di un piolo, Bicorno, Nodo, Bifoglio, Fagiolo, Trifoglio, Maglia, Ampersand, Bicuspide, Staffa, Arco, Manubrio, Cuspide cheratoide, Farfalla \u2013 \"Famiglia di curve\", \"Conica confocale\", \"Configurazione ripetuta\".\nCurve algebriche di 4\u00ba grado.\nQuartica.\nCurve algebriche di 5\u00ba grado.\nQuintica.\nCurve trigonometriche piane.\nLa figura geometrica \u00e8 correlata ad una funzione trigonometrica, diretta (seno, coseno, tangente, cotangente, secante, cosecante), od inversa (arcoseno, arcocoseno, arcotangente, arcocotangente, arcosecante, arcocosecante).\nSinusoide, cosinusoide, tangentoide, cotangentoide, secantoide, cosecantoide, arcosinusoide, arcocosinusoide, arcotangentoide, arcocotangentoide, arcosecantoide, arcocosecantoide.\nCurve polari.\nCirconferenza, retta, lemniscata di Bernoulli, iperbole equilatera, cardioide, parabola, lumaca con cappio, lumaca senza cappio, ellisse con eccentricit\u00e0 un mezzo, iperbole con eccentricit\u00e0 due, spirale di Archimede, spirale reciproca, lituo, spirale parabolica, spirale equiangola, rodonea (curva a rosa), cappi che si intersecano \u2013 \"Famiglia di lumache\".\nLuoghi bipolari.\nCirconferenza di Apollonio, asse di un segmento, ovali di Cartesio, ellisse, iperbole, iperbole equilatera, ovali di Cassini, lemniscata di Bernoulli, linee equipotenziali per le cariche, linee di forza per un magnete.\nAltre curve celebri.\nConcoide, trocoide, epitrocoide, ipotrocoide, cicloide, epicicloide, ipocicloide, asteroide, deltoide, nefroide, rulletta, catenaria, gaussiana, pelecoide.\nCurve limiti di successioni poligonali.\nFiocco di neve di von Koch, antifiocco di neve, curva di Sierpinski.\nFigura analitico-geometrica spaziale.\nLa figura geometrica \u00e8 correlata ad una equazione algebrica in [x, y, z].\nQuadriche.\nSfera \u2013 cono \u2013 cilindro \u2013 ellissoide \u2013 iperboloide \u2013 paraboloide ellittico (paraboloide ad una falda), paraboloide iperbolico (paraboloide a due falde).\nSuperfici rigate.\nSella d'asino \u2013 paraboloide iperbolico (paraboloide a due falde).\nSuperfici e solidi di rivoluzione.\nPer la determinazione dell'area e/o del volume della figura geometrica generata, ci si avvale dei due Teoremi di Guldino (Paul Guldin \u2013 San Gallo 12.6.1577 \u2013 Graz 3.11.1643 \u2013 Matematico svizzero di origine ebraica).\nConfigurazioni interessanti.\nFamiglie di circonferenze ortogonali alle circonferenze di un fascio \u2013 Quadrangolo ortocentrico con la \"Circonferenza dei nove punti\" e le sedici circonferenze circoscritte e inscritte nei quattro triangoli che sono tangenti al quadrangolo \u2013 Quadrilatero con le quattro circonferenze circoscritte ai triangoli che si intersecano nel \"Punto di Wallace\", la retta degli ortocentri, la circonferenza dei circocentri e le due famiglie di circonferenze coassiali ortogonali\u00a0\u2013 Quadrangolo con la circonferenza dei nove punti, le quattro \"Circonferenze pedali\" e la circonferenza circoscritta al triangolo diagonale con il loro punto comune \u2013 \"Rette di Pascal\" della configurazione di sei punti su una conica e i \"Punti di Brianchon\" di sei tangenti a una conica.\nFigure geometriche composte.\nFregi e mosaici.\nFregio e mosaico sono concetti pi\u00f9 dell'architettura che non della geometria, acquisiti dalla prima per motivi ornamentali di gran pregio, ma ampiamente studiati anche dalla seconda.\nFigure geometriche della geometria proiettiva.\nFigure geometriche della Geometria proiettiva sono descritte in Teoria delle ombre e Superfici rigate."}
{"id": "896144", "revid": "74801", "url": "https://it.wikipedia.org/wiki?curid=896144", "title": "Janet Kavandi", "text": "Kavandi \u00e8 nata nel Missouri, \u00e8 sposata con John Kavandi ed ha due figli. Nel 1980 ha conseguito un bachelor of science in chimica dall'Universit\u00e0 del Missouri presso Joplin e nel 1982 ha conseguito un master, sempre in chimica, all'Universit\u00e0 di Rolla. Nel 1990 ha preso il dottorato in chimica analitica a Seattle. Negli anni ottanta ha lavorato per la Boeing ai progetti di difesa.\nNel dicembre del 1994 \u00e8 stata selezionata dalla NASA come candidata astronauta, nel marzo del 1995 ha iniziato l'addestramento al Lyndon Baines Johnson Space Center dopo il quale \u00e8 stata qualificata come specialista di missione.Ha volato in tre missioni del programma Space Shuttle: STS-91 del 1998, STS-99 del 2000 ed STS-104 del 2001 diretta verso la Stazione Spaziale Internazionale.Complessivamente la dottoressa Kavandi ha trascorso 33 giorni nello spazio completando 535 orbite attorno alla Terra."}
{"id": "896147", "revid": "1862310", "url": "https://it.wikipedia.org/wiki?curid=896147", "title": "Monte Haffner", "text": "Il monte Haffner (o Haffner Bjerg) \u00e8 un monte della Groenlandia nord-occidentale alto 1483 m. Si trova nella penisola di Hayes ed \u00e8 a poca distanza dalla riva della baia di Melville, a 76\u00b026'N 62\u00b018'O; appartiene al comune di Avannaata "}
{"id": "896150", "revid": "767487", "url": "https://it.wikipedia.org/wiki?curid=896150", "title": "Urto", "text": "L'urto \u00e8 il termine fisico con il quale si identifica la collisione di due corpi che si scontrano.\nUn'interpretazione pi\u00f9 corretta viene fornita dalla meccanica del continuo: i corpi sono dotati di \"elasticit\u00e0\" e l'intervallo di tempo durante il quale tali oggetti sono a contatto si compone di un periodo di compressione, nel quale si compie una deformazione spesso impercettibile, e di un periodo di ritorno elastico durante il quale la forma torna allo stato iniziale.\nViene inizialmente presa in considerazione la classe degli urti \"normali\" a due corpi, cio\u00e8 quelli in cui la direzione del moto avviene lungo la normale comune per il punto di contatto sia prima che dopo l'urto in quanto moto unidimensionale, e successivamente si pu\u00f2 estendere lo studio agli urti \"obliqui\" a n&gt;2 corpi in d&gt;1 dimensioni.\nRegola di Newton.\nPer un urto \"normale\" la velocit\u00e0 relativa dei corpi dopo l'urto \u00e8 proporzionale a quella precedente l'urto attraverso un coefficiente di ritorno legato alle elasticit\u00e0 dei due corpi:\nSe formula_3 l'urto \u00e8 detto \"totalmente anelastico\";\nse formula_4 l'urto \u00e8 detto \"elastico\";\nConservazione della quantit\u00e0 di moto.\nL'applicazione del principio di conservazione:\ndove:\nal caso di un urto tra due corpi a coefficiente di ritorno qualsiasi si ha:\ndove:\nLa quantit\u00e0 di moto totale dopo l'urto \u00e8 data dalla quantit\u00e0 di moto iniziale pi\u00f9 l'impulso totale. Perci\u00f2 le forze sono uguali e contrarie per i due corpi, e la loro somma vettoriale \u00e8 nulla.\nEquazioni delle velocit\u00e0.\nDalle due equazioni precedenti si ricava che:\nChe applicata al caso di urto totalmente anelastico si traduce in:\ne quindi, :formula_11\nin particolare se :formula_12, allora: formula_13\nApplicata invece al caso di urto elastico si traduce in:\nse poi :formula_16, allora: formula_17\nSi capisce perci\u00f2 meglio come \u03b5 sia un fattore legato all'elasticit\u00e0 dell'urto.\nEquazione dell'impulso.\nDalle equazioni delle velocit\u00e0:\ndove:\nSi pu\u00f2 verificare facilmente infatti che :formula_19 il principio di conservazione della quantit\u00e0 di moto che abbiamo imposto precedentemente.\nForza impulsiva.\nSe si considera un sistema di bersaglio 2 molto pi\u00f9 grande del proiettile 1,\nma allora:\ndove \"formula_22\" \u00e8 l'accelerazione relativa: a parit\u00e0 di questa, la forza impulsiva \u00e8 perci\u00f2 massima e doppia per un urto elastico rispetto ad un urto perfettamente anelastico.\nEnergia cinetica.\nAffinch\u00e9 l'energia cinetica totale dei corpi rimanga invariata (e quindi le velocit\u00e0 dei due corpi dopo l'urto abbiano o direzione o verso o intensit\u00e0 diverse tra loro), si deve avere un urto elastico, e viceversa, come dimostra questa catena di doppie implicazioni:\nSe l'energia cinetica dei corpi \u00e8 stata parzialmente dissipata nell'urto, allora si parla genericamente di urto anelastico. In quest'ultimo caso, si pu\u00f2 dimostrare analogamente che l'energia cinetica dissipata \u00e8 la massima possibile (dovendo rispettare la conservazione della quantit\u00e0 di moto totale) nel caso di urto totalmente anelastico, poich\u00e9 i due corpi procedono alla stessa velocit\u00e0 dopo l'urto.\nSecondo il primo principio della termodinamica, la parte di energia cinetica dissipata viene convertita in energia interna dei corpi coinvolti nell'urto, cio\u00e8 in generale in parte in calore e in parte in lavoro termodinamico dei corpi stessi."}
{"id": "896153", "revid": "55935", "url": "https://it.wikipedia.org/wiki?curid=896153", "title": "Joanne Maurello", "text": ""}
{"id": "896162", "revid": "287204", "url": "https://it.wikipedia.org/wiki?curid=896162", "title": "Fabian Mazzei", "text": ""}
{"id": "896163", "revid": "78273", "url": "https://it.wikipedia.org/wiki?curid=896163", "title": "Santissima Trinit\u00e0 delle Monache", "text": ""}
{"id": "896164", "revid": "486946", "url": "https://it.wikipedia.org/wiki?curid=896164", "title": "Croazia Zagabria", "text": ""}
{"id": "896169", "revid": "1048993", "url": "https://it.wikipedia.org/wiki?curid=896169", "title": "Janice Voss", "text": "Voss \u00e8 nata in Indiana. Nel 1975 ha conseguito un bachelor of science in ingegneria all'Universit\u00e0 Purdue presso West Lafayette (Indiana). Nel 1977 ha preso un master in ingegneria elettronica al MIT e nel 1987 un dottorato in aeronautica/astronautica sempre al MIT.\n\u00c8 stata selezionata dalla NASA nel 1990 e, dopo l'addestramento, nel 1991 \u00e8 stata qualificata come specialista di missione. Ha volato in ben 5 missioni dello Shuttle: STS-57 (1993), STS-63 (1995), STS-83 (1997), STS-94 (1997) e STS-99 (2000).\n\u00c8 stata la direttrice scientifica del telescopio spaziale Kepler che \u00e8 stato messo in orbita nel 2009.\n\u00c8 morta nel 2012 all'et\u00e0 di 55 anni a seguito di un tumore al seno."}
{"id": "896173", "revid": "92723", "url": "https://it.wikipedia.org/wiki?curid=896173", "title": "Hrvatski nogometni kup", "text": "La Hrvatski nogometni kup (coppa croata di calcio) \u00e8 il secondo torneo per importanza del campionato croato di calcio dopo la Prva HNL. Viene assegnata dalla Federazione calcistica croata e la vincitrice accede alla UEFA Conference League della stagione seguente.\nIl 13 settembre 2021, in una cerimonia presso l'hotel \"DoubleTree by Hilton\" di Zagabria, si \u00e8 celebrato l'accordo fra la HNS e la societ\u00e0 di scommesse sportive \"SuperSport\". Alla cerimonia della firma hanno partecipato il presidente della Federcalcio croata Marijan Kusti\u0107, il direttore esecutivo della stessa Tomislav Svetina, i membri del comitato scommesse di SuperSport Goran \u0110uri\u0107 e Radim Haluza ed il presidente di VOX-football e caporedattore di HNTV Ivan Bla\u017ei\u010dko. Oltre alla \"title sponsorship\" della competizione (che quindi cambia il nome in SuperSport Hrvatski nogometni kup), il bookmaker SuperSport assister\u00e0 finanziariamente i club ospitanti dalla fase dei sedicesimi di finale.\nLa coppa \u00e8 chiamata anche Rabuzinovo sunce (il sole di Rabuzin), dal nome di Ivan Rabuzin, l'artista che ha creato il trofeo, e dalla forma di esso, che appunto ricorda il sole.\nFormula.\nQuesto torneo \u00e8 sempre stato disputato ad eliminazione diretta. Nella prima edizione \"sperimentale\", quella del 1992 le squadre erano solo 7 (che erano le squadre croate che avrebbero avuto il diritto a partecipare alla Coppa di Jugoslavia dello stesso anno). Dal 1992-93 al 1997-98 la competizione \u00e8 stata aperta a 32 squadre; dalla stagione 1998-99 sono diventate 48, ammesse in seguito a diversi criteri. Sono ammesse d'ufficio le prime sedici squadre con il coefficiente pi\u00f9 alto, legato all'andamento nella Coppa durante gli ultimi cinque anni. Ventuno squadre vincitrici delle \u017dupanijski kupovi (le coppe regionali), sono ammesse, insieme alle undici finaliste regionali delle \u017dupanijski kupovi col maggior numero di partecipanti.\nLe formazioni provenienti dai tornei regionali si affrontano, con partita secca, nel turno preliminare, dai sedicesimi di finale entrano in scena le prime sedici squadre con il miglior coefficiente (gli accompiamenti di questo turno sono decisi dal ranking: 32\u00aa-1\u00aa, 31\u00aa-2\u00aa, 30\u00aa-3\u00aa, etc). Mentre le prime edizioni erano disputate a gare ad andata e ritorno, col passare degli anni si \u00e8 passati alla gara unica per ogni turno. Le migliori 16 squadre vengono rese note con due anni di anticipo e sono esentate dal partecipare alla coppa regionale nella stagione seguente.\nDal 2017, se una squadra col coefficiente inferiore batte una col coefficiente superiore, per il resto della competizione si appropria del coefficiente della squadra battuta.\nSe una o pi\u00f9 squadre che rientrano fra le prime 16 del ranking finiscono in bancarotta e sciolte, come , e , esse non vengono rimpiazzate e le loro avversarie provenienti dal turno preliminare passano il turno senza colpo ferire.\nDa ricordare, infine, che durante la seconda guerra mondiale, nel 1941 venne giocata una manifestazione simile organizzata dallo Stato Indipendente di Croazia, con la vittoria finale dello Gra\u0111anski Zagabria.\nDal 1945 al 1991, durante gli anni della Jugoslavia socialista, le squadre croate erano impegnate nella Coppa del maresciallo Tito. Dal 1973 (anno del format definitivo), le squadre della prima divisione erano ammesse di diritto, dalla Croazia venivano poi altre tre squadre vincitrici delle qualificazioni: una dalla fascia marittima (Istria, Fiume e Dalmazia), una da Zagabria e nord e una dalla Slavonia.\nIl ranking.\nIl ranking (o graduatoria) quinquennale viene cos\u00ec calcolato: 32 punti alla per la vittoria della coppa, 16 per il raggiungimento della finale, 8 per le semifinali, 4 per i quarti, 2 per gli ottavi, 1 per i sedicesimi. Tutti questi punti vanno sommati, quindi la vittoria della coppa porta 63 punti (1+2+4+8+16+32), alla finalista vanno 31 (1+2+4+8+16), alle semifinaliste 15 (1+2+4+8), per quelle eliminate ai quarti 7 (1+2+4), per quelle eliminate agli ottavi 3 (1+2) ed 1 punto per quelle eliminate ai sedicesimi.\nQueste sono le prime 16 squadre (coi punti) del ranking 2016-2021 e che entreranno di diritto nei sedicesimi della Coppa 2022-23 (lo non \u00e8 pi\u00f9 in attivit\u00e0):\nPer il computo della graduatoria si osservano nell'ordine:\nAlbo d'oro.\n L' si \u00e8 chiamata \"Inker\" dal 1991 al 2002.\n La si \u00e8 chiamata \"HA\u0160K Gra\u0111anski\" nel 1992, poi \"Croatia\" dal 1993 al 2000.\n L' si \u00e8 chiamata \"Uljanik\" dal 1948 al 2002.\n Il si \u00e8 chiamato \"\" dal 1958 al 2010.\nVittorie per club.\nTotale.\nInoltre, nella Kup Mar\u0161ala Tita, varie volte le squadre croate hanno raggiunto, perdendola, la finale: Dinamo 8 volte, Hajduk 5, Varteks e Rijeka una ciascuna. In 5 occasioni la finale \u00e8 stata un derby croato: Dinamo-Hajduk 4 volte e Hajduk-Rijeka una."}
{"id": "896179", "revid": "78273", "url": "https://it.wikipedia.org/wiki?curid=896179", "title": "Trentina", "text": ""}
{"id": "896181", "revid": "443160", "url": "https://it.wikipedia.org/wiki?curid=896181", "title": "Nocerina 1910", "text": "LAssociazione Sportiva Dilettantistica Nocerina 1910, meglio nota come Nocerina, \u00e8 una societ\u00e0 calcistica italiana con sede nella citt\u00e0 di Nocera Inferiore, \nin provincia di Salerno. Il club rappresenta idealmente anche la citt\u00e0 di Nocera Superiore. Milita in Serie D, la quarta divisione del campionato italiano.\nVenne fondata nel 1910, con il nome \"Associazione Giovanile Nocerina\", grazie all'iniziativa di un ristretto gruppo, e il suo primo presidente fu Carlo Cattapani.\nI giocatori furono definiti \"molossi\" in occasione della gara vinta contro il nel 1928 per 1 a 0. La squadra ha giocato per tre stagioni in Serie B, nel 1947-1948, nel 1978-1979 e nel 2011-2012.\nNella stagione 2013-2014 ha militato nel campionato di Lega Pro Prima Divisione, dal quale per\u00f2 \u00e8 stata esclusa \"in itinere\" per illecito sportivo. Nella stagione 2014-2015 riparte dall'Eccellenza.\nNella stagione 2015-2016, a seguito della rinuncia dell'A.S.G. Nocerina al campionato di competenza, riparte dall'Eccellenza sotto il nome di \"A.S.D. Citt\u00e0 di Nocera 1910.\"\nNella stagione 2016-2017, la societ\u00e0 cambia denominazione in \"A.S.D. Nocerina 1910.\"\nStoria.\nLe origini.\nL'Associazione Giovanile Nocerina nasce il 1\u00ba febbraio 1910 per iniziativa di Carlo Cattapani, insieme a Manlio Spera, Salvatore Buonocore (i tre primi presidenti dell'associazione), Gabriele Sellitti (tra i primi allenatori della sezione calcistica), Giuseppe Belsito, Umberto Landolfi, Oreste e Salvatore Gabola . Inizialmente l'associazione si impegna nel teatro, podismo e ciclismo (per le quali l'associazione crea la Coppa AGN), il 24 ottobre 1910, a pochi mesi dalla fondazione, Cattapani con la sua associazione corre in soccorso ai cittadini di Cetara, martoriati da una tremenda alluvione.\nIl primo incontro di calcio si tiene solo il 1\u00b0 Novembre 1914, in un'amichevole al Piazza D'Armi (il primo campo di calcio regolare della provincia), contro una formazione della vicina Pagani (Pagani F.B.C.). I nocerini vincono per 1 a 0. La divisa era gi\u00e0 quella rosso-nera; riportano una vittoria dei \"rosso e neri\" di Nocera per 2 a 0 nella successiva sfida a Nola.\nNel 1919 la squadra gioca il primo derby con la neonata vinto dalla Nocerina per 2 a 1 (\"con assist del pubblico per il gol decisivo\" secondo i giornali di Salerno; \"punto validissimo\" secondo invece le cronache dei padroni di casa).\nGli anni venti.\nNel 1921 la Nocerina si affilia a Roma alla neonata Federazione Calcio Sud Italia. Viene negata l'ammissione alla prima divisione e si tiene uno spareggio con la U.S. Cavese: nella partita di andata a Nocera la squadra vince per 3 a 1 e il ritorno termina 2-2, con l'annullamento di una successiva rete della Cavese per l'invasione di campo dei tifosi del Nocera. La squadra non passa comunque in prima divisione \"per non aver disputato, l'anno precedente, il campionato di promozione\".\nL'anno successivo si ha nuovamente uno spareggio contro la Cavese, con due pareggi e accesi contrasti tra le tifoserie. Al nuovo spareggio a Bagnoli la Nocerina non si presenta a causa di un rifiuto nella concessione dei giocatori da parte del distretto militare e viene sconfitta a tavolino per 2 a 0.\nLa squadra vince il girone B del campionato di seconda divisione 1923-1924, con record di imbattibilit\u00e0 del portiere Ugo Bartoli per 1029 minuti, accedendo al torneo per il titolo di campione di seconda divisione.\nNella stagione 1927-1928 giocano ancora in seconda divisione, raggiungendo la salvezza. \u00c8 l'anno della prima associazione della squadra al simbolo dei molossi. Nei derby con la Salernitana le partite terminano con due pareggi.\nNella stagione 1928-1929 i rosso-neri, soprannominati orsacchiotti, vincono sul Castellammare e sulla Salernitana, di fronte a 3000 spettatori; alla fine del girone di andata sono secondi dietro il Vomero. Nella partita di ritorno con lo Stabia, il molosso diviene simbolo della squadra. Nel girone di ritorno, battendo anche i napoletani del Vomero, la Nocerina vince il campionato di prima divisione campana e diviene la seconda squadra della regione (dopo il Napoli). Le finali promozione vengono vinte dal Gargallo.\nNella stagione 1929-1930 la Nocerina \u00e8 guidata da Ernest Erbstein. La squadra gioca con il Palermo, la , il Messina e il Cagliari e si classifica al quarto posto, dopo aver vinto a Salerno il derby con la Salernitana per 3-2\nDopo questa stagione la Nocerina deve accontentarsi di campionati in tono minore, fino a scomparire per qualche anno.\nGli anni quaranta e cinquanta.\nGli anni del secondo dopoguerra vedono la rinascita della squadra: dopo aver vinto il campionato di prima divisione nel 1945, approda alla Serie C, il primo anno guidata dall'allenatore/giocatore Giuseppe Ostromann.\nI presidenti della squadra sono Spinelli e D'Alessio e con la guida dell'allenatore/giocatore Remo Galli (ex giocatore del ) la Nocerina vince il girone A di Serie C 1946-1947. Nel girone finale si classifica a pari punti coi pugliesi di Monopoli: lo spareggio al Motovelodromo Appio, con un pubblico di circa 2000 persone, la formazione costituita da De Fazio, Montagner, Ferrarese, Cipriani, D'Acunto, Busidoni, Marchionni, Palma, Longhi, Galli e D'Avino, raggiunge la Serie B, ancora suddivisa in gironi, dove gioca nel girone C.\nNel campionato 1947-1948 sono inizialmente terzi, ma una serie di sconfitte, tra cui l'ultima con il Palermo li porta al dodicesimo posto e alla retrocessione. La squadra gioca in Serie C ancora per due anni per ritornare quindi ai campionati minori, dove hanno per la prima volta come avversaria la squadra di Pagani.\nNella stagione 1952-1953 vengono ripescati in Serie D, dove giocano per due anni, fino ad una nuova retrocessione. Le successive stagioni alternano promozioni e retrocessioni.\nLa societ\u00e0 sar\u00e0 nuovamente del presidente Spinelli, a cui si affiancano i Di Florio e i Buscetto.\nGli anni sessanta.\nNel campionato 1961-1962, sotto la presidenza del Marchese Luigi Villani, la formazione di Giacomo De Caprio (Roi, Leone, Alberti, Trevisan, Cuomo, Capacchione, Petrini, Tortora, Foglia, Marchionni, Ranisi) gioca 30 partite utili consecutive, con 8 vittorie consecutive e termina a 53 punti in 30 partite; gli attaccanti sono Foglia con 23 reti e Tortora con 22. Con la vittoria del campionato la squadra accede agli spareggi per l'assegnazione del titolo di Prima Categoria. La Nocerina vince il proprio girone, i quarti e la semifinale; la finale \u00e8 giocata contro la squadra di Porto Sant'Elpidio a Roma, allo stadio delle Tre Fontane con 4000 spettatori da Nocera: la Nocerina conduce per 2 a 0, ma termina in pareggio per 2 a 2; nei tempi supplementari un gol di Tortora assegna la vittoria alla Nocerina.\nDopo la promozione la squadra giocher\u00e0 in Serie D per undici stagioni.\nNella stagione 1962-1963 Foglia \u00e8 il capocannoniere della squadra, con 14 reti. Nella successiva stagione 1963-1964 ritorna il portiere Giovanni Roi, cresciuto nelle giovanili del Milan, e arriva l'attaccante Giancarlo Mattucci (42 reti in 197 presenze). Giocano nella Nocerina anche Angelo Mamm\u00ec, Amedeo Rosamilia e Rino Santin.\nNella stagione 1964-1965 il capocannoniere della squadra \u00e8 il centravanti Guarniero, con 15 reti, in un attacco formato da Mattucci (5 reti), Santin, Mamm\u00ec (11 reti) e Santo Mazzola. In questi anni la Nocerina gode del gemellaggio con il Milan, da cui provengono buoni calciatori (Campi, Santo Mazzola, Citterio) ed usufruisce dei cosiddetti prestiti militari, ossia si avvale delle prestazioni dei calciatori che svolgono il servizio militare a Nocera.\nNella stagione 1967-1968, dopo una sconfitta interna, l'allenatore Elia Greco aveva affermato: \"Ci rifaremo a Policoro\" (ultima squadra in classifica), dove tuttavia la Nocerina venne invece sconfitta. Tra i giocatori sono ancora Alberti, Mattucci, Pucci, Germinario.\nNella stagione 1968-1969 ritorna come allenatore Giacomo De Caprio; in campo ci sono il portiere Enzo Tortora, gli attaccanti Bravin (8 reti) e Mattucci (10 reti), i centrocampisti Germinario (6 reti), Brambilla e Carignani (5 reti ciascuno)\nNella stagione 1969-1970 fa il suo esordio Roberto Chiancone che avr\u00e0 263 presenze con la Nocerina.\nGli anni settanta.\nNel campionato 1970-1971, con presidente il Marchese Luigi Villani, il campionato viene concluso dalla squadra giovanile, con l'apporto solo degli esperti De Menia e Franciois: tutti gli altri calciatori vengono svincolati.\nNella successiva stagione 1971-1972, viene ingaggiato Gianni Di Marzio allenatore della primavera del Napoli per rifondare la squadra e arriveranno molti calciatori dalle giovanili del Napoli. Le partite interne si giocano sul campo di Scafati, per i lavori di ristrutturazione del vecchio campo sportivo. La squadra si classifica al secondo posto, miglior piazzamento, fino ad allora, in Serie D.\nNella stagione 1972-1973, la squadra del presidente Luigi Villani, guidata prima da Di Costanzo e poi da Mazzetti (Di Mascio, Padovano, S. Esposito, Di Costanzo, Boncori, Bavota, Devastato, Portelli, Sgambato, Fiorillo e Scarano, con La Salvia e Chiancone), vince il campionato e ritorna in Serie C. Le partite interne furono giocate presso il campo sportivo di Sarno, a causa del perdurare dei lavori di rifacimento del vecchio campo di Piazza D'Armi, che diventer\u00e0 poi lo stadio \"San Francesco d'Assisi\".\nDopo 22 anni di assenza, la Nocerina, nella stagione 1973-1974, gioca nel girone C della Serie C.\nLa guida della societ\u00e0 \u00e8 sempre nelle mani del marchese Luigi Villani; la conduzione tecnica viene affidata al giovane Lino De Petrillo, pisano d'adozione.\nLa squadra gioca 19 partite utili consecutive che la portano a ridosso delle prime posizioni, ma dopo il pareggio con il segue una serie di sconfitte: terminano al terzo posto con 45 punti. La formazione era composta da Ridolfi, Marcucci, S. Esposito, Caruso (\"Il pendolino\"), Fiorini (\"Cavallo di denari\"), Bavota (\"Funzone\"), Devastato (\"Bicicletta\"), Portelli (\"Il professore\"), Cremaschi (\"Esperto bomber\"), Mambrin (\"L'elegante\"), Franciois insieme a Mastropaolo, Gobbi, D'Alessandro e Chiancone.\nNella stagione 1974-1975 la squadra conquista la salvezza solo all'ultima giornata. Compare Antonio Orsini, presidente, e vice Presidente Luigi Villani; i giocatori capitan Pigozzi, Renzo Corni, Rampanti, Valle, Morgia, Nobili, Novelli, Spada, Vescovi.\nPer il campionato 1976-1977 la dirigenza costruisce una formazione ambiziosa. Torna a Nocera, da allenatore, Rino Santin e arrivano il portiere Sorrentino, Cornaro, Grava, Delli Santi e l'attaccante Stanislao Bozzi, che segna un gol fin dalla prima giornata contro il Cosenza. L'allenatore Santin venne sostituito da un duo interno: Corni e Fasolino. La squadra si salva dalla retrocessione per un solo punto.\nPer la stagione 1977-1978 l'allenatore \u00e8 il giovane semisconosciuto Bruno Giorgi. Dopo la riforma dei campionati l'obiettivo della squadra \u00e8 di raggiungere un piazzamento nella classifica generale che consenta alla squadra di accedere alla Serie C1 e di evitare la Serie C2. Vengono vinti i derby contro il Pagani, e il Cava e nella penultima giornata vince a Brindisi per 4 a 1, seguita da oltre 4000 tifosi. Il campionato termina a 52 punti, al primo posto a pari merito con il Lo spareggio si gioca il 18 giugno 1978 a Catanzaro, arbitrato da Benedetti di Roma e seguito da cinquemila tifosi nocerini e dodicimila catanesi; la formazione nocerina \u00e8 costituita da Pelosin, Cornaro, Pigozzi, Spada, Grava, Calcagni, Bozzi, Porcari, Chiancone, Caruso e Garlini. Il Catania passa in vantaggio al 6' (Bortot) e la Nocerina pareggia su rigore al 31' (Bozzi). La partita viene vinta dalla Nocerina per 2 a 1 con un gol di Spada al 60'. Dopo la partita ci sono scontri tra le tifoserie, con i tifosi del Nocera che trovano rifugio nei portoni della citt\u00e0: nascer\u00e0 da questo episodio il gemellaggio tra le tifoserie della Nocerina e del .\nDopo la promozione i posti nel nuovo stadio San Francesco d'Assisi si rivelano insufficienti e il comune appalta nuovi lavori che portano la capienza a spettatori.\nNella stagione 1978-1979 la Nocerina gioc\u00f2 in Coppa Italia nel girone di , , e . Nella partita disputata allo stadio comunale di Torino contro i bianconeri la Nocerina and\u00f2 in vantaggio al 10', ma perse per 3 a 1, con gol di Bettega, Tardelli e Benetti per i padroni di casa.\nIl campionato di Serie B 1978-1979 vide la retrocessione della compagine, prima con l'allenatore Giorgi, poi con l'esordiente Bruno Mazzia. Non ci furono vittorie in trasferta (solo 8 pareggi e 11 sconfitte) e, malgrado le vittorie in casa con Brescia, , Genoa, e la Nocerina termin\u00f2 il campionato al terzultimo posto con 29 punti, davanti al e al .\nGli anni ottanta.\nNella stagione 1981-1982 la squadra gioca ancora nel girone B della Serie C1; ritorna alla Nocerina di Giacomino De Caprio. che affida la panchina a Lamberto Leonardi. Nel ritorno dalla trasferta di Livorno, in cui la squadra \u00e8 seguita da 3000 tifosi, cinque di questi (Gennaro Corvino, Giuseppe Salvati, Vincenzo Settembre, Antonio Vaccaro e Matteo Fiorillo, tutti di Castel San Giorgio) perderanno la vita in un incidente stradale. All'ingresso dello stadio viene posta una targa in marmo a loro memoria.\nNella penultima giornata la Nocerina \u00e8 in trasferta a Ponticelli contro il Campania di Morra Greco, mentre il Campobasso \u00e8 impegnato a Casarano. Quando la Nocerina \u00e8 in vantaggio di due gol i tifosi del Campania invadono il campo e la partita viene sospesa. Dopo il ritorno in campo il Campania arriva al pareggio. A Casarano un sasso lanciato contro il pullman della squadra colpisce il giocatore molisano Maestripieri. Il campionato si conclude con la Nocerina e il Campobasso seconde a 55 punti, ma lo spareggio non si svolge perch\u00e9 la lega accetta il reclamo del Campobasso e respinge quello della Nocerina, relativi entrambi agli episodi della penultima giornata: il Campobasso passa al secondo posto con 56 punti e viene promosso in serie B, mentre la Nocerina resta terza con 55 punti. Le proteste dei tifosi nocerini portano al blocco della tappa del Giro d'Italia di ciclismo.\nNella stagione 1982-1983 la Nocerina gioca in Coppa Italia con la Fiorentina di Antognoni, la Cavese, il , il e il Campobasso. Arriva ultima del girone B della Serie C1 e viene retrocessa in Serie C2 insieme alla .\nNella successiva stagione 1983-1984, la squadra guidata da Giuseppe Caramanno viene nuovamente promossa in Serie C1. Nella stagione 1984-1985 gioca nuovamente nel girone B della serie C1. Nella partita del 10 marzo 1985 contro il Palermo dopo un iniziale vantaggio, nella ripresa reclamano un rigore non concesso dall'arbitro, che pochi minuti dopo assegna invece un rigore al Palermo. Per le proteste dei tifosi nocerini la partita viene sospesa e, nonostante la presenza della polizia, il capitano del Palermo non ritorna sul terreno di gioco. La partita viene persa a tavolino per 0 a 2 e il campo viene squalificato.\nIn seguito a questo episodio il presidente Orsini lascia la societ\u00e0, che viene rilevata da Pasquale Genovese.\nIl campionato si conclude con un'altra retrocessione in Serie C2, nuovamente insieme alla Reggina.\nNel campionato C2 della stagione 1985-1986 la squadra, guidata da Ezio Volpi, arriva nuovamente prima e viene di nuovo promossa in C1. Per la stagione 1986-1987 Giacomo De Caprio porta in squadra il difensore Aldo Firicano (Genoa); Stefano De Agostini () e, su tutti, Angelo Di Livio (, e Nazionale). L'allenatore \u00e8 Beniamino Cancian. Il decimo posto finale vale la qualificazione alla Coppa Italia.\nIn estate la societ\u00e0 viene messa in mora e i calciatori vengono svincolati. L'iscrizione al campionato di Serie C1 1987-1988 \u00e8 consentita da una raccolta di fondi tra i cittadini, promossa dal sindaco Franco D'Angelo, che raccoglie un miliardo di lire.\nLa squadra \u00e8 affidata a Vincenzo Montefusco. A fine campionato la salvezza si gioca nello spareggio a Cosenza contro il Catania, ma la Nocerina perde e viene retrocessa in Serie C2. Segue il fallimento della societ\u00e0.\nDopo il fallimento la squadra acquista il titolo del Nocera Superiore, ripartendo dalla promozione. Vincono il campionato, ma la permanenza nell'interregionale \u00e8 stentata. Si parla dell'acquisto del titolo del Campania Puteolana di Morra Greco, ma non se ne fa nulla. La squadra retrocede in Eccellenza, dove rimane due anni (1991-1992 e 1992-1993).\nGli anni novanta.\nNella stagione 1992-1993 la Nocerina si aggiudica il campionato con uno spareggio al San Paolo di Napoli dove \u00e8 seguita da 12000 tifosi, contro il Grottaminarda, battuto con un gol di Sauro Magni. Nella stagione 1993-1994 gioca nel girone H del Campionato Nazionale Dilettanti, con il presidente Carlo Albani e l'allenatore Lamberto Leonardi, e conquista il secondo posto dietro la squadra di Benevento e la promozione in Serie C2.\nLa stagione 1994-1995 parte con una vittoria nell'esordio di Trani (Emanuele Cancellato); nella quinta giornata, giocata in casa contro l'Albanova di Casal di Principe, Sebastiano Siviglia segna il suo primo gol da professionista. La prima sconfitta nell'ottava giornata per 1-0 a Frosinone determina l'esonero di Santosuosso a cui succede Luigi Delneri. L'ultima partita, col Formia, seguita da tifosi, permette di terminare il campionato con la promozione in Serie C1.\nNella stagione 1995-1996, dopo la vittoria del campionato di C2, la presidenza passa dall'architetto Carlo Albani all'avvocato partenopeo Francesco Maglione. Alla guida della squadra \u00e8 confermato Luigi Delneri. I gol di Lorenzo Battaglia (soprannominato \"Lorenzo il Magnifico\") e di Delle Donne portano la squadra ai play-off contro l'. All'andata allo stadio Del Duca, seguita da tifosi nocerini, la Nocerina \u00e8 sconfitta con un rigore di Mirabelli; inoltre l'arbitro Gambino espelle Pagliaccetti prima e De Ruggiero poi. Il ritorno allo stadio San Francesco termina in pareggio per 0 a 0, malgrado due traverse colpite da Limetti e De Corcia, e la Nocerina resta in Serie C1.\nNell'annata 1996-1997 la Nocerina ben si disimpegna nelle coppe nazionali. In Coppa Italia elimina nei primi turni e , formazioni di Serie A, guadagnandosi cos\u00ec il \"big match\" degli ottavi di finale contro la di Marcello Lippi: col fattore campo dalla loro (pur optando per il pi\u00f9 capiente stadio Partenio di Avellino che registra nell'occasione il tutto esaurito con paganti), i campani riescono a bloccare sullo 0-0 la squadra campione d'Europa in carica, costringendola alla ripetizione; quindi nella gara decisiva, allo stadio Delle Alpi di Torino la Nocerina si porta addirittura in vantaggio con Franco Marchegiani, ma poi Paolo Montero e un autogol di Giovanni Di Rocco valgono la rimonta bianconera e sanciscono l'eliminazione rossonera dalla Coppa. Nella stessa stagione la squadra raggiunge inoltre la finale della Coppa Italia di Serie C, eliminando in sequenza l', il e l': nella doppia finale contro il del promettente Gianluca Zambrotta, i nocerini paiono ipotecare il trofeo grazie al 2-0 casalingo nella gara di andata, me nel ritorno in Lombardia i lariani riescono a ribaltare l'inerzia del doppio confronto con un netto 4-0 ai tempi supplementari, aggiudicandosi l'edizione. Di diverso avviso \u00e8 il cammino in campionato dove la Nocerina di Maestripieri, sostituito da Balugani dopo due mesi, ottiene la salvezza in Serie C1 solo dopo i vittoriosi play-out contro il Sora: all'andata allo stadio Sferracavallo di Sora la partita si conclude per 1-2, con rigore di Zian, mentre al ritorno, allo stadio San Francesco, dopo un vantaggio iniziale degli ospiti, la Nocerina pareggia nella ripresa con Gigi Molino e vince per 2-1 grazie a Fabrizio Fabris.\nNella stagione 1997-1998 entra nella societ\u00e0 Mario Gambardella coadiuvato da Francesco Maglione e Costabile D'Agosto. Nuovo allenatore \u00e8 Gianni Simonelli, ex della Salernitana. Durante il campionato il principale marcatore \u00e8 Emilio Belmonte e il campionato termina con il passaggio ai play-off.\nL'andata della semifinale degli spareggi \u00e8 vinta in casa contro il Gualdo per 2 a 0. Nella partita di ritorno il Gualdo passa in vantaggio nel primo tempo e nella ripresa i nocerini pareggiano con De Palma. Il Gualdo passa nuovamente in vantaggio al 77' con Di Venanzio il quale si ripete al secondo minuto di recupero, per un gol che parrebbe decisivo; ma sessanta secondi dopo i nocerini accorciano le distanze con una rete in semirovesciata di Di Rocco: la Nocerina, sconfitta con un solo gol di scarto per 3 a 2, passa il turno. La finale si gioca allo stadio del Conero di Ancona contro la degli ex Delneri e Fabris: la Nocerina perde per 0 a 1, con gol di Arcadio nel corso del primo tempo supplementare.\nGambardella acquista quindi l'intero pacchetto della Nocerina. Nel 1998-1999 la Nocerina non raggiunge i play-off per un punto. L'anno seguente l'allenatore \u00e8 Roberto Chiancone (sostituito per poche domeniche da Bruno Giordano), ma il campionato \u00e8 anonimo.\nGli anni duemila.\nNel campionato 2000-2001 si punta a conservare la categoria. L'allenatore Villa viene esonerato e sostituito da Donato Anzivino, ex terzino dell'Ascoli. La Nocerina chiude il campionato al quindicesimo posto ed \u00e8 costretta a giocarsi la permanenza in C1 nei play-out contro la Viterbese. Anche Anzivino viene esonerato e sostituito sul campo dal tecnico della formazione Beretti, Gaetano Zeoli. La Nocerina perde i play-out e viene retrocessa alla Serie C2.\nLa squadra viene affidata all'esperto Piero Cucchi con l'obiettivo dichiarato di vincere il campionato e ritornare in C1. Il fallimento e l'esclusione dai campionato professionistici del e della Juve Stabia, dovute alle inadempienze del presidente Pane, permettono tuttavia alla Nocerina di giocare nuovamente in C1. Nella stagione 2001-2002 la squadra resta a fondo classifica: si succedono come allenatori Cucchi, Dellisanti, ancora Cucchi e in ultimo Pietro Paolo Virdis. La Nocerina chiude il campionato al sedicesimo posto e dopo aver perso ai play-out contro il Benevento, \u00e8 retrocessa nuovamente in Serie C2.\nNella prima stagione in C2 (2002-2003) la squadra (con Leandro L\u00e1zzaro, Daniele Balli, Emiliano Bigica, Onofrio Barone) viene affidata a Eziolino Capuano (poi sostituito da Buffoni) e arriva ai play-off, persi col Catanzaro.\nGambardella lascia la societ\u00e0 e cominciano forti difficolt\u00e0 economiche: una cordata di imprenditori locali salva la Nocerina dal fallimento.\nNella stagione 2003-2004 la squadra, affidata a Pasquale Ussia, resta in Serie C2 con i gol di Roberto Magliocco e la difesa di Mathew Olorunleke.\nL'anno successivo (2004-2005), la squadra, guidata da Fabrizio Fabris si salva ai play-out contro il Morro D'Oro.\nLa stagione 2005-2006 vede ancora come presidente Gino Benevento. La formazione rossonera \u00e8 allenata da Roberto Chiancone. Il campionato si chiude con la salvezza diretta grazie alla penalizzazione cui va incontro il Potenza. Fabio Mazzeo, autore di 17 reti (un solo rigore), \u00e8 capocannoniere per la Serie C e forma una forte squadra di attacco insieme a Renato Greco.\nNell'estate 2006 la famiglia De Marinis rileva le quote della societ\u00e0. Nella stagione 2006-2007, dopo un buon avvio termina il campionato ai play-out contro il Melfi: la partita di andata, allo stadio San Francesco d'Assisi, termina 0-0, mentre nella partita di ritorno a Melfi \u00e8 sconfitta per 1 a 2 e viene retrocessa in Serie D. Nel campionato Nicola Falomi segna 18 reti (compresa quella nella gara di ritorno dei play-out).\nNella stagione 2007-2008 la Nocerina gioca in Serie D, guidata dall'allenatore: Silvio Paolucci (ex Nuovo Campobasso), che si dimette dopo una serie di risultati non entusiasmanti insieme al direttore sportivo Niccol\u00f2 Ferrante. La squadra viene affidata alla undicesima giornata al vice Alessandro Erra, che con 19 risultati utili consecutivi (tra cui la vittoria per 2-4 contro la capolista Fortitudo Cosenza al San Vito di Cosenza) si aggiudica l'accesso ai play-off, dove viene tuttavia eliminata al primo turno dal Siracusa.\nNella stagione seguente (2008-2009) dissidi interni allo spogliatoio portano all'allontanamento di Pasquale Ussia, tornato ad allenare la squadra e dimissionario dopo sole cinque giornate (quattro vittorie e una sconfitta). La squadra viene affidata a Franco Giugno, sostituito a sua volta prima della fine del girone di andata, prima provvisoriamente da Matteo Pastore, ex calciatore della Nocerina, e dopo due giornate e sei punti conquistati, da Pino Rigoli. Dopo poche giornate questi \u00e8 nuovamente sostituito da Matteo Pastore. La squadra termina il campionato al secondo posto dopo il . Ai play-off la Nocerina sconfigge l'Ischia e il Pianura e accede ai play-off nazionali: vince il proprio girone sconfiggendo il Gavorrano e il Sal\u00f2, sconfigge in semifinale la squadra di Sapri, vincitrice della Coppa Italia Serie D. Nella finale nazionale, disputata allo stadio Centro d'Italia a Rieti a porte chiuse, i nocerini sconfiggono la squadra Citt\u00e0 di Vico Equense, e sono ammessi alla Lega Pro Seconda Divisione (ex Serie C2) al posto della rinunciataria .\nGli anni duemiladieci.\nDopo una salvezza conquistata all'ultima giornata nel 2009-2010 in C2 (Seconda Divisione Lega Pro), il fallimento di numerose societ\u00e0 calcistiche di Lega Pro apre le porte a numerosi ripescaggi in prima e in seconda divisione: la Nocerina, ottenuto il si della Lega disputa il campionato di Lega Pro Prima Divisione 2010-2011. Il presidente \u00e8 Giovanni Citarella e il direttore sportivo \u00e8 Ivano Pastore; il tecnico \u00e8 Gaetano Auteri. Alla fine del girone di andata la Nocerina \u00e8 campione d'inverno con un distacco notevole sugli inseguitori, che aumenta nel girone di ritorno. La promozione alla Serie B \u00e8 ottenuta il 23 aprile 2011 grazie alla vittoria per 0-1 sul campo del Foggia, con tre giornate d'anticipo. Il campionato viene chiuso con 72 punti (21 vittorie, 9 pareggi e 4 sconfitte), record per il girone B da quando esistono i tre punti a partita.\nConfermata in gran parte la rosa del campionato precedente e in panchina Gaetano Auteri. L'incarico di segretario generale viene affidato all'esperto Giuseppe Iodice ex Salernitana e Napoli. Tra i nuovi acquisti arrivano i centrocampisti Luiz Gabriel Sacilotto e Alberto Giuliatto e l'attaccante Gianvito Plasmati.\nIl 14 agosto 2011 in Coppa Italia viene superato il Foggia al primo turno (2-0), mentre il 20 agosto nel secondo al Ferraris il riesce ad evitare i supplementari proprio al 90', in un 4-3.\nLa squadra non parte male: vengono conquistati 13 punti nelle prime partite, di cui 8 in trasferta (prime due vittorie esterne in assoluto in Serie B, ottenute contro Livorno e Cittadella il 4 settembre e il 1\u00ba ottobre, pareggi a Bari e Verona), mentre in casa subisce alcune clamorose sconfitte ( e ).\nDopo la vittoria interna per 4-2 ai danni della del 29 ottobre 2011, la squadra inizia ad attraversare una crisi di gioco e risultati. La difesa traballa e la squadra subisce continue rimonte. Alla fine del girone d'andata la squadra \u00e8 relegata al penultimo posto con 16 punti, frutto di 3 vittorie, 7 pareggi e 11 sconfitte. Se l'attacco \u00e8 tra i pi\u00f9 prolifici del torneo (30 goal fatti), la difesa \u00e8 la pi\u00f9 battuta (40 goal subiti).\nIl 7 gennaio 2012, all'indomani del 4-2 interno sub\u00ecto dal , Auteri e il suo staff tecnico vengono sollevati dall'incarico e al suo posto viene chiamato Salvatore Campilongo, reduce da alcune esperienze nella serie cadetta. Ma la parentesi Campilongo dura due giornate (altrettante sconfitte). Oltre al suo staff, viene esonerato anche il direttore sportivo Ivano Pastore, cui subentra Marcello Pitino. Marted\u00ec 24 gennaio viene ufficializzato il reincarico ad Auteri. La squadra viene rinforzata con gli acquisti del centrocampista Andrea Parola dal Piacenza, dei difensori Angelo Rea e Lorenzo Laverone (entrambi dal Sassuolo), e del fantasista peruviano Roberto Merino (ex ). Tra le cessioni spiccano in particolare quella del portiere Piergraziano Gori, cui viene preferito Emanuele Concetti, in prestito dalla Pergocrema e quelle di altri giocatori, tra i quali Plasmati, De Liguori, Cavallaro, Petrilli, Marsili e Filosa. Nell'ultimo giorno di calciomercato invernale, vengono acquistati il difensore Giuseppe Figliomeni (proveniente dal Varese), e i due centrocampisti Biagio Pagano (in prestito dal Torino) e Ahmed Barusso (in prestito dalla Roma); il 17 febbraio viene acquistato il trentaseienne portiere Gabriele Aldegani, svincolatosi dalla Cremonese.\nLa squadra inizia ad accennare segnali di ripresa. Arrivano punti in trasferta (Juve Stabia e Grosseto) e vittorie in casa (Gubbio, Verona, Empoli, Albinoleffe e Padova). Dopo la vittoria a Vicenza la squadra comincia a credere nei play-out. Ma le sconfitte contro Reggina (in casa) e Crotone (fuori), condannano la Nocerina al terz'ultimo posto in classifica e alla retrocessione in Lega Pro Prima Divisione. In estate scoppia lo scandalo del calcioscomesse, che vede coinvolte le compagini di Lecce e Grosseto con la Nocerina porsi come societ\u00e0 terza interessata, nella speranza di poter usufruire di un ripescaggio in serie cadetta. In primo grado di giudizio sia Lecce che Grosseto vengono condannate ad una retrocessione diretta in Lega Pro. Tuttavia, le due societ\u00e0 presentano ricorso ed il secondo grado vede un parziale mutamento della sentenza con il Lecce ancora una volta retrocesso mentre la compagine maremmana viene riammessa nuovamente in serie B ma con 6 punti di penalizzazione da scontare nella prossima stagione. A questo punto si infrangono i sogni di ripescaggio della Nocerina nella serie cadetta: infatti il posto del Lecce viene preso dal Vicenza in virt\u00f9 del miglior piazzamento rispetto ai molossi nella classifica della scorsa stagione.\nLa squadra viene collocata nel girone B di Lega Pro Prima Divisione, ridotto a sedici squadre.\nAl primo anno in Lega Pro Prima Divisione ottiene la quarta posizione in campionato e si qualifica cos\u00ec per i play-off promozione dove viene eliminata dal in virt\u00f9 della miglior classifica finale dei pontini (le partite finiscono 1-0 e 0-1).\nDai fatti di Salerno alla rinascita.\nIl 14 luglio il presidente Citarella dichiara ai giornali che la Nocerina non s'iscriver\u00e0 al prossimo campionato di Lega Pro; il giorno dopo annuncia che la situazione \u00e8 stata sanata. Luigi Benevento viene eletto dal cosiddetto \"comitato salvezza\" quale nuovo presidente. La panchina viene affidata a Gaetano Fontana e Luigi Pavarese viene nominato nuovo direttore generale.\nLa rosa viene completamente rinnovata tra cessioni eccellenti (in particolare il ritorno di Evacuo al Benevento e quella di Negro al Latina) e giovani in prestito dal vivaio della serie A, come il lituano Vilkaitis (dalla Lazio) e lo sloveno Jogan (dal Verona).\nDurante la stagione 2013-2014, ai pessimi risultati sul campo, si aggiungono le vicende del derby-farsa con la , in cui 5 giocatori fingono di infortunarsi per far sospendere la partita e sfuggire alle minacce dei propri tifosi, e successivamente anche l'arresto del patron Giovanni Citarella con l'accusa di associazione a delinquere finalizzata all'emissione di fatture false e all'intestazione fittizia di beni.\nA seguito di questi fatti il 29 gennaio 2014 la Nocerina viene esclusa dal campionato di Lega Pro, con sentenza della Commissione Disciplinare della FIGC, per aver commesso un illecito sportivo. Inoltre la Commissione ha stabilito che la squadra sar\u00e0 assegnata ad un campionato di categoria inferiore, in aggiunta alla squalifica di cinque giocatori, tre dirigenti, due allenatori e al pagamento di una multa pari a euro.\n\u00c8 datata 1\u00ba agosto 2014 la sentenza del Consiglio Federale di Lega che concede ai rossoneri la possibilit\u00e0 di proseguire la propria attivit\u00e0 sportiva nel torneo di Eccellenza Campana. Ancora una volta l'incertezza regna sovrana: i proclami di ristrutturazione societaria atti ad un rilancio finanziario della squadra non convincono tifosi ed esperti. Per tale motivazione, nel frattempo, l'Associazione Nocerini, nata qualche mese prima per sostenere il club tramite un meccanismo di azionariato popolare, gioca il tutto per tutto, provando ad acquisire un titolo di Eccellenza utile a ripartire con una nuova realt\u00e0, distinta dall'A.S.G. e libera dal pesante fardello debitorio oltre che dalle relative problematiche giudiziarie della stessa. L'estremo tentativo non va, per\u00f2, a buon fine per questioni di natura burocratica: non possono coesistere due formazioni della stessa citt\u00e0 nel medesimo campionato.\nLa squadra riparte dal girone B di Eccellenza venendo allestita in pochi giorni e con limitate risorse economiche, dal neo direttore sportivo Giovanni Piemonte, vecchia conoscenza rossonera. La panchina \u00e8 affidata all'angrese Vincenzo Criscuolo. La stagione 2014-2015, vissuta a turno tra Nocera Superiore, Inferiore ed Angri, \u00e8 anonima, con 39 punti in 32 partite che valgono il nono posto finale. Sul fronte amministrativo, invece, si registra il passaggio del 58% delle quote dai vecchi soci Castiello, Benevento, Marrazzo, Villani e Fortunato a Silvio Cuofano, il quale assume anche la carica di amministratore unico del sodalizio.\nL'ingente esposizione erariale, oltre che la pendente spada di Damocle dei possibili risvolti sportivi delle inchieste sull'ex patron Citarella, allontanano, per\u00f2, qualsiasi investitore dalla Nocerina. Successivamente, un gruppo di imprenditori e professionisti locali e non, messo insieme su iniziativa dell'Associazione Nocerini, coadiuvata dall'apporto dell'avvocato Francesco D'Angelo, gi\u00e0 in passato al capezzale dei molossi, si fa largo, lavorando sotto traccia alla costituzione di una nuova realt\u00e0 sportiva. L'idea \u00e8 legata allo sviluppo di un progetto che vede al centro non solo il calcio, ma anche altre discipline, riunite sotto un unico nome. Prende forma, cos\u00ec, l\"'A.S.D. Citt\u00e0 di Nocera 1910\", grazie al titolo del Citt\u00e0 di Agropoli, formazione di Eccellenza. Lo scoglio \u00e8, tuttavia, correlato alla denominazione: fintanto che esister\u00e0 l'A.S.G. non sar\u00e0 possibile acquisire la dicitura storica \"Nocerina\".\nLa piazza si ritrova, quindi, spaccata: da un lato i sostenitori del nuovo progetto, dall'altra i nostalgici del nome e del marchio identificativo. A diradare, per\u00f2, i dubbi degli sportivi cittadini, come un fulmine a ciel sereno, il comunicato dell'amministratore Cuofano, del 10 luglio 2015, che esprime la ferma volont\u00e0 di non iscrivere pi\u00f9 la squadra al torneo federale di competenza, dando il via alla procedura per la messa in liquidazione. Con la resa della societ\u00e0 protagonista della promozione in Serie B del 2011, \u00e8 l'A.S.D Citt\u00e0 di Nocera 1910, ad assumere, pertanto, l'onere di rappresentare calcisticamente il comprensorio. Per la prima volta nella centenaria storia rossonera, inoltre, una componente di tifosi diviene parte integrante ed attiva delle vicende gestionali e sportive del club, con Gaetano Maiorino e Francesco Cuomo, consiglieri del direttivo, e Nicola Maiorino, team manager, grazie ad un complesso di rappresentanza garantita mediante azionariato popolare, allestito dall'Associazione Nocerini. Viene eletto presidente il dottore Nicola Padovano, gi\u00e0 in passato massimo esponente del sodalizio, oltre che medico sociale, e presidente onorario dell'Associazione stessa. L'incarico di allenatore va a Pasquale Esposito, ex di Angri, Scafatese e Solofra.\nCon Comunicato ufficiale numero 71 del 28 gennaio 2016 l'A.S.G. Nocerina S.R.L. \u00e8 dichiarata inattiva dalla Federazione.\nIl 3 febbraio 2016, allo stadio Partenio-Adriano Lombardi di Avellino, la squadra, affidata a Vincenzo Maiuri dopo le dimissioni del tecnico Esposito, vince la Coppa Italia Dilettanti regionale battendo 2-0 il Sessana.\nDopo una cavalcata trionfale il 17 aprile 2016 il Citt\u00e0 di Nocera vince il campionato di Eccellenza battendo ogni record e conquistando quota 80 punti.\nNella stagione 2016-2017 la squadra prende parte al campionato di Serie D con la denominazione storica di Nocerina: a fine stagione si piazzer\u00e0 terza, sotto Bisceglie e Trastevere e parteciper\u00e0 ai pla-yoff del Girone H di Serie D.\nNella successiva stagione, la Nocerina parte coi favori del pronostico, viene nominato come allenatore l'esperto Massimo Morgia, il direttore sportivo diviene Alessandro Battisti e ritornano a Nocera calciatori di categorie superiori quali Massimiliano Marsili, Nicola Russo e lo storico capitano e recordman Giovanni Cavallaro.\nDopo un ottimo avvio, la squadra perde alcuni punti per strada, arrivando al giro di boa con un gap di nove punti dalla capolista Troina e con un quadro societario critico, che porta prima alla partenza di alcuni pezzi pregiati, come Massimiliano Marsili, e poi alle dimissioni, nel gennaio 2018, del presidente Nicola Padovano e dell'amministratore delegato Francesco D'Angelo.\nPoche settimane dopo viene nominato come nuovo amministratore delegato il responsabile del settore giovanile, Gaetano Sellitti\nNella stagione successiva, la squadra vive un precampionato travagliato, la societ\u00e0 viene ceduta agli imprenditori napoletani Gaetano Del Giudice e Danilo Leone. Che per\u00f2 abbandonano subito il timone del club. Il club rischia dunque di sparire dopo nemmeno tre anni dalla rifondazione. A salvare la situazione, arriva per\u00f2 Bruno Iovino, gi\u00e0 DG dei molossi nel 2010. Che, in qualit\u00e0 di rappresentante legale, iscrive in extremis il club al campionato, allestendo una squadra dignitosa, nell'attesa di trovare qualche acquirente. Viene scelto il DS Felicio Ferraro e come mister l'ex Turris Roberto Carranante, che per\u00f2 si dimette pochi giorni dopo. Al suo posto la societ\u00e0 chiama il salernitano Gerardo Viscido, affiancato dalla bandiera molossa Roberto Chiancone in qualit\u00e0 di Direttore Tecnico.\nContro ogni pronostico, e nonostante le improvvise dimissioni di Bruno Iovino, la squadra parte bene e dopo nove giornate, \u00e8 seconda alle spalle della corazzata Bari.\nNel mese di novembre, la Nocerina viene rilevata dall'avvocato locale Paolo Maiorino, CEO della Soigea, gi\u00e0 sponsor del club nei primi anni 2000. Nel marzo del 2019 il tecnico Gerardo Viscido si dimette dopo una serie di risultati non positivi, la squadra \u00e8 dunque affidata nelle ultime giornate al DT Roberto Chiancone.. La squadra riuscir\u00e0 poi a salvarsi, togliendosi la soddisfazione di battere la capolista , nella sfida casalinga.\nNella successiva stagione, il patron Maiorino nomina allenatore Nello Di Costanzo, la squadra \u00e8 inserita nel girone H. L'obiettivo \u00e8 quello di un campionato tranquillo, dopo solo otto giornate, con tre vittorie, un pareggio e quattro sconfitte, l'allenatore viene esonerato, al suo posto viene ingaggiato Marcello Esposito, gi\u00e0 tecnico della juniores molossa due anni prima. Inoltre ritorna alla Nocerina il capitano Giovanni Cavallaro, che coadiuver\u00e0 il tecnico Esposito nelle vesti di calciatore e vice allenatore. La stagione si concluder\u00e0 anzitempo, a causa della Pandemia di COVID-19, con la Nocerina che concluder\u00e0 il campionato a 27 punti al quintultimo posto, alla pari con e Grumentum Val d'Agri, ma per classifica avulsa riesce a salvarsi..\nNella stagione successiva, dopo un tira e molla per l'acquisizione societaria (poi sfumata), il riconfermato patron Maiorino nomina il nuovo tecnico: che diviene ufficialmente Giovanni Cavallaro, coadiuvato dall'ex terzino molosso Riccardo Bolzan nel ruolo di Direttore Sportivo. La squadra viene inserit\u00e0 nel Girone G, del maggior campionato dilettantistico, insieme alle campane (con la quale non si scontrava dal 2001), , , e .\nRitorna nel club rossonero, l'esperto terzino Agostino Garofalo, insieme all'argentino Santiago Morero. La squadra si classificher\u00e0 quinta nella regular season, venendo poi eliminata nella semifinale play-off dal .\nIl 1\u00b0 febbraio 2022 la societ\u00e0 viene rilevata dall'imprenditore italoamericano Giancarlo Natale.\nColori e simboli.\nColori.\nLa tradizione vuole che i colori sociali della squadra siano nati per ispirazione di tale Frigerio, militare di stanza alla caserma di Nocera che, simpatizzante milanista, sugger\u00ec di ispirare i colori sociali del team nascente a quelli della sua squadra del cuore. La prima attestazione certa dei colori della squadra risale al 29 novembre 1914, quando, stando al giornale \"Risorgimento Nocerino\" \"i rosso e neri di Nocera\" superarono al \"Piazza d'Armi\" di Nola la Nolana per due reti a zero.\nSimboli ufficiali.\nIl termine \"molosso\" \u00e8 stato associato per la prima volta ai calciatori della Nocerina nel 1928, al termine della prima amichevole tra la Nocerina e il Napoli, giocata all'Arenaccia. La partita fu vinta 1 a 0 dai rosso-neri. Un giornalista presente allo stadio impressionato dalla grinta dei nocerini, li paragon\u00f2 a dei mastini.\nPrima che il soprannome di molossi fosse consacrato, gli atleti di Nocera furono associati a dei \"diavoli\" (ancora un'assonanza col Milan) e a degli \"orsacchiotti\".\nLa definitiva associazione tra rosso-neri di Nocera e il loro simbolo avvenne il 21 gennaio 1929, quando a Nocera si disputava il derby con lo Stabia. A pochi minuti dal termine, con la Nocerina in vantaggio per 3 a 0, gli stabiesi si ritirarono dal campo per protesta nei confronti dell'arbitro. Ne segu\u00ec una vivace polemica tra i giornalisti del quotidiano \"Roma\" Girace e Zoppi, il primo stabiese, il secondo nocerino. Girace accusava il collega di scarsa obiettivit\u00e0. Zoppi respinse ogni accusa e sul \"Risorgimento Nocerino\", giornale da lui fondato, pubblic\u00f2 un ironico commento ai fatti in questione, in cui tra l'altro si legge:\nStemma.\nLo stemma della Nocerina adottato nel 2016 \u00e8 uno scudo svizzero palato rossonero contenente al suo interno un bulldog e nella parte superiore la denominazione societaria.\nInno.\nL'inno ufficiale della Nocerina si intitola \"Cuore Rosso Nero\", scritto e cantato da Mario Alfano.\nStrutture.\nStadio.\nLa squadra gioca le sue gare interne presso lo stadio San Francesco di Nocera Inferiore (capienza certificata di posti a sedere, con un settore ospiti della capacit\u00e0 di 780 posti a sedere). Costruito nel 1970, alla cerimonia della posa della prima pietra fu invitato il Cagliari campione d'Italia di Gigi Riva. Lo stadio venne ampliato nel 1978, in occasione della promozione in Serie B della squadra.\nIn origine la squadra ha disputato le sue gare al Piazza d'Armi, primo campo regolamentare della provincia (ubicato nello stesso suolo in cui sorge lo stadio odierno). Nel secondo dopoguerra la Nocerina disput\u00f2 due campionati nel campo Forino, ricavato da una fabbrica del quartiere Liporta, al centro della citt\u00e0.\nNella stagione 2014-2015 ha disputato le gare interne prima presso lo stadio Karol Wojty\u0142a di Nocera Superiore, poi per un breve periodo nello storico impianto di Viale San Francesco, a Nocera Inferiore, infine al Novi di Angri.\nNel 2019, visti i lavori di ammodernamento dello stadio in vista della XXX Universiade, la squadra gioca la seconda parte di stagione prima allo Stadio Amerigo Liguori di Torre del Greco, poi successivamente al Pasquale Novi di Angri, impianto gi\u00e0 usato nel 2015.\nCentro di allenamento.\nLa squadra attualmente divide gli allenamenti tra il centro sportivo di Pucciano, lo storico stadio Alfaterno di Pecorari, siti in Nocera Superiore, lo stadio Leo di Siano, lo stadio Felice Squitieri di Sarno ed il campo sportivo Comunale nel quartiere Piedimonte a Nocera Inferiore.\nSociet\u00e0.\nSponsor.\nPer le sponsorizzazioni dal 1978 al 2009\nTifoseria.\nStoria.\nIl primo e vero gruppo organizzato sugli spalti nocerini fu quello dei \"Mastiffs\", che nacque a fine anni '70, in seguito alcuni membri storici di tale gruppo decisero di trasferirsi nel settore distinti col nome di \"Vecchio Blocco\". \nLa tifoseria organizzata al seguito dei \"molossi\" \u00e8 stata formata nel tempo da gruppi ultras: Arenula, Bothers 1987, Estranei alla Massa 1992, Massive, Gate11, Nocera Casual, South Warriors, Rione Gelsi, Scelta di Vita e Millenovecentodieci MCMX. Alcuni di essi si sono sciolti dopo l'adozione della tessera del tifoso (A.G.N. ULTRAS e Ultras Passamano), altri (come i Bothers 1987) per scelta propria. La curva molossa \u00e8 dichiaratamente apolitica.\nIn concomitanza del ritorno in Serie D dei \"molossi\" nel 2016, i gruppi organizzati del settore curva iniziano ad accomunarsi sotto il nome di Nuvkrinum Curva Sud, chiaro rimando alle origini dell'antica Nuceria.\nGemellaggi e rivalit\u00e0.\nLa tifoseria della Nocerina ha un gemellaggio con la tifoseria della Turris risalente alla stagione di Serie D 2008-2009, dopo alcuni screzi negli anni '80, le due tifoserie sono poi state a lungo legate da un forte rapporto di amicizia divenuto in seguito gemellaggio vero e proprio. Il rapporto di amicizia pi\u00f9 datato \u00e8 quello con la tifoseria del , altri sono quelli con Angri, , Casarano (rapporto che al 2019 risultava interrotto), , , Portici (rapporto favorito dal gemellaggio dei molossi con la Turris), Torino (con questi ultimi in particolare c'\u00e8 rispetto per il ricordo di Ernest Erbstein).\nCon la tifoseria del Cosenza \u00e8 poi esistito un ulteriore rapporto di forte amicizia (e in passato anche gemellaggio), rapporto interrotto nel 2011.\nEsiste anche un rapporto di amicizia tra il gruppo \"Beata Giuovent\u00f9\" del Bologna e quello nocerino degli \"Estranei alla Massa 1992\". Infine ci sono buoni rapporti con i sostenitori del Pordenone e del Ragusa.\nLe rivalit\u00e0 maggiori sono con i tifosi del (scaturiti dai numerosi scontri negli anni '90 con i tifosi oplontini e dal gemellaggio con la Turris) e con i tifosi della Salernitana. Le rivalit\u00e0 agonistiche e i derby calcistici avvertiti in modo maggiore dai tifosi nocerini sono indubbiamente quelle con le tifoserie corregionali di Benevento, , Juve Stabia (inizialmente i rapporti tra le due tifoserie erano buoni, ma sono poi scemati visto il gemellaggio avuto dagli stabiesi col Savoia), Paganese(rivalit\u00e0 che affonda le radici nella dissoluzione della citt\u00e0 di Nocera dei Pagani). Altre rivalit\u00e0 o contrasti avvertiti, ma generalmente meno sentiti, sono quelle fuori e dentro regione nei confronti di Fidelis Andria, , , , (inizialmente i rapporti erano distesi, vista la comune rivalit\u00e0 con la Salernitana. Scemati poi negli anni '90), Brindisi, Gladiator, Monopoli, Casertana, , , (negli anni 80 intercorrevano buoni rapporti tra le tifoserie, poi per\u00f2 deteriorati negli anni successivi), , Frosinone (per via del gemellaggio con gli acerrimi rivali della ), Lecce, Perugia, Melfi (rivalit\u00e0 nata dopo la doppia sfida play-out nel campionato di C2\u00a02006/07 culminata con la retrocessione della compagine rosso-nera in Serie D), Matera , Palermo, Taranto, Pisa (rivalit\u00e0 sfociata nella stagione 2012-2013) e Verona.\nSezione Futsal.\nNel 2018, per questioni societarie, la squadra iscrive una formazione nel campionato dei futsal regionale Under 19 e giocando le sue gare interne al \"PalaCoscioni\". Riprendendo cos\u00ec, seppur in parte, il progetto polisportivo tentato nel 2015."}
{"id": "896184", "revid": "149587", "url": "https://it.wikipedia.org/wiki?curid=896184", "title": "Krai di Stavropol", "text": ""}
{"id": "896186", "revid": "933835", "url": "https://it.wikipedia.org/wiki?curid=896186", "title": "Ordini gerosolimitani", "text": ""}
{"id": "896192", "revid": "729019", "url": "https://it.wikipedia.org/wiki?curid=896192", "title": "Battaglia di Marston Moor", "text": "La battaglia di Marston Moor, fu combattuta il 2 luglio 1644, durante la prima guerra civile inglese. Le forze congiunte dei parlamentari inglesi sotto il comando di Lord Fairfax e del conte di Manchester e dei covenanti scozzesi guidati dal conte di Leven sconfissero i realisti comandati dal principe Rupert e dal marchese di Newcastle.\nNell'estate del 1644, i covenanti e i parlamentari avevano posto l'assedio a York, difesa dal marchese di Newcastle. Il principe Rupert radun\u00f2 un esercito che marci\u00f2 attraverso il nordovest dell'Inghilterra, raccogliendo rinforzi e nuove reclute lungo la strada, e attraverso i Pennini per liberare la citt\u00e0. La convergenza di queste forze rese la battaglia che ne segu\u00ec la pi\u00f9 grande della guerra civile.\nGiunto nei pressi di York, il 2 luglio, Rupert, pur trovandosi in inferiorit\u00e0 numerica, cerc\u00f2 battaglia con covenanti e parlamentari. Fu dissuaso dall'attaccare immediatamente e nel corso della giornata entrambe le parti radunarono le loro forze presso Marston Moor, una distesa di campi selvatici a ovest di York. Verso sera covenanti e parlamentari lanciarono un attacco a sorpresa. Dopo una confusa lotta durata due ore, la cavalleria parlamentare al comando di Oliver Cromwell mise in rotta la cavalleria realista e la fanteria di Leven annient\u00f2 la rimanente fanteria realista.\nDopo la sconfitta, i realisti abbandonarono l'Inghilterra settentrionale, perdendo gran parte delle contee settentrionali dell'Inghilterra (che avevano forti simpatie realiste) e l'accesso al continente europeo attraverso i porti affacciati sul Mare del Nord. Nonostante le vittorie conseguite pi\u00f9 tardi quello stesso anno nel sud dell'Inghilterra, la perdita del nord si rivel\u00f2 fatale l'anno successivo, quando i realisti tentarono senza successo di congiungersi con i realisti scozzesi comandati dal marchese di Montrose."}
{"id": "896197", "revid": "1573698", "url": "https://it.wikipedia.org/wiki?curid=896197", "title": "Omega-3", "text": "Gli omega-3 (o PUFA n-3) sono una categoria di acidi grassi essenziali (come gli omega-6). Caratterizzati dalla posizione del primo doppio legame che, iniziando il conteggio dal carbonio terminale (carbonio \u03c9 ovvero carbonio n), occupa la terza posizione, da cui il termine Omega-3 (vedi figura).\nSono noti soprattutto per la loro presenza nelle membrane cellulari e per il mantenimento della loro integrit\u00e0. Talvolta sono raggruppati come \"vitamina F\" (dall'inglese f\"atty acids\")\nChimica.\nGli acidi grassi omega-3 fanno parte dei polinsaturi e la loro catena comprende vari doppi legami interrotti da ponti metilenici (-CH2-) in modo che vi siano due singoli legami tra ciascuna coppia di doppi legami adiacenti.\nI principali acidi grassi del gruppo omega-3 sono:\nLa notazione delta denota con il primo numero il numero totale di atomi di carbonio e con il secondo numero, dopo i due punti, il numero di doppi legami. Dopo la lettera greca \u0394 viene indicata la posizione contando dal gruppo carbossilico e la configurazione, normalmente \"cis\", cio\u00e8 con i due atomi di idrogeno dalla stessa parte rispetto al doppio legame. \nQuesti doppi legami \"cis\" comportano una curvatura nella struttura della molecola fino a far assumere una forma elicoidale alle molecole di omega-3 con molti doppi legami.\nGli acidi EPA e DHA possono essere sintetizzati dall'organismo umano a partire dall'acido ALA, ma solamente in piccole quantit\u00e0. In pratica, il tasso di DHA non varia nonostante l'aumento di apporto di ALA.\nStudi clinici.\nLo studio \"GISSI Prevenzione\".\nL\"'Associazione Nazionale Medici Cardiologi Ospedalieri\" (ANMCO), in collaborazione con l'Istituto Mario Negri (Consorzio Mario Negri sud), ha esaminato in uno studio avviato nell'ottobre 1993, un campione di 11.324 persone colpite da infarto miocardico, suddividendole in quattro sottogruppi. Dopo un follow up di 4 anni, nel dicembre del 1998, i pazienti trattati con omega-3 presentavano riduzione degli infarti, della morte improvvisa, degli ictus e della mortalit\u00e0 totale rispetto a quelli che non avevano ricevuto alcun trattamento. Questi dati confermano le ipotesi che erano state formulate da due importanti studi americani, il primo effettuato su medici volontari, il secondo effettuato su quasi 85.000 infermiere, durato 16 anni e pubblicato sulla importante rivista Journal of the American Medical Association (JAMA).\nL'Italia ha recepito gli indirizzi rendendo mutuabili tutti i farmaci a base di omega-3.\nStudio NEJM maggio 2013.\nUn successivo studio in doppio cieco randomizzato di tipo prospettico, pubblicato il 9 maggio 2013 dalla prestigiosa rivista The New England Journal of Medicine (NEJM), condotto in Italia in collaborazione tra IRCCS - Istituto di Ricerche Farmacologiche \u201cMario Negri\u201d, Consorzio Mario Negri Sud e la medicina generale italiana, dimostra invece come il trattamento con Omega-3 non mostri vantaggi n\u00e9 sulla mortalit\u00e0 n\u00e9 sulla ospedalizzazione dovuta ad eventi cardiovascolari.\nQuesto studio ha coinvolto 860 medici di medicina generale che hanno seguito 12.000 pazienti senza precedente infarto miocardico o insufficienza cardiaca per 5 anni con fattori di rischio vari quali obesit\u00e0, diabete, ecc (prevenzione primaria); i pazienti avevano mediamente una et\u00e0 di 64 anni e il 39% di essi erano donne.\nAnche una precedente metanalisi del 2012, pubblicata sulla rivista \"JAMA-The Journal of the American Medical Association\", condotta su 20 studi coinvolgenti un totale di 68.680 pazienti, confermava questa osservazione.\nComunicazione EMA 2018.\nL\u2019Agenzia Europea dei Medicinali (EMA) ha concluso che i medicinali a base di acidi grassi omega-3 non sono efficaci nel prevenire la ricorrenza di problemi cardiaci e circolatori in pazienti che hanno avuto un infarto. La conclusione, basata su una rivalutazione dei dati raccolti nel corso degli anni, \u00e8 che questi medicinali non saranno pi\u00f9 autorizzati per tale uso.\nProdotti a base di Omega-3.\nIn commercio si possono reperire numerosi composti a base di Omega-3, molti di questi contengono Omega-3, Omega-6, precursori degli Omega-3 variamente mescolati tra di loro o con associazioni vitaminiche, tutti questi composti appartengono alla categoria degli integratori alimentari.\nSorgenti dietetiche.\nGeneralmente si trovano nei seguenti alimenti:\nAlimenti.\nOrigine Animale.\nGli Omega 3 di origine animale si trovano per la maggior parte nel pesce."}
{"id": "896198", "revid": "36426", "url": "https://it.wikipedia.org/wiki?curid=896198", "title": "Chiesa di San Lorenzo (Firenze)", "text": ""}
{"id": "896202", "revid": "17654", "url": "https://it.wikipedia.org/wiki?curid=896202", "title": "Rami\u00e8", "text": ""}
{"id": "896205", "revid": "1272592", "url": "https://it.wikipedia.org/wiki?curid=896205", "title": "Chiesa di San Marco", "text": ""}
{"id": "896208", "revid": "36426", "url": "https://it.wikipedia.org/wiki?curid=896208", "title": "Chiesa di Santa Maria del Carmine (Firenze)", "text": ""}
{"id": "896211", "revid": "36426", "url": "https://it.wikipedia.org/wiki?curid=896211", "title": "Chiesa di Santa Maria Novella", "text": ""}
{"id": "896212", "revid": "729019", "url": "https://it.wikipedia.org/wiki?curid=896212", "title": "Battaglia di Naseby", "text": "La battaglia di Naseby fu combattuta il 14 giugno 1645 nell'ambito della guerra civile inglese nei pressi di Naseby.\nLa battaglia vide impegnate le forze realiste guidate dal principe Rupert e dal re Carlo I Stuart, contro l'esercito parlamentare guidato da Oliver Cromwell e Thomas Fairfax.\nL'esercito parlamentare, nettamente superiore e meglio organizzato, ebbe la meglio sui realisti.\nQuesta battaglia, oltre ad essere stata decisiva per le sorti della guerra, \u00e8 importante anche per l'esordio del New Model Army. Cio\u00e8 un esercito strutturato in maniera rivoluzionaria da come non si vedeva sin dai tempi dell'Impero Romano.\nI due eserciti si schierarono secondo la maniera tradizionale del tempo; e cio\u00e8 con la fanteria al centro e la cavalleria posta ai lati.\nL'esercito parlamentare era comandato da Sir Thomas Fairfax collocato al centro dello schieramento che dirigeva la fanteria. Sulla destra c'era la cavalleria: Gli Ironsides di Oliver Cromwell. Il Colonnello Ireton comandava la cavalleria posta sul lato sinistro dello schieramento. Sempre sulla sinistra, nascosto da una siepe, era appostato un reggimento di dragoni comandato da Okey.\nL'esercito realista era comandato direttamente dal Re Carlo I Stuart, il quale dirigeva le operazioni da dietro la fanteria comandata da Astley. Sulla destra c'era la cavalleria comandata da Langdale posta di fronte agli Ironsides di Oliver Cromwell, e sulla sinistra era collocata l'altra ala della cavalleria comandata dal Principe Rupert opposta al Colonnello Ireton. Il Re aveva dietro di se' uno schieramento di guardie reali di riserva formato da fanteria e cavalleria.\nLa battaglia ebbe inizio con l'attacco della cavalleria realista di Langdale agli Ironsides di Cromwell, ma, inferiore di numero, fu facilmente respinta e costretta a ritirarsi e a cercare riparo dietro la fanteria, ma inseguita dalla cavalleria di Cromwell, venne sconfitta e costretta alla fuga.\nAl centro, la fanteria realista di Astley, attacca la prima linea dei parlamentari la quale \u00e8 costretta ad indietreggiare disordinatamente, ma la seconda linea resiste.\nSul lato opposto, la cavalleria parlamentare di Ireton attacca quella del Principe Rupert. Nel corso del combattimento sopraggiunge un reggimento di cavalleria della guardia reale di riserva comandato dal Conte di Northampton che mette in fuga la cavalleria parlamentare di Ireton. Di conseguenza, la cavalleria del Principe Rupert si trova la via libera, e al posto di rimanere a combattere, non resiste alla tentazione, come spesso accadeva, e si reca sul campo base dei parlamentari collocato poco dietro l'esercito di fianco al paese di Naseby per saccheggiarlo. In questo modo il Re rimaneva quasi privo della cavalleria.\nL'esercito parlamentare, che seppur all'esordio, e quindi inesperto, ma tuttavia educato alla disciplina, rimase al proprio posto. E rinserrate le file degli Ironsides, Oliver Cromwell attacca la fanteria realista in un fianco la quale stava per sopraffare la fanteria di Thomas Fairfax. Questa, rincuorata dall'aiuto, passa al contrattacco. Carlo I, vistosi attaccato su due fronti, \u00e8 costretto ad impegnare la guardia reale di riserva. A questo punto Thomas Fairfax intuisce che la vittoria \u00e8 ad un passo, e chiama i dragoni di Okey (che fino a questo momento non avevano preso parte alla battaglia ed erano rimasti nascosti) per attaccare anche nell'altro fianco la fanteria realista, la quale, attaccata su tre lati non resse e si dette alla fuga. A nulla valse il tardivo rientro in battaglia del Principe Rupert."}
{"id": "896215", "revid": "36426", "url": "https://it.wikipedia.org/wiki?curid=896215", "title": "Chiesa di Santa Trinita (Firenze)", "text": ""}
{"id": "896219", "revid": "767487", "url": "https://it.wikipedia.org/wiki?curid=896219", "title": "Ale (comune)", "text": "Ale \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 di N\u00f6dinge-Nol.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\n\u00c8 presente nel territorio comunale un distretto industriale chiamato Alafors."}
{"id": "896221", "revid": "767487", "url": "https://it.wikipedia.org/wiki?curid=896221", "title": "Giuntini Project", "text": "Il Giuntini Project \u00e8 un progetto Heavy metal creato e portato avanti dal chitarrista italiano Aldo Giuntini classe 1962 originario di Savona. Noto sostenitore di chitarristi come Vivian Campbell, Jake E.Lee, Yngwie Malmsteen, Akira Takasaki e Michael Schenker, Giuntini alla fine degli anni '80 frequenta il chitarrista dei Crossbones Dario Mollo, e decide di fare un progetto solista.\nIl primo capitolo esce nel 1993, si chiamer\u00e0 \"Giuntini Project Vol.I\". Il disco vede l'inglese Charles Bowyer alla voce e si presenta come un affresco di hard rock ed heavy metal.\nIl secondo disco esce nel 1999, questa volta Aldo chiamer\u00e0 a s\u00e9 l'ex cantante dei Black Sabbath Tony Martin: il disco \"Giuntini Project Vol.II\" potrebbe essere riassunto come il disco che doveva uscire dopo \"Tyr\" dei Black Sabbath, tant'\u00e8 che ci sono pezzi veloci, pezzi epici, tentazioni melodiche e chitarre pirotecniche.\nIl terzo capitolo della saga, \"Giuntini Project Vol.III\", esce nell'aprile del 2006, vede ancora Tony Martin della partita e comprende composizioni varie che si rifanno all'heavy metal degli anni ottanta delle big band come Rainbow e Black Sabbath 1987-1991 (tanto che vi \u00e8 presente anche una cover della classica \" Anno Mundi \" ).\nIl quarto lavoro , denominato naturalmente Giuntini Project vol.IV esce finalmente nel 2013, si conferma la scorsa formazione : la voce di Tony Martin, il basso di Fulvio Gaslini , la batteria di Fabiano Rizzi, le tastiere di Dario Patti oltre che naturalmente la chitarra di Aldo Giuntini. Anche stavolta, il buon Aldo, ha dimostrato come si possa restare ancorati al passato, senza nessuna innovazione di sorta, proponendo tuttavia un prodotto godibile e originale\nEquipaggiamento.\nAldo Giuntini suona chitarre Ibanez RG AG1, fabbricate appositamente per lui in Giappone."}
{"id": "896223", "revid": "74801", "url": "https://it.wikipedia.org/wiki?curid=896223", "title": "G\u00f6teborg (comune)", "text": "G\u00f6teborg \u00e8 un comune svedese di abitanti, situato nella contea di V\u00e4stra G\u00f6taland. \nIl suo capoluogo \u00e8 la citt\u00e0 omonima, che \u00e8 anche il capoluogo di contea. La citt\u00e0 di G\u00f6teborg racchiude la quasi totalit\u00e0 della popolazione della municipalit\u00e0, su oltre met\u00e0 della superficie.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "896225", "revid": "1305887", "url": "https://it.wikipedia.org/wiki?curid=896225", "title": "Giugliano", "text": ""}
{"id": "896229", "revid": "9416", "url": "https://it.wikipedia.org/wiki?curid=896229", "title": "Tragico", "text": ""}
{"id": "896230", "revid": "74801", "url": "https://it.wikipedia.org/wiki?curid=896230", "title": "Svenljunga (comune)", "text": "Svenljunga \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "896231", "revid": "14480", "url": "https://it.wikipedia.org/wiki?curid=896231", "title": "Obliquit\u00e0", "text": ""}
{"id": "896232", "revid": "1534511", "url": "https://it.wikipedia.org/wiki?curid=896232", "title": "Reazione di Belousov-Zhabotinsky", "text": "La reazione di Belousov-Zhabotinsky, o BZ, \u00e8 una delle classiche reazioni chimiche oscillanti, utilizzata come esempio di termodinamica di non-equilibrio; essa risulta nella formazione di un oscillatore chimico nonlineare. Prende il nome da Boris Pavlovi\u010d Belousov che la scopr\u00ec, e da Anatolij Markovi\u010d \u017dabotinskij che approfond\u00ec il suo studio.\nDescrizione.\nSotto il nome di reazione BZ sono catalogate una serie di reazioni oscillanti, il cui unico elemento comune \u00e8 la presenza del bromo e di un acido. \nTali reazioni hanno un'alta importanza teorica poich\u00e9 mostrano come alcune reazioni chimiche non debbano essere obbligatoriamente dominate dall'equilibrio termodinamico. Queste ultime hanno un comportamento lontano dall'equilibrio e rimangono in tale stato per un lungo periodo di tempo. Le reazioni BZ furono originariamente scoperte dal chimico russo Boris Belousov negli anni cinquanta, facendo reagire una miscela di bromato di potassio, solfato di cerio (IV) e acido citrico in soluzione di acido solforico diluito. Pi\u00f9 tardi, nel 1961, fu Anatol Zhabotinsky a riprendere lo studio e la descrizione di questo genere di reazioni.\nLe reazioni BZ manifestano visivamente lo stato di non-equilibrio ripristinando la colorazione di una soluzione, ottenuta per formazione del prodotto BZ, dopo che sia terminato l'effetto della semplice agitazione meccanica, che invece rende incolore la stessa reazione. In questo senso, le reazioni oscillanti, e le reazioni BZ in particolare, forniscono anche un interessante modello chimico di fenomeni biologici di non equilibrio.\nNella reazione BZ condotta utilizzando una soluzione acquosa di acido malonico (COOHCH2COOH), una soluzione acquosa di bromato di potassio (KBrO3) con acido solforico e una soluzione di bromuro di potassio (KBr) si osserva un'oscillazione periodica del colore della soluzione da azzurro a rosso, con tempi ben definiti. Questa oscillazione pu\u00f2 perdurare per alcune ore.\nL'indicatore utilizzato in questa reazione \u00e8 la ferroina che consiste nel complesso di Fe II o di Fe III con l'ortofenantrolina.\nQuando il complesso \u00e8 costituito da Fe II con ortofenantrolina il colore della soluzione appare rosso mentre se il complesso \u00e8 formato da Fe III il colore \u00e8 blu."}
{"id": "896233", "revid": "123290849", "url": "https://it.wikipedia.org/wiki?curid=896233", "title": "Gore Verbinski", "text": "Ha raggiunto la fama internazionale nel 2002 con l'horror \"The Ring\". Dal 2003 al 2007 si \u00e8 dedicato al progetto per cui \u00e8 principalmente conosciuto, dirigendo i primi tre film della saga di \"Pirati dei Caraibi\", i quali sono tra i film con maggiori incassi nella storia del cinema. Noto per la sua abilit\u00e0 nello spaziare tra diversi generi cinematografici, nel 2012 ha vinto l'Oscar al miglior film d'animazione per il western animato \"Rango\".\nBiografia.\nVerbinski nasce a Oak Ridge, nel Tennessee, terzo dei cinque figli di Laurette Ann McGovern e Victor Vincent Verbinski, un fisico nucleare di origini polacche impiegato presso l'Oak Ridge National Laboratory.\nNel 1967, i Verbinski si trasferiscono a La Jolla, in California, dove Gregor cresce alternando il surf con l'attivit\u00e0 da Boy Scout. Studia alla Torrey Pines Elementary, alla Muirlands Junior High e si diploma nel 1982 alla La Jolla High School. Durante l'adolescenza si appassiona alla musica e fonda un piccolo gruppo punk rock dal nome The Little Kings, con cui accompagna Stiv Bators nella sua versione di \"Have Love Will Travel\", pubblicata come singolo nell'autunno del 1986 da Bomp! Records ed inclusa nel 1994 nell'album compilation di Bators \"L.A. L.A.\". Successivamente, Verbinski si appassiona alla settima arte e con gli amici inizia a girare alcuni cortometraggi in 8 millimetri.\nCarriera.\nNel 1987 si laurea alla UCLA Film School e due anni dopo esordisce dietro la macchina da presa dirigendo video musicali per band come i Vicious Rumors, i Bad Religion e i Monster Magnet. Quando nel 1994 Brett Gurewitz lascia i Bad Religion, Verbinski ne approfitta per tornare alla sua passione originaria e si unisce alla nuova band del cantante losangelino, i Daredevils, come chitarrista. I Daredevils si scioglieranno nel 1996 dopo la pubblicazione del loro unico singolo \"Hate You\". Parallelamente, Verbinski si dedica a dirigere e creare spot pubblicitari per Nike, Coca-Cola, Canon, Skittles e United Airlines. Tra i suoi spot pi\u00f9 noti figura uno per la Budweiser con protagonisti delle rane che gracchiano il nome del \"brand\", che vince quattro Clio Awards ed un premio al festival internazionale della creativit\u00e0 Leoni di Cannes.\nNel 1996 scrive e dirige il cortometraggio \"The Ritual\", ma si fa notare dal grande pubblico l'anno successivo dirigendo la commedia \"Un topolino sotto sfratto\", che incassa oltre 120 milioni di dollari. La grande occasione arriva nel 2000, quando dirige Julia Roberts e Brad Pitt in \"The Mexican - Amore senza la sicura\". Nonostante non sia tecnicamente un flop, il film incassa relativamente poco (specie se comparato allo \"star power\" dei due attori protagonisti), e non entusiasma n\u00e9 la critica n\u00e9 il pubblico. Nel 2002 dirige il remake dell'horror nipponico \"Ringu\", intitolato \"The Ring\", con protagonista Naomi Watts. Il film si rivela un grande successo di pubblico, incassando 250 milioni di dollari, ed ottiene anche degli apprezzamenti da parte della critica, che loda particolarmente la \"suspense\" creata dalla regia di Verbinski. Il successo del film rilancia la carriera del regista ed inaugura il prolifico trend hollywoodiano dei remake statunitensi di horror giapponesi.\nReduce dal successo di \"The Ring\", nel maggio del 2002 Verbinski si vede affidare da Walt Disney Pictures la regia del kolossal \"La maledizione della prima luna\", costato 150 milioni di dollari. Inaspettatamente (era dagli anni cinquanta che i film sui pirati non riscuotevano pi\u00f9 successo ed il protagonista Johnny Depp era noto all'epoca principalmente per ruoli in film cult pi\u00f9 che come star di film commerciali di quella portata), il film sbanca i botteghini di tutto il mondo e viene accolto in maniera estremamente positiva dalla critica, diventando il primo di una saga di cinque film di successo e consacrando Depp nel ruolo, candidato agli Oscar, del capitan Jack Sparrow.\nNel 2005 si dedica a un prodotto pi\u00f9 piccolo ed intimo, di stampo indipendente, dirigendo Nicolas Cage e Michael Caine in \"The Weather Man - L'uomo delle previsioni\", non di gran successo, ma comunque apprezzato da una parte della critica. Nello stesso anno, Verbinski inizia le riprese dei due sequel de \"La maledizione della prima luna\", \"Pirati dei Caraibi - La maledizione del forziere fantasma\" e \"Pirati dei Caraibi - Ai confini del mondo\", che vengono girati assieme per un budget complessivo di circa 500 milioni di dollari, all'epoca il pi\u00f9 alto di sempre. Nonostante la critica sia meno impressionata che con il predecessore, i due film vengono accolti positivamente dal pubblico e sbancano nuovamente i botteghini internazionali, incassando complessivamente oltre due miliardi di dollari e diventando rispettivamente il 21\u00b0 e il 35\u00b0 film con maggiori incassi nella storia del cinema.\nAmante dei western, nel 2011 dirige il film d'animazione \"Rango\" a partire da un proprio soggetto. Vero e proprio omaggio al genere, il film vale a Verbinski il suo primo premio Oscar, nella categoria miglior film d'animazione. Nel 2013 cerca di bissare il successo di \"Pirati dei Caraibi\" dirigendo un altro kolossal Disney con Johnny Depp, \"The Lone Ranger\", basato sull'omonimo personaggio creato nel 1933. Il film, rimasto in \"development hell\" per svariati anni, subisce in corso d'opera riscritture e tagli al budget. Il film viene stroncato dalla critica e si rivela essere il primo pesante flop al botteghino per Verbinski: costato attorno i 215 milioni di dollari, a cui si sommano altri 150-160 milioni stimati per la campagna promozionale, ne incassa appena 260. Per \"The Lone Ranger\", Verbinski viene candidato ad un Razzie Award al peggior regista, mentre figura come produttore esecutivo de \"I sogni segreti di Walter Mitty\" di Ben Stiller.\nNel 2014 Verbinski viene annunciato come regista de \"La cura dal benessere\", tornando alla regia di un thriller-horror a 12 anni da \"The Ring\". Uscito nel 2016, il film \u00e8 un flop e viene accolto tiepidamente dalla critica, che loda per\u00f2 le scelte visive del regista.\nProgetti cancellati.\nNel corso dell'E3 2012, Microsoft ha presentato un videogioco intitolato \"Matter.\" Il titolo, ideato da Verbinski stesso e presentato come un puzzle game che avrebbe dovuto sfruttare Kinect, viene cancellato nel 2013 da Microsoft. Sempre in ambito videoludico, il nome di Verbinski \u00e8 stato a lungo collegato all'adattamento cinematografico targato Universal della serie di \"BioShock\", naufragato nel 2013.\nNel 2013, viene confermato come regista dell'adattamento cinematografico della graphic novel \"Pyongyang\". Il film, che vedeva Steve Carell nel ruolo del protagonista, \u00e8 stato cancellato nel 2014 a seguito dell'attacco hacker ai danni della Sony Pictures Entertainment in occasione dell'uscita del film \"The Interview\", anch'esso ambientato in Corea del Nord."}
{"id": "896235", "revid": "80339", "url": "https://it.wikipedia.org/wiki?curid=896235", "title": "Andrei Nikolaevich Tupolev", "text": ""}
{"id": "896236", "revid": "1776051", "url": "https://it.wikipedia.org/wiki?curid=896236", "title": "Up from the Ashes", "text": "Up from the Ashes \u00e8 il primo album da solista del cantante Don Dokken, pubblicato il 21 ottobre 1990 dalla Geffen Records.\nIl disco.\nDopo lo scioglimento dei Dokken nel 1989, il leader Don Dokken decise di assemblare una nuova formazione composta da John Norum (ex-Europe) e Billy White (ex-Watchtower) alle chitarre, Peter Baltes degli Accept al basso e Mikkey Dee (futuro Mot\u00f6rhead) alla batteria. Il batterista originario del progetto era Hempo Hild\u00e9n, ai tempi nella band solista di Norum, ma venne rimpiazzato dopo un paio di sessioni fotografiche e non suon\u00f2 nell'album. Realmente l'intenzione del cantante era quella di continuare il progetto Dokken, tuttavia i vecchi membri si opposero a questa manovra vincendo la causa e cos\u00ec Don si trov\u00f2 impossibilitato a chiamare il nuovo progetto con il suo cognome. Le sonorit\u00e0 dell'album comunque non si distaccavano molto da quelle che avevano portato i Dokken al successo, e infatti l'album riusc\u00ec ad ottenere un discreto riscontro di pubblico, anche se inferiore a quello dei precedenti lavori del gruppo. Furono realizzati i videoclip dei singoli \"Stay\" e \"Mirror Mirror\" che ricevettero airplay su MTV. Il brano \"When Love Finds a Fool\" venne co-scritto insieme a Glenn Hughes, il quale esegu\u00ec inoltre i cori presenti nella traccia.\nClassifiche.\nAlbum - Billboard (Stati Uniti)\nSingoli - Billboard (Stati Uniti)"}
{"id": "896238", "revid": "1573940", "url": "https://it.wikipedia.org/wiki?curid=896238", "title": "Contea di Highlands (Florida)", "text": ""}
{"id": "896245", "revid": "124123", "url": "https://it.wikipedia.org/wiki?curid=896245", "title": "Sosigene il Peripatetico", "text": "Biografia.\nSosigene, indicato come peripatetico da Proclo e Dexippo, fu maestro di Alessandro d'Afrodisia che nei suoi commentari di Aristotele ne cita il pensiero.\nSosigene si pose come esercizio dialettico opponendo una tesi alla contraria considerata di uguale valore di sostenibilit\u00e0 senza schierarsi per una posizione precisa, il dibattuto problema se per categorie Aristotele significasse cose reali, concetti o semplici nomi. In un commento agli \"Analitici primi\" Sosigene tratta di un particolare problema riguardante i sillogismi modali misti ribadendo la dottrina del maestro.\nNello scritto \"Sulle sfere dei pianeti\" Sosigene critica sia le tesi aristoteliche sia le pi\u00f9 recenti ipotesi astronomiche cercando di mediare tra le diverse dottrine per non violare l'ortodossia aristotelica: un intento perseguito anche nell'opera \"Sulla vista\"."}
{"id": "896292", "revid": "767487", "url": "https://it.wikipedia.org/wiki?curid=896292", "title": "Gluttons for Punishment", "text": "Gluttons for Punishment \u00e8 un doppio album dal vivo del gruppo neoprogressive statunitense Spock's Beard. Contiene brani registrati durante il tour dell'album \"Octane\", e in particolare al Colos-Saal di Aschaffenburg (Germania, 18 marzo 2005), a Pratteln (Svizzera, 20 e 27 marzo) e al Substage di Karlsruhel (Germania, 21 marzo)."}
{"id": "896293", "revid": "1870058", "url": "https://it.wikipedia.org/wiki?curid=896293", "title": "Nancy Sinatra", "text": "Ebbe grandissimo successo soprattutto negli anni sessanta, con classici che sono diventati il simbolo di una generazione, come \"These Boots Are Made for Walkin\"' (1965), cantata con i celeberrimi stivaletti bianchi (simbolo di trasgressione per quegli anni), \"Sugar Town\" e \"Somethin' Stupid\".\nBiografia.\n\u00c8 la primogenita del cantante Frank Sinatra (1915-1998) e della prima moglie Nancy Barbato (1917-2018). Cresce in mezzo alle star che passano in casa Sinatra, e fin dalla met\u00e0 degli anni cinquanta si avvicina al mondo della musica e dello spettacolo, accompagnando il padre in alcune tourn\u00e9e per il mondo, come in Australia, nel 1957. Sempre alla fine del decennio compare nello spettacolo televisivo \"Frank Sinatra Timex Show\", duettando con il padre con alcune celebrit\u00e0 invitate come ospiti, quali Dean Martin, Elvis Presley, Bing Crosby e Peggy Lee. Si esibisce inoltre come ballerina in stacchetti musicali.\nNel 1966 usc\u00ec il suo primo disco dal titolo \"Boots\" per la Reprise Records. Nel 1967 viene scelta per cantare il brano \"You only live twice\", scritto da John Barry con parole di Leslie Bricusse per i titoli di testa dell'omonimo quinto film di James Bond, interpretato da Sean Connery. L'anno prima aveva inciso il classico di Sonny Bono, \"Bang Bang (My Baby Shot Me Down)\", gi\u00e0 portata al successo da Cher (e in Italia nelle versioni in lingua italiana dall'Equipe 84, da Dalida e vari altri); la versione di Nancy \u00e8 usata da Quentin Tarantino nella colonna sonora del film \"\".Sempre nel 1967, celebre \u00e8 il suo duetto con il padre nella canzone \"Somethin' Stupid\", che ebbe un successo mondiale, ripresa in anni recenti da Robbie Williams, che l'ha cantata insieme a Nicole Kidman. Nello stesso periodo la Sinatra apparve anche sul grande schermo, nel 1965 in \"Patto a tre\", a fianco del padre, poi nella commedia horror \"Il castello delle donne maledette\" (1966) e nella commedia \"A tutto gas\" (1968), come coprotagonista di Elvis Presley.\nRiguardo all'ultima moglie di suo padre, Barbara Sinatra, ebbe a dire: \"\u00abIl ruolo della \u2018vedova inconsolabile\u2019 non fa per lei, e dopo aver sepolto pap\u00e0 nel maggio scorso Barbara \u00e8 di nuovo in pista\u00bb. A fare questa battuta piuttosto acida era stata Nancy Sinatra, la figlia primogenita del celebre cantante prendendo di mira la matrigna con la quale n\u00e9 lei n\u00e9 il compianto fratello Frank jr. e la sorella Tina hanno mai avuto rapporti molto amichevoli. A indispettire Nancy era l\u2019enorme attenzione che, appena dopo la morte di The Voice, le cronache \u201crosa\u201d dei giornali americani avevano dedicato alla vedova di Frank Sinatra.\"\nDagli anni '90 in poi.\nLa Sinatra posa per \"Playboy\" nel maggio del 1995, all'et\u00e0 di 54 anni, e fa apparizioni televisive per la promozione del suo album \"One More Time\". Suscit\u00f2 alcuni scandali riguardo a queste ultime apparizioni trasgressive, ma lei stessa afferm\u00f2 che il padre era favorevole e contento del suo successo.\nCon Lee Hazlewood ha dato il via a un lungo tour che li ha visti interpreti alla \"House of Blues\", alla \"Viper Room\", \"Whiskey-a-Go-Go\", il disfunzionale \"Mama Kin\" a Boston, \"Trocadero\" a Philadelphia, e \"The Fillmore\". La Sundazed Records inizia una rimasterizzazione e una riedizione degli album della Sinatra sotto la Reprise, includendo booklet fotografici e tracce bonus. Nello stesso periodo pubblica la biografia su suo padre \"Frank Sinatra: An American Legend\".\n\"Nancy &amp; Lee 3\" \u00e8 il titolo dell'album che i due cantanti realizzano nel 2003, esclusivamente per il mercato australiano.\nNello stesso anno il suo vecchio brano \"Bang Bang (My baby shot me down)\", estrapolato dall'album \"How does that grab you?\", riacquista enorme popolarit\u00e0 in tutto il mondo: \u00e8 nella colonna sonora di \"\", film di Quentin Tarantino interpretato da Uma Thurman. Nel 2005 la canzone viene reinterpretata da vari artisti hip-hop e di musica dance, come gli AudioBullys e Young Buck, ma anche da artiste R&amp;B come Melanie Durrant. Nel 2004 collabora con Morrissey, suo concittadino a Los Angeles, nella registrazione di una nuova versione di \"Let Me Kiss You\". Il singolo si piazza alla posizione numero 46 nella top chart UK, lanciando di nuovo la Sinatra con un hit a tutti gli effetti dopo ben 30 anni. Il singolo successivo \"Burnin'Down the Spar\" fu invece un fallimento nelle classifiche.\nIntanto l'album \"To Nancy, with Love\", esce sul mercato mondiale. Esso \u00e8 una raccolta di brani che vede la partecipazione di artisti e gruppi come Calexico, Sonic Youth, U2, Pulp's Jarvis Cocker, Steven Van Zandt, Jon Spencer e Pete Yorn, i quali hanno tutti pi\u00f9 volte dichiarato l'influenza della cantante sulla propria produzione. Ciascuno di loro ha scritto apposta per lei una canzone da interpretare per l'album. \u00c8 di due anni dopo la raccolta \"The Essential Nancy Sinatra\", con la bonus track \"Machine Gun Kelly\". la raccolta celebra i 40 anni di carriera riproponendo brani selezionati da ogni periodo importante nella carriera dell'artista. Il lavoro ha un indice di ascolti medio, finisce infatti alla settantatreesima posizione sulle classifiche UK. Sinatra registra poi \"Another Gay Sunshine Day\" per \"Another Gay Movie\" nel 2006. L'11 maggio 2006 ha ricevuto la stella sulla celebre Walk Of Fame, che \u00e8 stato dichiarato come \"Nancy Sinatra Day\" dal sindaco di Hollywood, Johnny Grant.\nSinatra interpreta se stessa in un episodio dell'ultima stagione della nota serie televisiva \"I Sopranos\". Suo fratello Frank Jr. aveva gi\u00e0 recitato in un cammeo del serial. Sinatra registra successivamente un annuncio su Deejay Ra's 'Hip-Hop Literacy avviando una campagna di incoraggiamento e sostegno sulle sceneggiature di Quentin Tarantino e la loro pubblicazione. Nel settembre 2009, il primo album in digitale, \"Cherry Smiles: The Rare Singles\", contenente tracce inedite o solo presenti nei 45 giri. Sinatra conduce un programma radiofonico su Sirius Satellite Radio, intitolato \"Siriusly Sinatra\".\nVita privata.\nNancy Sinatra \u00e8 figlia di Frank Sinatra. \u00c8 anche sorella maggiore di Frank Sinatra Jr. e Tina Sinatra. La Sinatra si \u00e8 sposata due volte: con Tommy Sands, dal 1960 al 1965 e con Hugh Lambert, dal 1970 al 1985. Nel 1974 rese nonno per la prima volta Frank Sinatra, dando alla luce Angela Jennifer Lambert. Anni dopo diede alla luce la secondogenita, Amanda Kate Lambert.\nNancy Sinatra \u00e8 inoltre molto attiva in favore dei veterani, soprattutto della guerra del Vietnam, e in passato - in ragione di questa continua attivit\u00e0 - \u00e8 stata nominata \"Berretto verde\" onorario."}
{"id": "896294", "revid": "124879159", "url": "https://it.wikipedia.org/wiki?curid=896294", "title": "Germanizzazione", "text": "La germanizzazione (pi\u00f9 raramente, anche tedeschizzazione) rappresenta l'espansione della lingua tedesca e della cultura della Germania ottenuta con la forza o con l'assimilazione, oppure pu\u00f2 riferirsi all'adattamento di una parola straniera alla lingua tedesca, come la romanizzazione di molte lingue che non utilizzano l'alfabeto latino. La germanizzazione fu un punto focale del pensiero liberale tedesco all'inizio del XIX secolo, in un periodo in cui il liberalismo e il nazionalismo procedevano fianco a fianco.\nStoria.\nNella storia ci sono forme e gradi differenti di adozione della lingua tedesca e di elementi della cultura tedesca. Oltre alle semplici adozioni, ci sono anche esempi di completa fusione nella cultura della Germania, come accadde con gli slavi pagani nella diocesi di Bamberga nell'XI secolo. Un perfetto esempio di adozione della cultura tedesca si pu\u00f2 ritrovare nel campo della legge nel Giappone Imperiale e nel Giappone attuale, la cui giurisprudenza \u00e8 organizzata secondo il modello dell'Impero tedesco. La germanizzazione ebbe luogo per contatto culturale, per decisione politica o, specialmente nel caso della Germania nazista, con l'uso della forza.\nIn Tirolo si ricorda la germanizzazione dei ladino-romanci dell'Alta Val Venosta promossa dall'Austria nel XVI secolo nel tentativo di prevenire contatti con i Grigioni protestanti o ancora i tentativi messi in atto a cavallo tra XIX e XX secolo da associazioni pangermaniste d'imporre una scuola totalmente tedesca in quelle valli tirolesi (val Badia, val Gardena) o ampezzane dove l'insegnamento era anche o prevalentemente, a seconda delle zone, in lingua italiana.\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nLa politica di collaborazione con i serbi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Nel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie. \nNei Paesi slavi il termine \"germanizzazione\" \u00e8 generalmente utilizzato per esprimere il processo di acculturazione degli slavi e dei baltici, dopo la conquista dei loro territori o per contatto culturale nelle aree che vanno dall'attuale Germania orientale alla linea dell'Elba. Nella Prussia orientale lo sterminio, la schiavit\u00f9 e l'insediamento forzato di prussiani da parte dell'Ordine Teutonico e da parte dello stato prussiano, cos\u00ec come l'acculturazione da parte di immigranti provenienti da vari paesi europei (Polonia, Francia e Germania) contribuirono all'estinzione della lingua prussiana nel XVII secolo.\nUna politica di germanizzazione coatta e con dimensioni genocidali fu infine attivata dal nazionalsocialismo, soprattutto nelle zone del est europeo conquistate militarmente dal 1939 in poi (Generalplan Ost)."}
{"id": "896295", "revid": "767487", "url": "https://it.wikipedia.org/wiki?curid=896295", "title": "Dinamica (gruppo musicale)", "text": "I Dinamica sono un gruppo musicale italiano insieme dal 1997.\nBiografia.\nLa band Dinamica nasce a Sanremo, capitale della musica italiana, nel 1997. I cinque componenti del gruppo sono Marco Leone (autore, compositore e voce della band), Davide Prevosto (chitarre), Davide Bianchi (basso), Roberto Ferraro (tastiere) e Andrea Damele (batteria).\nA distanza di un solo anno dall'inizio dell'avventura musicale, nel 1998, riescono a pubblicare il loro primo singolo \"Voglio di pi\u00f9\". Il brano, ascoltato dallo staff di Red Ronnie, viene scelto per partecipare alle trasmissioni televisive Help e, dopo pochi mesi, RoxyBar.\nNel 2000, quindi, pubblicano il loro primo album \"L'eco del silenzio\" dal quale viene estratto il singolo \"Lascia che sia\". Il pezzo, dal forte impatto emotivo, consentir\u00e0, due anni pi\u00f9 tardi, di firmare un contratto di edizione con \"Warner Music Italia\".\nL'estate del 2002 vede protagonisti i Dinamica come supporter band del \"Biagio Antonacci Tour\" e, sempre in quell'anno, di una data dell\"'i-Tim Tour\" organizzato e condotto da Red Ronnie.\nNell'estate del 2006 esce il secondo album dei Dinamica: \"...Stanotte\".\nIl nuovo disco \u00e8 il naturale punto d'arrivo di un percorso musicale molteplice che ha tenuto conto delle tendenze della realt\u00e0 musicale italiana degli ultimi anni, senza per\u00f2 rinunciare ad un'identit\u00e0 propria.\nIl 3 marzo 2007 i Dinamica firmano la chiusura di \"Sanremo Off\", la manifestazione parallela al 57\u00ba Festival di Sanremo."}
{"id": "896307", "revid": "287204", "url": "https://it.wikipedia.org/wiki?curid=896307", "title": "Ermino", "text": "Biografia.\nAllievo di Aspasio, fu, come riporta Simplicio nel suo \"Commento al De caelo\", maestro di Alessandro d'Afrodisia e frequent\u00f2 il medico Galeno.\nComment\u00f2 le \"Categorie\", il \"De interpretatione\", gli \"Analitici I\" e i \"Topici\" di Aristotele, dei quali restano tuttavia pochi frammenti citati in Porfirio e in Simplicio il quale afferma anche che Ermino rifiut\u00f2 la dottrina aristotelica del motore immobile quale causa del movimento, accettando la teoria platonica dell'\"anima del mondo\".\nFu commentatore delle principali opere logiche aristoteliche, lavor\u00f2 sull'ipotesi che il dio aristotelico fosse una spiegazione logica, piuttosto che un metafisico fattore di movimento, individuando una contraddizione fra la nozione di motore immobile e quella di movimento, da lui risolta ipotizzando che la realt\u00e0 si muovesse per movimento proprio."}
{"id": "896315", "revid": "1982", "url": "https://it.wikipedia.org/wiki?curid=896315", "title": "Igumenizza", "text": ""}
{"id": "896316", "revid": "767487", "url": "https://it.wikipedia.org/wiki?curid=896316", "title": "From the Fire", "text": "I From the Fire sono un gruppo AOR statunitense, formato nel 1992 con l'aiuto del produttore e compositore Jean Beauvoir.\nIl primo ed unico disco.\nL'unico lavoro del gruppo si chiama \"Thirty Days and Dirty Nights\" e secondo il parere di critici ed esperti del settore \u00e8 uno degli ultimi lavori di AOR statunitense. Il disco \u00e8 composto di 9 canzoni, tra le quali spiccano l'ammiccante \"Spark and Flame\" (cantata in duetto con Theresa Straley degli Harrow), la cover di Beauvoir \"Same Song\", e la ballata \"Take my Heart\". \nIl disco \u00e8 molto raro in formato CD, mentre in LP \u00e8 pi\u00f9 facile da trovare."}
{"id": "896325", "revid": "27723", "url": "https://it.wikipedia.org/wiki?curid=896325", "title": "Lemnos", "text": ""}
{"id": "896326", "revid": "106456", "url": "https://it.wikipedia.org/wiki?curid=896326", "title": "Lefkada", "text": ""}
{"id": "896328", "revid": "838137", "url": "https://it.wikipedia.org/wiki?curid=896328", "title": "Edward Waring", "text": "A partire dal 1760 fino alla sua morte, insegn\u00f2 matematica all'Universit\u00e0 di Cambridge col titolo di Professore Lucasiano. Si trattava del pi\u00f9 antico titolo per l'insegnamento della matematica a Cambridge, associato alla Lucasian Chair of Mathematics.\nNelle sue \"Meditationes Algebricae\" formul\u00f2 il problema di Waring, ma senza pervenire ad una sua dimostrazione.\nFu eletto membro della Royal Society nel 1763 e nel 1784 fu insignito della Medaglia Copley.\nGiovent\u00f9.\nWaring era il figlio maggiore di John ed Elizabeth Waring, una ricca famiglia di contadini. Ha ricevuto la sua educazione presso la Shrewsbury School sotto la guida del Sig. Hotchkin e il 24 marzo 1753 fu ammesso al Magdalene College come borsista. Il suo straordinario talento per la matematica fu riconosciuto fin dai suoi primi anni a Cambridge. Nel 1757 consegu\u00ec la laurea di primo grado (Bachelor of Arts) classificandosi fra i primi agli esami di matematica e il 25 aprile 1758 ottenne una borsa di studio come ricercatore al Magdalene College. Appartenne all'Hyson Club, che annover\u00f2 tra i suoi membri anche William Paley.\nCarriera professionale.\nAlla fine del 1759 Waring pubblic\u00f2 il primo capitolo della \"Miscellanea Analytica\". Il 28 gennaio dell'anno successivo fu nominato Professore Lucasiano in matematica, una delle posizioni pi\u00f9 prestigiose a Cambridge. William Samuel Powell, poi tutor al St John's College di Cambridge, si oppose alla nomina di Waring, sostenendo la candidatura di William Ludlam. Nella polemica con Powell, Waring fu invece sostenuto da John Wilson. Infatti Waring era molto giovane e non aveva raggiunto la laurea di secondo grado (Master of Arts), necessaria per concorrere alla cattedra Lucasiana, ma questa possibilit\u00e0 gli fu concessa nel 1760 da un mandato reale. \nNel 1762 pubblic\u00f2 la versione completa della \"Miscellanea Analytica\", principalmente dedicata alla teoria dei numeri e alle equazioni algebriche. Nel 1763 \u00e8 stato ammesso alla Royal Society. Fu insignito della Medaglia Copley nel 1784, ma si ritir\u00f2 dalla societ\u00e0 nel 1795, raggiunti i sessant'anni, \u201cper ragioni d'et\u00e0\u201d. Waring \u00e8 stato anche un membro dell'accademia delle scienze di Gottinga e di quella di Bologna. Nel 1767 divenne dottore in medicina, ma la sua attivit\u00e0 in campo medico fu piuttosto limitata. Condusse delle sezioni anatomiche con Richard Watson, professore di chimica e successivamente vescovo di Llandaff. Dal 1770 circa fu medico all'ospedale Addenbrooke di Cambridge, e pratic\u00f2 anche a St. Ives nell'Huntingdonshire, dove visse per alcuni anni dopo il 1767. La sua carriera di medico non fu molto brillante, poich\u00e9 era marcatamente miope ed era un uomo molto timido.\nVita privata.\nWaring aveva un fratello minore, Humphrey, che fu ammesso al Magdalene's College nel 1775. Nel 1776 Waring spos\u00f2 Mary Oswell, sorella di un fabbricante di stoffe a Shrewsbury; si trasferirono a Shrewsbury e successivamente si ritirarono a Plealey, otto miglia fuori dalla citt\u00e0, dove Waring possedeva una propriet\u00e0.\nOpere.\nWaring scrisse numerosi saggi sul periodico \"Philosophical Transactions of the Royal Society\", trattando la risoluzione di equazioni algebriche, la teoria dei numeri, le serie, l'approssimazione delle radici, l'interpolazione, la geometria delle sezioni coniche e la dinamica. Le \"Meditationes Algebraicae\" (1770), dove molti dei risultati gi\u00e0 pubblicati nella \"Miscellanea Analytica\" furono rivisti e ampliati, furono descritte da Joseph Louis Lagrange come \u201cun lavoro ricco di eccellenti ricerche\u201d. In questo lavoro Waring pubblic\u00f2 numerosi teoremi sulla soluzione delle equazioni algebriche che attrassero l'attenzione dei matematici continentali, ma i suoi migliori risultati riguardarono la teoria dei numeri. In questo lavoro \u00e8 inclusa la cosiddetta Congettura di Goldbach (ogni numero pari \u00e8 somma di due numeri primi) e anche la seguente congettura: ogni numero dispari \u00e8 un numero primo o \u00e8 la somma di tre numeri primi. Eulero prov\u00f2 che ogni intero positivo \u00e8 la somma di al pi\u00f9 quattro quadrati; Waring sugger\u00ec che ogni intero positivo \u00e8 un cubo o la somma di al pi\u00f9 nove cubi. Avanz\u00f2 inoltre l'ipotesi che ogni intero positivo \u00e8 un biquadrato o la somma di al pi\u00f9 diciannove biquadrati. Queste ipotesi formano quello che \u00e8 conosciuto come il Problema di Waring. Egli inoltre, con il contributo del suo amico John Wilson, pubblic\u00f2 un teorema, riguardante i numeri primi; la sua dimostrazione fu resa rigorosa successivamente da Joseph-Louis Lagrange.\nIn \"Proprietates Algebraicarum Curvarum\" (1772) Waring ripubblic\u00f2 in forma molto rimaneggiata i primi quattro capitoli della seconda parte della \"Miscellanea Analytica\". Egli si \u00e8 dedicato anche alla classificazione delle curve piane di grado superiore al secondo, perfezionando i risultati ottenuti da Isaac Newton, James Stirling, Eulero e Gabriel Cramer. Nel 1794 pubblic\u00f2 alcune copie di un lavoro filosofico intitolato \u201cUn saggio sui principi dell'umana conoscenza\u201d che fece circolare tra i suoi amici.\nLo stile matematico di Waring \u00e8 altamente analitico. Per questo critic\u00f2 i matematici britannici che si attenevano troppo alla geometria. \u00c8 significativo che egli fu uno dei firmatari della \"Residual Analysis\" (1764) di John Landen, una delle opere in cui la tradizione del calcolo dei fluidi Newtoniani fu pi\u00f9 severamente criticata. Nella prefazione delle \"Meditationes Analyticae\", Waring mostr\u00f2 una buona conoscenza dei matematici continentali quali Alexis Clairaut, Jean le Rond d'Alembert ed Eulero. Lamentava il fatto che in Gran Bretagna la matematica godeva di minor considerazione che nei paesi continentali e desiderava chiaramente essere considerato allo stesso livello dei grandi nomi dei matematici continentali: non v'\u00e8 dubbio che leggeva i loro lavori ad un livello mai raggiunto da nessun altro matematico inglese del diciottesimo secolo. \nCosa ancor pi\u00f9 notevole, alla fine del terzo capitolo delle \"Meditationes Analyticae\", Waring presenta alcune equazioni parziali di flusso (equazioni alle derivate parziali secondo la terminologia Leibniziana); tali equazioni sono uno strumento matematico di grande importanza nello studio di corpi continui, studio che era quasi completamente sconosciuto in Inghilterra prima dei suoi lavori. Uno dei risultati pi\u00f9 interessanti nelle Meditationes Analyticae \u00e8 un test per la convergenza delle serie comunemente attribuito a d'Alembert (il \u2018criterio del rapporto\u2019). La teoria di convergenza delle serie (il cui oggetto \u00e8 stabilire quando la somma di un infinito numero di termini pu\u00f2 dirsi avere somma finita) non era molto sviluppata nel diciottesimo secolo.\nGli studi di Waring furono conosciuti sia in Inghilterra che nel continente, ma non \u00e8 semplice valutare il loro impatto sullo sviluppo della matematica. Il suo lavoro sulle equazioni algebriche contenuto nella \"Miscellanea Analytica\" fu tradotto in italiano da Vincenzo Riccati nel 1770. Lo stile di Waring non \u00e8 sistematico e la sua esposizione \u00e8 spesso oscura. Sembra che egli non abbia mai tenuto conferenze e non avesse corrispondenze abituali con altri matematici.\nMorte.\nDurante i suoi ultimi anni Waring affond\u00f2 in una profonda malinconia religiosa e una violenta forma influenzale caus\u00f2 la sua morte, a Plealey, il 15 agosto 1798. Fu seppellito presso il cimitero di Fitz, nello Shropshire."}
{"id": "896330", "revid": "174925", "url": "https://it.wikipedia.org/wiki?curid=896330", "title": "Morte di Socrate", "text": "La Morte di Socrate (\"La Mort de Socrate\") \u00e8 un dipinto a olio su tela (129,5 \u00d7 196,2\u00a0cm) del pittore francese Jacques-Louis David, realizzato nel 1787 e conservato al Metropolitan Museum of Art di New York.\nStoria.\nSussistono alcune controversie riguardo alle origini della \"Morte di Socrate\". Presumibilmente, il dipinto \u00e8 stato commissionato nel marzo 1786 da Trudaine de la Sabli\u00e8re, il pi\u00f9 giovane dell'influente circolo dei Trudaine; a questa tesi, tuttavia, si oppone Philippe Bordes, che ricorda che il disegno preparativo per Socrate risale al 1782. Pu\u00f2 darsi, tuttavia, che la commissione del 1786 riguardava un dipinto che David aveva iniziato gi\u00e0 nel 1782; a prescindere dall'inizio dell'esecuzione dell'opera, comunque, la \"Morte di Socrate\" \u00e8 stata completata a Parigi nel 1787.\nPer conferire verit\u00e0 storica all'opera David consult\u00f2 il \"Fedone\", dialogo di Platone nel quale si racconta dell'ultimo giorno di vita di Socrate (399 a.C.), trascorso a parlare con i suoi scolari dell'immortalit\u00e0 dell'anima. Ci\u00f2 malgrado, il dipinto presenta alcune inesattezze rispetto alla storia narrata nel dialogo platonico. Platone, all'epoca un giovinetto, \u00e8 raffigurato con la barba e appare manifestamente pi\u00f9 vecchio di Socrate, bench\u00e9 quest'ultimo fosse suo maestro; c'\u00e8 poi un altro errore, costituito dalla presenza stessa di Platone, in realt\u00e0 assente all'ultimo dialogo con il maestro. Analogamente, Socrate \u00e8 reso con un \u00abfisico giovanile\u00bb (per usare le parole di Steven Nash) volutamente idealizzato, tanto che le diverse fonti non lo descrivono muscoloso e bello, bens\u00ec talmente di brutto aspetto da somigliare a un sileno.\nSignificativa fu la consulenza di P\u00e8re Adry, studioso che malgrado la suddetta difficolt\u00e0 gli sugger\u00ec di includere Platone e di rappresentarlo \u00abimmobile\u00bb, e quella di Andr\u00e9 Ch\u00e9nier, amico del David conosciuto al circolo del Trudaine, il quale gli sugger\u00ec di non raffigurare Socrate mentre regge la coppa di cicuta. Cos\u00ec Charles Blanc nella sua \"Historie des peintres\":\nDescrizione.\nCome suggerito dal titolo, il dipinto raffigura gli ultimi attimi di vita del filosofo greco Socrate. Dal punto di vista giuridico, Socrate fu condannato sotto due capi d'accusa: empiet\u00e0, in quanto rinnegava gli dei patri, e corruzione dei giovani con le sue idee e la sua filosofia. Per questo motivo, al filosofo venne comminata dall'Areopago la condanna a morte, da esplicarsi mediante la bevuta di un infuso velenoso di cicuta: il dipinto rappresenta proprio l'attimo nel quale Socrate si appresta a consumare la bevanda letale.\nNel dipinto Socrate, con serena imperturbabilit\u00e0, non bada n\u00e9 alla coppa di cicuta n\u00e9 alla sua fine imminente, trasformando gli ultimi attimi della sua vita in una vera e propria lezione per i suoi allievi. Il filosofo \u00e8 raffigurato vegliardo, con un corpo muscoloso e scattante, vestito con una veste bianca gettata sulla spalla sinistra e seduto con portamento eretto su un letto al centro della composizione. La mano destra \u00e8 allungata verso la coppa di cicuta che gli viene porta, ma non l'ha ancora raggiunta: questo gesto sottolinea l'indifferenza alla morte di Socrate, che impegnato in un'esortazione alla \"virtus\", alla libert\u00e0 e all'autodominio non bada affatto alla coppa di veleno. La mano sinistra, invece, \u00e8 sollevata verso l'alto additando il cielo, in un gesto che ricorda molto da vicino quello compiuto da Platone nella \"Scuola di Atene\" di Raffaello. Si tratta, in realt\u00e0, di una somiglianza solo formale: se le figure di Raffaello sono prive di energia, il Socrate davidiano con il suo movimento ascendente si carica di una grandissima dinamicit\u00e0 corporea.\nSocrate \u00e8 inoltre circondato da dodici persone, tra gli allievi e il guardiano: si tratta questo di un dettaglio intessuto di reminiscenze cristiane, in quanto rinvia al numero di apostoli, stabilendo cos\u00ec un indissolubile nesso tra il filosofo e Ges\u00f9 Cristo. I discepoli di Socrate, sebbene di et\u00e0 differenti (sono presenti sia giovani che uomini pi\u00f9 vegliardi), sono tutti sopraffatti dall'afflizione, terrorizzati dal fato che incombe sul maestro. L'uomo che gli porge la coppa di cicuta volge lo sguardo per non guardare; il resto degli allievi o si copre lo sguardo, o guarda il maestro esalare gli ultimi respiri. Nella scena \u00e8 incluso anche Platone, seduto di spalle al maestro all'estremit\u00e0 sinistra del letto, e immerso silenziosamente in una cogitabonda riflessione.\nTecnica.\nNella \"Morte di Socrate\" David impiega il colore in una maniera altamente emozionale. Le tonalit\u00e0 rosse, pi\u00f9 tenui sui margini del dipinto, diventano pi\u00f9 vibranti man mano che ci si avvicina al centro della composizione, sino a culminare nella veste scarlatta dell'uomo che porge al filosofo la coppa di veleno. Gli unici due uomini che non si disperano, bens\u00ec rimangono sereni nonostante la tragicit\u00e0 dell'evento, sono Socrate e Platone: per distinguerli, David tinge le loro vesti di blu e di bianco, in contrasto con le tonalit\u00e0 calde degli altri uomini.\nUltimato il dipinto, David ne attest\u00f2 la propriet\u00e0 artistica con una doppia firma: l'una \u00e8 intera, ed \u00e8 collocata al di sotto di Critone (l'uomo che si aggrappa alla coscia di Socrate), mentre l'altra consta solo delle iniziali e si trova sotto la figura di Platone. La collocazione delle due firme non \u00e8 affatto frutto del caso: la prima, infatti, si trova sotto Critone in ragione della somiglianza con l'artista, mentre l'altra \u00e8 da interpretare come un ringraziamento a Platone, che scrivendo il \"Fedone\" ha consentito a David di realizzare l'opera, e generalmente di preservare la scena tramandandola con la sua mediazione letteraria nelle generazioni future."}
{"id": "896335", "revid": "339392", "url": "https://it.wikipedia.org/wiki?curid=896335", "title": "Greuther Furth", "text": ""}
{"id": "896336", "revid": "7403600", "url": "https://it.wikipedia.org/wiki?curid=896336", "title": "Ginco", "text": ""}
{"id": "896341", "revid": "110157", "url": "https://it.wikipedia.org/wiki?curid=896341", "title": "Ewa", "text": "Ewa \u00e8 un distretto di Nauru che fa parte della circoscrizione elettorale d'Anetan.\nSi trova nella parte settentrionale dell'isola; \u00e8 bagnato dall'Oceano Pacifico e confina con i distretti di Anetan, Anabar e Baiti. Il punto pi\u00f9 a nord di Nauru, Capo Anna, si trova in questo distretto.\nHa una superficie di 1,17 km\u00b2 e una popolazione di circa 300 abitanti.\nIn questo distretto si trovano la prima scuola fondata a Nauru, oggi divenuta il Kayser College, e il pi\u00f9 grande centro commerciale dell'isola (il \"Capelle &amp; Partner\")."}
{"id": "896342", "revid": "200568", "url": "https://it.wikipedia.org/wiki?curid=896342", "title": "Pressoterapia", "text": "La pressoterapia \u00e8 un trattamento estetico che si basa sulla pressione esterna degli arti del paziente, attraverso un'apparecchiatura specifica.\nLe zone trattabili sono normalmente gli arti e la zona addominale, tramite degli applicatori (divisi normalmente in almeno 4 sezioni) che vengono indossati dal paziente (gambali, bracciali o fascia addominale), e gonfiati in maniera sequenziale (dalla sezione pi\u00f9 estrema tipo il piede o la mano verso il tronco).\n\u00c8 importante che ogni seduta del trattamento con apparecchiature per pressoterapia avvenga solo dopo aver sbloccato manualmente i centri di raccolta del sistema linfatico (svuotamento delle stazioni linfonodali, partendo da quelle sopraclaveari, passando poi a quelle inguinali e terminando con quelle poplitee).\nQuesto tipo di trattamento estetico viene praticato a chi soffre di ritenzione idrica, sovrappeso (in quanto tutto il sistema linfatico e circolatorio \u00e8 stressato), o per migliorare gli inestetismi causati dalla cellulite."}
{"id": "896347", "revid": "1543377", "url": "https://it.wikipedia.org/wiki?curid=896347", "title": "Corpo grottesco", "text": "Il corpo grottesco \u00e8 un concetto (precisamente un tropo letterario) ideato dal critico letterario russo Michail Bachtin nei suoi studi sull'opera di Fran\u00e7ois Rabelais. Nell'analisi di Bachtin il \"corpo grottesco\" \u00e8 definito come \"una figura di interscambio sregolato biologico e sociale\". Rabelais, interiorizzando il corpo grottesco nel suo romanzo, riformul\u00f2 i conflitti politici nelle dinamiche della fisiologia umana.\nLetteratura ed arti figurative.\nBachtin mostra che al tempo di Rabelais il corpo grottesco era una celebrazione della vita nel suo ciclo nascita/morte. Il corpo grottesco \u00e8 infatti una figura comica profondamente ambivalente: ha sia un significato \"pro-positivo\", collegato essenzialmente alla nascita e al rinnovamento, ed un significato di \"negazione\", collegato al decadimento e alla morte che lasciano spazio al nuovo che nasce.\nSecondo Cosetta G. Saba anche il cinema di Carmelo Bene contiene elementi di corpo grottesco.\nNella vita pubblica.\nIl messaggio del populismo anti-\"establishment\" \u00e8 stato ricondotto alla teoretica di Bachtin: \"poich\u00e9 la popolazione statunitense si rivolge sempre pi\u00f9 ai \"social network\" per le notizie, il pubblico \u00e8 suscettibile della disinformazione che ivi viene diffusa. Il principio cardine dell'inversione carnevalesca era anche nel diverso ordine di importanza, nel modo in cui le notizie venivano consumate dal pubblico. L'antitesi principale al giornalismo di qualit\u00e0 \u00e8 quella delle teorie cospirative che normalmente rimangono ai margini del discorso pubblico\"."}
{"id": "896348", "revid": "76963", "url": "https://it.wikipedia.org/wiki?curid=896348", "title": "Aspasio", "text": "Biografia.\nFu autore di commenti a varie opere di Aristotele, all\"'Etica nicomachea\", che ci \u00e8 pervenuto in larga parte, alle \"Categorie\", alla \"De interpretatione\" e alla \"Fisica\", di cui restano pochi frammenti."}
{"id": "896354", "revid": "9416", "url": "https://it.wikipedia.org/wiki?curid=896354", "title": "Critico letterario", "text": ""}
{"id": "896362", "revid": "767487", "url": "https://it.wikipedia.org/wiki?curid=896362", "title": "Sangre Azul", "text": "I Sangre Azul sono stati un gruppo spagnolo di heavy metal/AOR, nato alla met\u00e0 degli anni ottanta. Nella loro carriera terminata nel 1989 hanno registrato 3 dischi in studio e un mini EP all'inizio della carriera.\nMusicalmente la band ripercorreva le tappe dei gruppi pi\u00f9 famosi, come Europe e Bon Jovi pur mantenendo una vena latina riconoscibile ed una carica melodica molto spiccata.\nIl primo disco: Obsession.\nIl primo album della band, Obsesi\u00f3n vede la luce nel 1987, pubblicato dalla EMI. Il disco presenta le sue punte in canzoni propriamente Heavy metal come El rey de la ciudad e in canzoni pi\u00f9 melodiche e americane come proprio America e Obsesion.\nIl secondo disco: Cuerpo a Cuerpo.\nIl secondo lavoro della band presenta dei tratti pi\u00f9 maturi ed incisivi, le tastiere sono pi\u00f9 presenti e gli arrangiamenti si fanno pi\u00f9 curati. Esce nel 1988.\nIl terzo disco: El silencio de la noche.\nIl terzo ultimo disco della band, uscito nel 1989, presenta le stesse caratteristiche del precedente con una spiccata tendenza alle melodie zuccherose e ballabili. Rimane il canto del cigno di questa importante metal band spagnola."}
{"id": "896373", "revid": "33751", "url": "https://it.wikipedia.org/wiki?curid=896373", "title": "OFC Club Championship", "text": ""}
{"id": "896374", "revid": "111916512", "url": "https://it.wikipedia.org/wiki?curid=896374", "title": "Contea di Orange (Florida)", "text": "La contea di Orange (in inglese Orange County) \u00e8 una contea dello Stato della Florida negli Stati Uniti d'America. Il suo capoluogo amministrativo \u00e8 Orlando.\nGeografia fisica.\nLa contea ha un'area di 2.601 km\u00b2 di cui il 9,63% \u00e8 coperto da acque interne. Confina con:\nStoria.\nInizialmente chiamata \"Contea di Mosquito,\" in seguito, nel 1845, fu rinominata in \"Contea di Orange\" per i frutti che costituivano il prodotto principale della zona. Il punto massimo di estensione venne raggiunto negli anni settanta con la bellezza di 320\u00a0km\u00b2 di piantagioni di arance. Molte di queste piantagioni furono distrutte durante le basse temperature raggiunte nei primi anni ottanta. L'industria agricola non si sarebbe pi\u00f9 completamente ripresa e comunque la situazione demografica della contea \u00e8 in continua espansione grazie all'industria turistica e cinematografica dovuta alla creazione del \"Disney World\" e degli \"Universal Studios\".\nNel 1951 un'indagine intensiva del F.B.I. scopr\u00ec un'organizzazione di 300 persone del Ku Klux Klan con sede ad Orlando, Winter Garden ed Apopka."}
{"id": "896376", "revid": "287204", "url": "https://it.wikipedia.org/wiki?curid=896376", "title": "Estampie", "text": "L'estampie (o \"estampida\" in provenzale o it. \"istampitte\", che originariamente era un genere di poesie cantate e accompagnate da uno strumento) \u00e8 una composizione strumentale che ha carattere di danza, attestata gi\u00e0 dal XII e diffusasi tra il XIII e il XIV secolo. \n\u00c8 costituita da alcune sezioni (\"puncta\"), ognuna delle quali viene eseguita due volte con una diversa conclusione. A causa della sua trasmissione orale \u00e8 pervenuto pochissimo a noi sulla sua origine. Si pensa che nacque intorno al XII secolo e si diffuse nelle Corti dell'epoca. Le poche istampitte pervenuteci sono tutte conservate presso la Biblioth\u00e8que Nationale de Paris sotto il nome di \"Manuscrit du roi\".\nUna delle estampie pi\u00f9 famose \u00e8 il Lamento di Tristano, di autore anonimo.\nOrigini.\nAlcune poesie del V secolo sono ugualmente intitolate \"estampies\", ma senza alcuna annotazione musicale, forse dei contrafacta da cantare su delle \"estampies\" note. Il trattato intitolato \"Musica vulgaris\" di Johannes de Grocheo descrive esplicitamente le \"estampies\" (\"stantipes\") vocali e strumentali. Robertus de Handlo ne parla ugualmente nelle sue \"Regule\" come di brani che utilizzano essenzialmente valori ritmici molto rapidi. La sola fonte esistente di parole di \"estampies\" vocali \u00e8 il MS Douce 308 della Bodleian Library di Oxford e pu\u00f2 essere consultato in una raccolta a parte o nell'edizione completa del manoscritto. \"Kalenda Maya\", una canzone del trovatore Raimbaut de Vaqueiras viene considerata come un possibile contrafactum di questo tipo, se si fa affidamento all'autore della sua \"vida\", il quale racconta che Raimbaut avrebbe aggiunto queste parole a un'estampie eseguita in sua presenza da viellisti itineranti. Si tratta di una delle cinque \"estampies\" provenzali conosciute, insieme ad altre quattro di Cerver\u00ed de Girona conservate, purtroppo, senza musica.\nLe tre fonti principali di \"estampies\" strumentali sono:\nTra le fonti secondarie, bisogna citare due tenori di mottetti (\"Motets\") del manoscritto di Montpellier (XIII secolo) intitolato \"Chose Tassin\" (tre frammenti) e \"Chose Loyset\" (un frammento). Queste linee melodiche dal ritmo allungato onde servire da supporto alla composizione del discantus (polifonie superiori), sono in una forma aperta/chiusa e in un profilo che ricorda fortemente le \"estampies\" del \"Chansonnier du Roi\", e costituiscono ognuna un punctum coerente. Inoltre, un danzatore di estampie di nome Tassin \u00e8 gi\u00e0 presente nelle fonti medievali. Tutto ci\u00f2 porta a pensare che si tratterebbe di brevi frammenti di \"estampies\" oggi perduti, forse composti da Tassin e Loyset.\nLo stato attuale della ricerca musicologica non permette di confermare alcuna ipotesi sull'origine, la compilazione, la modalit\u00e0 di trasmissione o di esecuzione di questo repertorio. Non essendo la musica popolare annotata durante il medioevo (dato che la notazione richiedeva una solida formazione), sembra pi\u00f9 plausibile che le \"estampies\" sopravvissute siano il riflesso di una tradizione musicale dotta. Alcuni testi menzionano questa danza in relazione alle abitudini di cortesia e di \"buone maniere\" della societ\u00e0 raffinata dell'epoca (\"Il Decamerone\" di Boccaccio).\nStruttura.\nL'estampie ha una struttura fissa composta da pi\u00f9 \"puncti\", che sembra a quanto pare un termine generico per designare una frase. Ogni frase viene eseguita due volte, la prima termina con una formula che richiama una ripresa definita \"aperta\" e la seconda da una formula conclusiva chiamata \"chiusa\". Questo aspetto \u00e8 molto diffuso nella musica vocale dell'epoca. Inizialmente, le \"aperte\" e le \"chiuse\" sono identiche per tutti i puncti di una stessa estampie. I testi non ci lasciano che poche testimonianze in grado di immaginare la modalit\u00e0 in cui questi brani fossero eseguiti, e le restituzioni attuali tentano diverse soluzioni pi\u00f9 o meno verosimili.\nPossibile precursore della basse danse, l'estampie si trasforma poco a poco e non viene pi\u00f9 molto \"ballata\" a partire dal Rinascimento.\nForma musicale.\nL'estampie \u00e8 costituita da quattro a sette sezioni, chiamate \"puncta\", ognuna delle quali viene ripetuta, nella forma\nVengono fornite differenti \"terminazioni\" - \"ouvert\" (aperte) e \"clos\" (chiuse) - per la prima e la seconda frase di ogni \"punctum\", in modo che la struttura possa essere\nTalvolta le stesse due \"terminazioni\" sono utilizzate per tutte le \"puncta\", producendo una struttura\nUna struttura simile era condivisa dal saltarello, un'altra danza medievale.\nIl primo esempio riportato di questa forma musicale \u00e8 la canzone \"Kalenda Maya\", presumibilmente scritta dal trovatore Raimbaut de Vaqueiras (1180-1207) per la melodia di un'estampida eseguita da jongleurs francesi. \nTutti gli altri esempi noti sono puramente brani strumentali.\nEsempi del XIV secolo comprendono \"estampies\" con sottotitoli come \"Lamento di Tristano, La Manfredina, Salterello, Isabella, Tre fontane\".\nSebbene l\"estampie\" sia generalmente monofonica, sono anche riportati esempi di composizioni, nella forma di \"estampie\", a due voci.\nCoreografia della danza.\nIl carattere dalla danza idealizzato di tutti questi brani suggerisce che l\"estampie\" originariamente fosse una vera danza, ma non ci sono comunque manuali specifici sopravvissuti che la descrivano come tale. Le miniature e i dipinti del periodo sembrano indicare che essa implicasse salti abbastanza vigorosi. Alcune \"estampies\", come la famosa \"Tre fontane\", contiena una scrittura strumentale virtuosistica e fiorita, possibilmente intese come esecuzione musicale astratta, piuttosto che come effettiva musica per danza.\nEtimologia.\nL'etimologia del nome \u00e8 discussa; un nome alternativo della danza \u00e8 \"stantipes\", suggerendo che un piede fosse stazionario durante la danza; ma l'etimologia pi\u00f9 ampiamente accettata lo relaziona al termine tedesco \"stampen\" (battere del piede o pestare in un mortaio), al francese \"estamper\" e al provenzale \"stampir\" (marcare con, o battere il piede)."}
{"id": "896385", "revid": "287204", "url": "https://it.wikipedia.org/wiki?curid=896385", "title": "Togoland", "text": "Il Togoland (oggi Togo) fu una colonia tedesca dal 1884 al 1919. Il Togoland mai colonizzato prima (tranne un breve passaggio dei danesi limitato alla zona costiera) venne dichiarato, dopo i Trattati di Togoville, il 5 luglio 1884, protettorato della Germania. Il trattato fu stipulato grazie al viaggio dell'esploratore tedesco Gustav Nachtigal inviato per conto dell'imperatore Guglielmo I.\nStoria.\nAllora il Togoland comprendeva soltanto una piccola zona costiera dove si fondarono presto le prime citt\u00e0. Negli anni seguenti il controllo tedesco si espanse nell'entroterra allo stesso tempo si ampli\u00f2 il porto di Lom\u00e9 divenuta subito la pi\u00f9 importante citt\u00e0. Questa espansione port\u00f2 i vicini francesi e inglesi a dover stipulare degli accordi con i tedeschi per la definizione dei confini (dal 1885 al 1899). I tedeschi iniziarono grandi piantagioni di cacao, caff\u00e8 e cotone, soprattutto nella zona attorno Kpalim\u00e9, rendendo la colonia una delle pi\u00f9 prosperose per l'Impero germanico e utilizzata successivamente come esempio da seguire nelle altre colonie tedesche in Africa. Impiantarono anche alcune infrastrutture moderne per l'epoca, rendendo il paese tra i migliori del continente in quel campo. Nonostante questi ammodernamenti i coloni erano malvisti dalla popolazione locale perch\u00e9 mal sopportavano le limitazioni del governo sulla loro esistenza. Nel 1895 la colonia raggiunse un'estensione di 60.000 km\u00b2 con una popolazione di circa 2 milioni di abitanti, con capitale Lom\u00e8 ed una ferrovia che collegava la citt\u00e0 ad Atakpam\u00e8 per circa 327 km. Verso il 1900 Lom\u00e8 aveva circa 4.000 abitanti. Tra gli altri centri sulla costa vi sono Klein Popo con 6.600 abitanti, Porto Seguro, Bagida, Sebbe e nell'interno Adjido, Togo, Amedjovhe, Ho, Paratau, Gambaga e le stazioni di Misahoehe, Kpando, Kete Kratshi, Ssanssanne Mangu, Atakpam\u00e8 e Paratau. \nCon il sistema dei protettorati e delle annessioni dei regni indigeni circostanti, la colonizzazione tedesca penetr\u00f2 in profondit\u00e0 nell'interno, dando il nome al territorio conquistato di Togoland o \"Togogebiet\" e raggiungendo una estensione massima di 90.276\u00a0km\u00b2, dopo lunghe contestazioni per la delimitazione dei confini, definiti nel 1899. \nQuando nel 1914 scoppi\u00f2 la prima guerra mondiale il Togoland venne invaso da francesi e inglesi (8 agosto). I tedeschi si arresero il 26 agosto; le loro forze erano, infatti, molto esigue (circa 2.000 indigeni e 150 coloni).\nNel 1916 la colonia fu spartita fra Francia e Regno Unito, e questa suddivisione amministrativa fu confermata da un mandato della Societ\u00e0 delle Nazioni dopo la guerra. Il mandato di amministrare il Togoland fu rinnovato dalle Nazioni Unite dopo la seconda guerra mondiale. Nel dicembre 1956 la parte britannica del Togoland, a ovest, vot\u00f2 a favore dell'unificazione con la Costa d'Oro, entrando a far parte del Ghana. A tale divisione gli Ew\u00e8 furono totalmente contrari.\nIl Togoland francese acquis\u00ec l'indipendenza il 27 aprile 1960, cambiando il proprio nome in Togo.\nGovernatori della colonia.\nLista dei governatori della colonia dal 1884 al 1914:"}
{"id": "896388", "revid": "25152", "url": "https://it.wikipedia.org/wiki?curid=896388", "title": "Gisalbertini", "text": ""}
{"id": "896389", "revid": "104703343", "url": "https://it.wikipedia.org/wiki?curid=896389", "title": "Lamento di Tristano", "text": "Il Lamento di Tristano \u00e8 una danza bipartita (estampie) del XIV secolo, di autore anonimo presumibilmente italiano, che fa parte del Manoscritto di Londra. La prima parte ha andamento cantabile, la seconda parte detta La Rotta, \u00e8 una variazione di carattere vivace divenuta molto popolare ed ancora oggi spesso eseguita con strumenti d'epoca."}
{"id": "896391", "revid": "339392", "url": "https://it.wikipedia.org/wiki?curid=896391", "title": "Ew\u00e8", "text": ""}
{"id": "896394", "revid": "212348", "url": "https://it.wikipedia.org/wiki?curid=896394", "title": "Crimson Ghost", "text": ""}
{"id": "896397", "revid": "1543377", "url": "https://it.wikipedia.org/wiki?curid=896397", "title": "Spambot", "text": "Uno spambot \u00e8 un programma sviluppato per la raccolta di una serie di indirizzi e-mail da Internet allo scopo di realizzare liste di indirizzi per la trasmissione di messaggi di posta indesiderata, conosciuti anche come spam. Un certo numero di legislatori negli Stati Uniti \u00e8 stato designato alla messa a punto di leggi per la proscrizione dello spambot.\nTipologia.\nUno spambot \u00e8 un particolare tipo di web crawler in grado di raccogliere gli indirizzi e-mail dai siti web, dai newsgroup, dai post dei gruppi di discussione e dalle conversazioni delle chat-room. Poich\u00e9 gli indirizzi e-mail hanno una struttura ben definita, \u00e8 molto facile realizzare uno spambot.\nUn altro tipo di spambot spazzola il web alla ricerca di moduli compilabili e invia messaggi di spam per mezzo di questi moduli, spesso utilizzando tecnologie OCR per bypassare eventuali CAPTCHA.\nEsistono inoltre degli spambot utilizzati per inserire dei link nei guestbook, nei wiki, nei blog, nei forum e in ogni altra tecnologia web, allo scopo di aumentare il posizionamento delle pagine web nei motori di ricerca PageRank.\nSoluzioni.\nSono stati ideati un gran numero di programmi e di metodi per sventare gli spambot. Una di queste tecniche \u00e8 conosciuta come address munging, che consiste nell'alterare deliberatamente un indirizzo e-mail in modo che possa risultare leggibile per una persona (e/o da un web browser utilizzato da una persona) ma non da uno spambot. Questo ha portato allo sviluppo di spambot specializzati che possono recuperare gli indirizzi e-mail dalle serie di caratteri che sembrano essere stati 'rotti', oppure visualizzando il testo in un web browser per poi raccogliere gli indirizzi e-mail dal testo visualizzato. Un'altra tecnica per contrastare gli spambot \u00e8 quella di pubblicare il testo dell'indirizzo e-mail sotto forma di immagine all'interno della pagina, rendendo possibile agli utenti la visualizzazione dell'indirizzo e-mail. Nonostante questo metodo si riveli efficace per la lotta agli spambot, non \u00e8 compatibile con gli standard di accessibilit\u00e0 delle pagine web, oltre a impedire la possibilit\u00e0 di utilizzare dei link - gli utenti non possono cio\u00e8 cliccare sull'indirizzo per inviare un'email.\nIl termine spambot a volte viene usato in riferimento a un programma utilizzato per evitare che lo spam possa raggiungere i clienti di un Internet service provider (ISP). Tali programmi pi\u00f9 spesso sono denominati filtri. Occasionalmente, filtri di questo genere possono bloccare involontariamente anche un messaggio legittimo di e-mail. Questo pu\u00f2 essere evitato permettendo all'abbonato di generare una \"whitelist\", o un elenco di specifici indirizzi e-mail che il filtro dovrebbe lasciare passare."}
{"id": "896401", "revid": "287204", "url": "https://it.wikipedia.org/wiki?curid=896401", "title": "Contea di Chicot", "text": "La contea di Chicot, in inglese Chicot County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 14.117 abitanti. Il capoluogo di contea \u00e8 Lake Village. La contea deriva il suo nome da Point Chicot, sul Mississippi River.\nGeografia fisica.\nLa contea si trova nella parte sud-orientale dell'Arkansas. L'U.S. Center Bureau certifica che l'estensione della contea \u00e8 di 1.789\u00a0km\u00b2, di cui 1.668\u00a0km\u00b2 composti da terra e i rimanenti 121\u00a0km\u00b2 composti di acqua.\nStoria.\nLa contea di Chicot fu costituita il 25 ottobre 1823."}
{"id": "896406", "revid": "37056", "url": "https://it.wikipedia.org/wiki?curid=896406", "title": "Puducherry", "text": ""}
{"id": "896408", "revid": "1924342", "url": "https://it.wikipedia.org/wiki?curid=896408", "title": "MTV Europe Music Awards 2006", "text": "Gli MTV Europe Music Awards 2006 sono stati trasmessi il 2 novembre 2006 simultaneamente al Bella Center e R\u00e5dhuspladsen in Copenaghen, Danimarca. Questa fu la 13 edizione degli MTV Europe Music Awards e fu presentata dal cantante Justin Timberlake.\nPremi.\nI vincitori della categoria sono evidenziati in grassetto.\nMiglior artista emergente.\nAltri nominati nella categoria:"}
{"id": "896409", "revid": "45927", "url": "https://it.wikipedia.org/wiki?curid=896409", "title": "SpamBot", "text": ""}
{"id": "896410", "revid": "1543377", "url": "https://it.wikipedia.org/wiki?curid=896410", "title": "Antimoniuro di indio", "text": "L'antimoniuro di indio (formula chimica: InSb) \u00e8 un composto cristallino costituito dagli elementi indio (In) e antimonio (Sb). Si tratta di un materiale semiconduttore a gap ridotto del gruppo III-V utilizzato nei rivelatori a infrarossi, comprese le termocamere, i sistemi FLIR, i sistemi di guida dei missili a ricerca a infrarossi e nell'astronomia a infrarossi. I rilevatori di antimoniuro di indio sono sensibili tra le lunghezze d'onda di 1-5 \u03bcm.\nL'antimoniuro di indio era un rivelatore molto comune nei vecchi sistemi di imaging termico a scansione meccanica a singolo rivelatore. Un'altra applicazione \u00e8 come sorgente di radiazioni terahertz in quanto \u00e8 un forte emettitore di foto-Dember.\nStoria.\nIl composto intermetallico \u00e8 stato segnalato per la prima volta da Liu e Peretti nel 1951, che ne hanno fornito l'intervallo di omogeneit\u00e0, il tipo di struttura e la costante reticolare. I lingotti policristallini di antimoniuro di indio furono preparati da Heinrich Welker nel 1952, sebbene non fossero molto puri per gli standard odierni dei semiconduttori. Welker era interessato a studiare sistematicamente le propriet\u00e0 dei semiconduttori dei composti III-V; ha notato come l'antimoniuro di indio sembrava avere un piccolo gap di banda diretto e una mobilit\u00e0 degli elettroni molto elevata. I cristalli di antimoniuro di indio sono coltivati per raffreddamento lento da liquido fuso almeno dal 1954.\nPropriet\u00e0 fisiche.\nL'antimoniuro di indio ha l'aspetto di cristalli di metallo argentato grigio scuro o polvere con lucentezza vitrea. Sottoposto a temperature superiori a 500 \u00b0C fonde e si decompone liberando antimonio e vapori di ossido di antimonio.\nHa la forma cristallina della zincoblenda con una costante reticolare di 0,648 nm e possiede gruppo spaziale F3m (gruppo n\u00b0216).\nPropriet\u00e0 elettroniche.\nL'antimoniuro di indio \u00e8 un semiconduttore a gap stretto con un gap energetico di 0,17 eV a 300 K e 0,23 eV a 80 K.\nL'antimoniuro di indio non drogato possiede la pi\u00f9 grande mobilit\u00e0 degli elettroni a temperatura ambiente (78000 cm2/V\u22c5s), velocit\u00e0 di deriva degli elettroni e lunghezza balistica (fino a 0,7 \u03bcm a 300 K) di qualsiasi semiconduttore noto, ad eccezione dei nanotubi di carbonio.\nI rivelatori a fotodiodo all'antimoniuro di indio sono fotovoltaici e generano corrente elettrica quando sottoposti a radiazioni infrarosse. L'efficienza quantica interna dell'antimoniuro di indio \u00e8 effettivamente del 100%, ma \u00e8 una funzione dello spessore, in particolare per i fotoni vicino al bordo di banda. Come tutti i materiali a banda proibita stretta, i rilevatori ad antimoniuro di indio richiedono ricalibrazioni periodiche, aumentando la complessit\u00e0 del sistema di imaging. Questa complessit\u00e0 aggiuntiva \u00e8 utile dove \u00e8 richiesta un'estrema sensibilit\u00e0, ad esempio nei sistemi di imaging termico militare a lungo raggio. I rivelatori ad antimoniuro di indio richiedono anche un raffreddamento, poich\u00e9 devono funzionare a temperature criogeniche (tipicamente 80 K). Sono disponibili array di grandi dimensioni (fino a 2048\u00d72048 pixel). Il tellururo di mercurio e cadmio (HgCdTe) e il siliciuro di platino (PtSi) sono materiali con un uso simile.\nUno strato di antimoniuro di indio inserito tra strati di antimoniuro di alluminio e indio (AlInSb) pu\u00f2 fungere da pozzo quantico. In una tale eterostruttura \u00e8 stato recentemente dimostrato che il rapporto InSb/AlInSb mostra un robusto effetto Hall quantistico. Questo approccio \u00e8 studiato per costruire transistor molto veloci. I transistor bipolari operanti a frequenze fino a 85 GHz sono stati costruiti con antimoniuro di indio alla fine degli anni '90; transistor a effetto di campo che operano a oltre 200 GHz sono stati segnalati pi\u00f9 recentemente (Intel/QinetiQ). suggeriscono che le frequenze di terahertz sono ottenibili con questo materiale. I dispositivi a semiconduttore ad antimoniuro di indio sono anche in grado di funzionare con tensioni inferiori a 0,5 V, riducendo i requisiti di alimentazione.\nMetodi di coltivazione.\nL'antimoniuro di indio pu\u00f2 essere coltivato solidificando un fuso dallo stato liquido (processo Czochralski), o mediante epitassia in fase liquida, epitassia a parete calda o epitassia a fascio molecolare. Pu\u00f2 anche essere coltivato da composti organometallici con metodo MOCVD.\nApplicazioni.\nViene usato nei componenti elettronici come i diodi laser o nei sensori per il rilevamento di radiazioni del lontano infrarosso o microonde.\nUn sensore ad antimoniuro di indio per essere funzionante deve essere posto a temperature molto basse (circa 4 kelvin) al fine di ridurre il rumore termico degli elettroni che altrimenti coprirebbero completamente il segnale. Le radiazioni del lontano infrarosso vengono studiate nelle macchine Tokamak al fine di ricavare la temperatura del plasma interno, ma vengono studiate anche dagli astrofisici per rilevare la radiazione cosmica di fondo."}
{"id": "896411", "revid": "287204", "url": "https://it.wikipedia.org/wiki?curid=896411", "title": "Adrasto d'Afrodisia", "text": "Biografia.\nFu attivo nella prima met\u00e0 del II secolo, ma null'altro si sa della sua vita e delle sue opere restano pochi frammenti. Come Andronico di Rodi prima di lui, si dedic\u00f2 all'ordinamento delle opere di Aristotele (scrisse un saggio sull\"Ordine degli scritti aristotelici\"), di cui fu anche commentatore; i suoi commenti delle opere di Aristotele dovettero essere molto apprezzati se Plotino li utilizzava per leggere il filosofo di Stagira.\nOltre all\"Etica Nicomachea\" di Aristotele, comment\u00f2 anche l\"Etica\" di Teofrasto, a cui dedic\u00f2 ben cinque (o sei) libri per spiegarne le difficolt\u00e0 linguistiche e storiche.\nAdrasto potrebbe essere stato uno dei maestri di Alessandro d'Afrodisia. Scrisse anche un commento al \"Timeo\" di Platone, parte del quale \u00e8 conservato da Calcidio nel suo commento al dialogo platonico. "}
{"id": "896413", "revid": "107316", "url": "https://it.wikipedia.org/wiki?curid=896413", "title": "Mary White Rowlandson", "text": ""}
{"id": "896416", "revid": "729019", "url": "https://it.wikipedia.org/wiki?curid=896416", "title": "Strada statale 594 Destra Sesia", "text": "La ex strada statale 594 Destra Sesia (SS 594), ora \"strada provinciale 594 Destra Sesia (SP 594)\", era una strada statale italiana il cui percorso era per intero sviluppato in Piemonte; attualmente \u00e8 classificata come strada provinciale in tutta la sua estensione.\nPercorso.\nHa inizio a Gattinara, dalla ex strada statale 142 Biellese, e scorre parallelamente sulla riva destra del fiume Sesia, vicino alle risaie del vercellese. Su un percorso tipicamente pianeggiante attraversa i comuni di Lenta, Ghislarengo e Arborio; interseca quindi l'autostrada A4 e tocca successivamente Greggio, Albano Vercellese e Oldenico. Termina quindi a Quinto Vercellese, immettendosi sulla ex strada statale 230 di Massazza.\nFra il 1879 e il 1933 la sede stradale ospit\u00f2 il binario della tranvia Vercelli-Aranco.\nStoria.\nGi\u00e0 inserita nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 16 luglio 1969 che viene elevata a rango di statale con i seguenti capisaldi d'itinerario: \"Innesto strada statale n. 142 in Gattinara - Arborio - innesto strada statale n. 230 presso il bivio per Quinto Vercellese\".\nCol decreto del Ministro dei lavori pubblici n. 8 del 4 aprile 1987 venne invece stabilita l'inversione dei capisaldi.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Vercelli."}
{"id": "896418", "revid": "30610", "url": "https://it.wikipedia.org/wiki?curid=896418", "title": "Formazioni di difesa proletaria", "text": "Le formazioni di difesa proletaria furono formazioni antifasciste italiane, nate durante il biennio rosso in Italia (1919-1920), successivamente organizzatesi come fronte unito fra il 1921 e il 1922.\nLa nascita delle formazioni di difesa proletaria \u00e8 contestuale alla nascita dei Fasci italiani di combattimento, creati da Benito Mussolini, ed alla presentazione del loro manifesto.\nStoria.\nNel 1920 le formazioni di difesa proletaria, come le Guardie Rosse, partecipano all'occupazione delle fabbriche di Torino. Queste formazioni antifasciste, nate spontaneamente e legate alle posizioni politiche di partito per far fronte allo squadrismo, , si dimostrarono talvolta ingenue nell'arte militare, come testimonia la sconfitta delle stesse Guardie Rosse a Torino.\nNel 1921 ha quindi luogo la fondazione degli Arditi del Popolo, organizzazione paramilitare antifascista a forte componente comunista e anarchica, nata a seguito della spaccatura dell'Associazione Arditi d'Italia, iniziata con l'assalto da parte di squadristi e gruppi di Arditi della Camera del Lavoro di Milano.\nLe formazioni esistenti si coagularono perci\u00f2 spesso attorno agli Arditi del Popolo, attirate da capi militari provenienti dagli Arditi quali Argo Secondari, Vincenzo Baldazzi, Alberto Acquacalda, dai ranghi degli ufficiali dell'esercito o ex-legionari fiumani come Antonio Cieri, Guido Picelli, Gaetano Perillo, Alceste De Ambris, Emilio Lussu, reduci spesso pluridecorati.\nLo storico Tom Behan afferma che queste formazioni, organizzate come gli Arditi del Popolo, avrebbero potuto fermare il fascismo sul suo terreno, quello dello scontro armato.\nGruppi per connotazione politica e zona operativa.\nFormazioni di difesa proletaria operanti prima del luglio 1921:\nPersonaggi antifascisti di spicco, riguardanti in particolare le zone di Genova, Vercelli e Novara sono stati il genovese Gaetano Perillo ed il vercellese Francesco Leone, che successivamente saranno fra i fondatori del \"fronte unito\" Arditi del Popolo nelle zone citate. La loro rilevanza storica \u00e8 dovuta sia al loro impegno politico - che attraversa praticamente mezzo secolo ed oltre - sia come memoria storica (che nel caso di Perillo assume le dimensioni di uno dei maggiori storici del movimento operaio genovese).\nFormazioni di difesa proletaria operanti dall'estate del 1921 all'autunno del 1922:\nIn Emilia-Romagna e nelle Marche, dove si verificarono la Settimana Rossa e la rivolta dei bersaglieri, furono presenti formazioni di difesa proletaria.\nA Livorno erano presenti gli Arditi del Popolo capitanati dal tenente Quagliarini, pluridecorato della prima guerra mondiale:"}
{"id": "896419", "revid": "729019", "url": "https://it.wikipedia.org/wiki?curid=896419", "title": "La Galite", "text": "La Galite (in italiano \"Isola della Caletta\", in arabo \"Jazirat Jalitah\") \u00e8 un arcipelago di isole rocciose, d'origine vulcanica, formato da cinque isole principali ed alcuni scogli. Tali isole sono situate a circa 80\u00a0km a nord-ovest della citt\u00e0 tunisina di Tabarca e a 150\u00a0km a sud di Capo Spartivento, in Sardegna. Il punto di terraferma pi\u00f9 vicino alle isole \u00e8 Capo Serrato, 38\u00a0km a sud, dal quale l'arcipelago \u00e8 separato tramite il Canale di Galitone o Canal de La Galite.\nLa Galite.\nL'isola principale (che d\u00e0 il nome all'intero arcipelago), \u00e8 \"La Galita\", situata al centro dell'arcipelago, che misura 5,4\u00a0km di lunghezza da est a ovest ed al massimo 2,9\u00a0km di larghezza (nella parte orientale), per una superficie di 7,52 km\u00b2. Circondata da falesie rocciose alte fino a 200\u00a0m, l'isola pu\u00f2 essere raggiunta solo attraverso la baia dello \"Scoglio di Pasqua\", nella parte meridionale dell'isola. Il punto pi\u00f9 alto dell'isola \u00e8 la \"Cima grande\" (\"Bout de Somme\"o \"Grand sommet\"), a 391\u00a0m d'altezza, che \u00e8 sormontato da una torre d'avvistamento gialla, alla quale si accede percorrendo un sentiero roccioso che \u00e8 l'unica via di comunicazione dell'isola. Tale sentiero attraversa zone coperte di macchia mediterranea, dove nonostante la scarsit\u00e0 di terra a disposizione crescono alberi di fico, ulivi, cactus, vite e cereali, che provvedono al sostentamento delle poche famiglie di pescatori che abitano l'isola. Per il resto, l'isola \u00e8 prevalentemente rocciosa e pianeggiante, eccetto la cima grande ed il \"Piton de l'Est\", una cresta rocciosa conica alta 361\u00a0m, nel sud-est dell'isola.\nRecentemente, la scoperta di brocche cartaginesi e di monete romane ha indicato che l'isola era popolata gi\u00e0 nell'antichit\u00e0, ma solo saltuariamente il territorio conobbe insediamenti stabili. Il pi\u00f9 recente fu quello, nella seconda met\u00e0 dell'Ottocento e nei primi del Novecento, di una comunit\u00e0 di ponzesi e tabarchini che vi praticavano la pesca delle aragoste, in un regime di tolleranza, da parte delle autorit\u00e0 coloniali francesi, che venne messo in crisi dalla politica di rivendicazione del fascismo sulla Tunisia.\nLe isole minori.\nOltre all'isola principale, vi sono altri due gruppi di isolotti, rocciosi, aspri e scoscesi, senza approdi protetti, quindi di accesso pericoloso. \nIn quest'isola mor\u00ec, il 14 dicembre 1942 il capitano di corvetta Salvatore Todaro (decorato di Medaglia d'oro al valore militare alla memoria).\nIl capo del movimento indipendentista tunisino Habib Burghiba fu esiliato dal governo coloniale francese sull'isola principale dal 1952 al 1954, periodo durante il quale visse in un fortino abbandonato."}
{"id": "896421", "revid": "196390", "url": "https://it.wikipedia.org/wiki?curid=896421", "title": "Habib Burghiba", "text": ""}
{"id": "896423", "revid": "767487", "url": "https://it.wikipedia.org/wiki?curid=896423", "title": "Trasporti in Kirghizistan", "text": "I trasporti in Kirghizistan sono pesantemente condizionati dalla connotazione alpina del territorio: le strade sono costrette a inerpicarsi per erte valli, passi situati a 3.000 metri e pi\u00f9 sul livello del mare e sono frequentemente soggette a inondazioni di fango e valanghe; per questi motivi viaggiare d'inverno \u00e8 quasi impossibile in molte delle remote regioni situate ad un'elevata altitudine. Ulteriori problemi sono causati dal fatto che molte strade e linee ferroviarie costruite durante l'era sovietica oggi sono attraversate da frontiere internazionali, la qual cosa si traduce (sempre che il valico non sia chiuso) in lunghe attese per espletare le formalit\u00e0 doganali. Degno di menzione \u00e8 il fatto che nel paese il cavallo continua a essere piuttosto usato come mezzo di trasporto, specialmente nelle aree rurali e inaccessibili.\nTrasporti su rotaia.\nLa valle di \u010cuj a nord e la valle di Fergana a sud erano i capolinea del sistema ferroviario sovietico nell'Asia centrale; con la dissoluzione dell'Unione sovietica i precedenti confini tra le repubbliche sono diventati frontiere internazionali e il traffico di conseguenza \u00e8 stato severamente ridotto. I piccoli segmenti di ferrovia all'interno del Kirghizistan, circa 370\u00a0km totali con scartamento 1520\u00a0mm, hanno un basso valore economico in assenza del precedente traffico sulla lunga distanza da e per centri come Tashkent, Almaty e citt\u00e0 russe.\nAllo stato attuale il paese \u00e8 collegato esclusivamente con il Kazakistan (ramo di Bi\u0161kek) e con l'Uzbekistan (ramo di O\u0161); ci sono vaghi progetti riguardo all'estensione della linea da Balyk\u010dy a nord e/o da O\u0161 nel sud per collegarsi con la Cina (la quale tra l'altro adotta uno scartamento differente), ma i costi di produzione sarebbero enormi.\nRete ferroviaria.\nIn totale: 417\u00a0km di linee ferroviarie pubbliche (dati 2002), gestite dall'azienda di stato Kyrgys Temir Dscholu.\nReti metropolitane.\nNon sono presenti aziende di trasporto che utilizzano la metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nAutostrade.\nCon il supporto della \"Asian Development Bank\", \u00e8 stata completata recentemente un'importante strada che collega Bi\u0161kek a O\u0161, la realizzazione di questa arteria stradale facilita considerevolmente i trasporti tra i due maggiori centri popolati del paese (la valle di \"Chui\" a nord e quella di Fergana a sud; \u00e8 presente anche una diramazione che attraversa un passo di montagna a 3500 metri nella valle del Talas a nord ovest. \u00c8 inoltre in progettazione un collegamento da O\u0161 alla Cina.\nLe maggiori citt\u00e0 sono comunque collegate da frequenti autobus e, pi\u00f9 comunemente, mini bus; questi ultimi provvedono inoltre al trasporto pubblico nelle citt\u00e0 e tra le citt\u00e0 e i villaggi vicini.\nRete stradale.\nStrade pubbliche: in totale 30.300\u00a0km (dati 1990)\nReti filoviarie.\nI filobus sono presenti in tre citt\u00e0:\nAutolinee.\nNella capitale Bi\u0161kek, ed in tutte le zone abitate, sono presenti aziende pubbliche e private che gestiscono trasporti urbani, suburbani ed interurbani esercitati con autobus.\nIdrovie.\nAbbastanza sviluppata la navigazione con 460\u00a0km (dati del 2000) di canali e vie navigabili.\nTrasporti aerei.\nAlla fine dell'era sovietica c'erano circa cinquanta aeroporti e piste d'atterraggio in Kirghizistan; la maggior parte di questi, per\u00f2, erano stati costruiti per fini militari vista la posizione strategica della regione, vicina alla Cina. Quasi tutti (molti dei quali con piste non asfaltate) sono al giorno d'oggi chiusi o usati solo occasionalmente oppure limitati all'uso militare, solo pochi di essi rimangono in attivit\u00e0. Tra questi sono da citare:\nAeroporti.\nIn totale: 50 (dati 2002)\na) con piste di rullaggio pavimentate: 4\nb) con piste di rullaggio non pavimentate: 46 (molti in disuso)"}
{"id": "896427", "revid": "122315", "url": "https://it.wikipedia.org/wiki?curid=896427", "title": "Galitone", "text": ""}
{"id": "896429", "revid": "73843", "url": "https://it.wikipedia.org/wiki?curid=896429", "title": "Problema di Waring", "text": "In matematica, in particolare in teoria dei numeri, il problema di Waring, proposto da Edward Waring nel 1770, pone la seguente questione: esiste per ogni numero naturale formula_1 un intero positivo formula_2 tale che ogni numero naturale sia la somma di al pi\u00f9 formula_2 potenze formula_1-esime di numeri naturali?\nLa risposta affermativa, nota come \"teorema di Hilbert-Waring\", fu fornita da Hilbert nel 1909.\nIl problema di Waring ha la sua Classificazione delle ricerche matematiche, 11P05, come \"Waring's problem and variants\".\nIl numero \"g(k)\".\nPer ogni \"k\", il minimo numero \"s\" che verifica il teorema di Hilbert-Waring \u00e8 denotato con \"g(k)\". Banalmente \"g(1)=1\". \nLa prima parziale risposta sulla strada della determinazione esplicita di \"g(k)\" \u00e8 stato il teorema di Lagrange del 1770, il quale stabilisce che quattro quadrati sono sufficienti a rappresentare ogni numero naturale; inoltre 7 non pu\u00f2 essere scritto come somma di tre quadrati, e quindi \"g(2)=4\".\nNegli anni furono stabiliti vari limiti usando sofisticate tecniche di dimostrazione. Ad esempio Joseph Liouville mostr\u00f2 che \"g(4)\" \u00e8 minore o uguale di 53. Hardy e Littlewood provarono che ogni numero sufficientemente grande \u00e8 la somma di 19 quarte potenze.\nWieferich e A. J. Kempner dimostrarono tra il 1909 e il 1913 che \"g(3)=9\"; mentre R. Balasubramanian, F. Dress, e J.-M. Deshouillers provarono che \"g(4)=19\" nel 1986; Chen Jingrun dimostr\u00f2 che \"g(5)=37\" nel 1964 e \nPillai che \"g(6)=73\" nel 1940.\nEulero congettur\u00f2 che\ndove [\"x\"] denota la parte intera di \"x\".\nIl numero \"G(k)\".\nLegata a \"g(k)\" \u00e8 la funzione \"G(k)\", definita come quel numero \"s\" tale che ogni numero sufficientemente grande \u00e8 somma di al pi\u00f9 \"s\" potenze \"k\"-esime. Dalla definizione \u00e8 chiaro che formula_6, poich\u00e9 se ogni numero \u00e8 somma di \"s\" potenze a maggior ragione lo sar\u00e0 ogni numero da un certo punto in poi.\n\u00c8 facile vedere che \"G(2)=4\", perch\u00e9 ogni numero congruo a 7 modulo 8 non pu\u00f2 essere rappresentato come somma di tre quadrati (dimostrando quindi che formula_7), e al contempo si ha \"g(2)=4\".\nHarold Davenport dimostr\u00f2 nel 1939 che \"G\"(4)=16.\nNon sono noti altri valori di \"G(k)\"; sono per\u00f2 conosciuti limiti inferiori e superiori.\nLimiti inferiori.\nPer ogni formula_1 maggiore di formula_9 si ha formula_10. Per classi speciali di numeri questo limite si alza:\nLimiti superiori.\nSono noti i seguenti limiti superiori per \"G(k)\":\n\"G\"(3) \u00e8 almeno 4, poich\u00e9 i cubi sono congrui a 0, 1 o -1 modulo 9; 1290740 \u00e8 il pi\u00f9 grande numero minore di formula_23 che richiede sei cubi, e il numero di interi tra \"N\" e \"2N\" decresce con sufficiente velocit\u00e0 all'aumentare di \"N\" che si pensa che sia \"G\"(3)=4; il pi\u00f9 grande numero noto che non \u00e8 la somma di quattro cubi \u00e8 7373170279850 , e ci sono ragioni per affermare che \u00e8 il pi\u00f9 grande esistente.\n13792 \u00e8 il pi\u00f9 grande numero che richiede 17 quarte potenze (Deshouillers, Hennecart e Landreau hanno dimostrato nel 2000 che ogni numero tra 13793 e 10245 ne richiede al massimo sedici, e Kawada, Wooley e Deshouillers hanno esteso il risultato di Davenport del 1939 mostrando che ogni numero oltre 10220 ne richiede al massimo sedici). Inoltre sedici potenze sono sempre necessarie per rappresentare i numeri nella forma formula_24.\n617597724 \u00e8 il pi\u00f9 grande numero minore di formula_23 che richiede dieci quinte potenze, e 51033617 l'ultimo in questo intervallo che ne richiede 11."}
{"id": "896432", "revid": "767487", "url": "https://it.wikipedia.org/wiki?curid=896432", "title": "Jules Eug\u00e8ne Lenepveu", "text": "Biografia.\nAllievo dell'\u00e9cole des Beaux-Arts dove \u00e8 allievo di Mercier a Angers poi di Picot a Parigi, entra nell'\u00c9cole nationale sup\u00e9rieure des beaux-arts ed espone la sua opera giovanile \"L'Idylle\" nel 1843. Nel 1847 vince il prestigioso Prix de Rome e si forma in Italia. Diviene celebre per le sue vaste composizioni storiche, come i soffitti dell'Op\u00e9ra Garnier (1869-1871), o del teatro di Angers (1871).\n\u00c8 nominato direttore dell'Accademia di Francia a Roma dal 1873 al 1878. Muore nel 1898 a Parigi. Nel 1900 gli viene dedicato un monumento nel cortile del mus\u00e9e des Beaux-Arts."}
{"id": "896433", "revid": "7404358", "url": "https://it.wikipedia.org/wiki?curid=896433", "title": "Panth\u00e9on", "text": ""}
{"id": "896434", "revid": "287204", "url": "https://it.wikipedia.org/wiki?curid=896434", "title": "Monte Cavalmurone", "text": "Il monte Cavalmurone (1670 ) \u00e8 una vetta erbosa posta sulla dorsale nord del monte Antola che separa la val Borbera (provincia di Alessandria) dalla val Boreca (provincia di Piacenza).\nGeografia.\nIl Cavalmuorne \u00e8 posto in prossimit\u00e0 del punto pi\u00f9 occidentale dell'Emilia-Romagna.\nStoria.\nSul monte Cavalmurone transitava la via del sale lombarda, che partendo da Pavia risaliva la valle Staffora, saliva al monte Bogleglio e percorreva tutto il crinale tra val Boreca e val Borbera; dopo il monte Antola, scendeva a Torriglia e quindi raggiungeva Genova.\nAccesso alla cima.\nInsieme al vicino monte Legn\u00e0 (cima che staccandosi dallo spartiacque principale protende verso la val Borbera) \u00e8 meta di escursioni attraverso diversi sentieri, tra i quali il pi\u00f9 frequentato \u00e8 il tracciato che, partendo dalla localit\u00e0 di Capanne di Cosola (1493\u00a0m), permette di raggiungere le due cime percorrendo la panoramica dorsale.\nDalla cima del Cavalmurone si gode la vista sui vicini monti del gruppo del Monte Antola e molte vette dell'Appennino Ligure."}
{"id": "896439", "revid": "123009456", "url": "https://it.wikipedia.org/wiki?curid=896439", "title": "Co Adriaanse", "text": "Come tecnico ha guidato il Porto dopo aver condotto l' alle semifinali della Coppa UEFA 2004-2005.\nCarriera.\nGiocatore.\nDa calciatore gioc\u00f2 per sei stagioni con il De Volewijckers (dal 1964 al 1970) e per altre sei con l' (dal 1970 al 1976), prima di ritirarsi dall'attivit\u00e0 agonistica a 29 anni.\nAllenatore.\nInizi\u00f2 la carriera da allenatore con lo Zilvermeeuwen nel 1979, rimanendoci per quattro anni. Nel 1984 firm\u00f2 con l', di cui divenne osservatore e allenatore delle giovanili. Il 1\u00ba luglio 1988 divenne l'allenatore del PEC Zwolle, dove rimase fino al 30 giugno 1988. Pass\u00f2 quindi al , dove il 2 febbraio 1992 fu esonerato.\nNel 1992 fu scelto come allenatore del Jong Ajax; rimase nella capitale olandese fino al giugno 1997. Nel luglio 1997 divent\u00f2 l'allenatore del Willem II, si piazz\u00f2 5\u00ba in campionato. Nella stagione seguente port\u00f2 la sua squadra a un ottimo secondo posto che valse l'accesso alla UEFA Champions League 1999-2000 \nIn ogni modo la squadra non riusc\u00ec a soddisfare le aspettative, e fin\u00ec ultima nel suo girone della prima fase: Adriaanse si dimise l'8 maggio 2000. Il 1\u00ba luglio 2000 ritorn\u00f2 all' in qualit\u00e0 di allenatore, ma dopo un terzo posto, fu esonerato all'inizio della stagione successiva, il 29 novembre 2001. Il nuovo allenatore dell'Ajax Ronald Koeman conquist\u00f2 poi la 28\u00ba Eredivisie per la squadra.\nIl 1\u00ba novembre 2002 firm\u00f2 per l', ma non sedendosi sulla panchina il giorno seguente. Dopo un 10\u00ba posto nella prima stagione conquist\u00f2 la 5\u00aa posizione nella successiva, che valse al team la possibilit\u00e0 di disputare la Coppa UEFA nella stagione 2004-05. Qui sconfisse i favoriti spagnoli del Villarreal nei quarti di finale prima di venire eliminato dallo Sporting Lisbona negli ultimi minuti dei tempi supplementari.\nAnche in campionato, l' si comport\u00f2 meglio di quanto ci si aspettasse, concludendo al terzo posto dopo aver raggiunto per una settimana il primo posto alla fine del girone di andata ed aver passato la maggior parte del girone di ritorno al secondo posto. Dopo molte speculazioni e il suo desiderio di lasciare il club a fine stagione si dimette; il suo posto verr\u00e0 preso da Louis van Gaal.\nIl 24 maggio 2005 fu presentato come nuovo allenatore del club portoghese del Porto al posto di Jos\u00e9 Couceiro, divenendo il quarto allenatore a firmare per i portoghesi dopo la partenza di Jos\u00e9 Mourinho. Alla prima stagione con il Porto conquist\u00f2 la \"Dobradinha\" per la prima volta dopo che Jos\u00e9 Mourinho aveva lasciato il club. \"Dobradinha\" \u00e8 un termine che indica la squadra che vince la Primeira Liga e la Coppa di Portogallo nello stesso anno. Il 9 agosto 2006 si dimise dall'incarico.\nIl 6 dicembre 2006 diviene l'allenatore di un club della Prem\"jer-liha, il Metalurg Donec'k. Il 17 maggio 2007 rescinde il contratto.\nIl 27 agosto 2007 firma con l'Al-Sadd, Per aver lasciato il Porto dieci giorni prima dell'avvio della stagione, ha dovuto pagare al club un indennizzo di ben 1,15 milioni di euro. Il 28 gennaio 2008 lascia il club qatariota. Il 1\u00ba luglio 2008 divenne l'allenatore del Salisburgo Red Bull. rimase fino al 15 giugno 2009.\nIl 12 gennaio 2010 ritorna in Qatar con le vesti di allenatore del Qatar Under-23, rimase fino al 25 marzo 2011. Il 21 giugno 2011 firma per il Twente, nonostante le buone prestazioni in Europa League, il tecnico olandese viene esonerato il 3 gennaio 2012.\nDal maggio 2014 \u00e8 consulente tecnico dell'Utrecht per un anno. Il 19 maggio entra anche a far parte della federazione olandese come docente presso il corso di allenatore di calcio professionistico ed \u00e8 ammirato come analista di \"Studio Voetbal\" regolarmente.\nAl 2021 \u00e8 Senior Coach dell\u2019accademia del Feyenoord Rotterdam."}
{"id": "896441", "revid": "1186766", "url": "https://it.wikipedia.org/wiki?curid=896441", "title": "Casadei (cognome)", "text": ""}
{"id": "896455", "revid": "399", "url": "https://it.wikipedia.org/wiki?curid=896455", "title": "Giurisdizione esclusiva", "text": "La giurisdizione esclusiva \u00e8 una delle articolazioni della giurisdizione amministrativa nell'ordinamento giuridico italiano, ai sensi dell'art. 7 del Codice del processo amministrativo (decreto legislativo n. 104 del 2 luglio 2010).\nIn generale, il giudice amministrativo giudica sulla legittimit\u00e0 dei provvedimenti, degli accordi e dei comportamenti dell'autorit\u00e0 amministrativa lesivi di interessi legittimi. Per quanto riguarda la tutela dei diritti soggettivi \u00e8 invece competente il giudice ordinario.\nIn deroga a tale criterio generale di riparto di giurisdizione, l'art. 103 della Costituzione ammette che i TAR e il Consiglio di Stato possano avere, in particolari materie indicate dalla legge, una giurisdizione estesa alla tutela dei diritti soggettivi nei confronti della pubblica amministrazione (cosiddetta giurisdizione esclusiva). L'elenco delle materie attribuite in via esclusiva alla competenza del giudice amministrativo \u00e8 fornito dall'art. 133 del Codice del processo amministrativo. Le materie pi\u00f9 importanti riguardano le procedure di evidenza pubblica, le concessioni di beni e servizi pubblici, l'urbanistica, l'edilizia, le espropriazioni e gli aiuti di Stato. Il legislatore ordinario, peraltro, non \u00e8 del tutto libero di devolvere talune materie alla giurisdizione esclusiva del giudice amministrativo, potendo sottrarle alla giurisdizione ordinaria nelle sole ipotesi in cui la pubblica amministrazione agisca, o abbia la facolt\u00e0 di agire, esercitando un potere autoritativo."}
{"id": "896456", "revid": "124801292", "url": "https://it.wikipedia.org/wiki?curid=896456", "title": "Andrea Vici", "text": "Biografia.\nNacque a Roccacontrada, oggi Arcevia, in localit\u00e0 Palazzo, il 29 novembre 1743. \nFiglio di Arcangelo, stimato capomastro ed artefice di varie fabbriche nelle Marche, e di Angela Fattorini, a 14 anni fu mandato a Perugia per continuare gli studi e frequentare il corso del pittore Appiani. A 17 anni si rec\u00f2 a Roma presso la scuola di Stefano Pozzi; ma presto abbandon\u00f2 la pittura per l'architettura, apprendendo il disegno presso Carlo Murena, che dirigeva lo studio di Luigi Vanvitelli, all'epoca gi\u00e0 a Napoli.\nTornato nel 1765 a Palazzo in seguito alla morte del padre, oper\u00f2 nei dintorni sino a che, nel 1779, fu richiamato a Napoli da Luigi Vanvitelli, perch\u00e9 collaborasse ai disegni della Reggia di Caserta. \nMorto Vanvitelli, ricus\u00f2 l'offerta del figlio di questi, essendo assai impegnato in molte fabbriche che aveva nelle Marche ed in altri prestigiosi incarichi, tra cui l'ideazione e realizzazione del canale Pio della celebre Cascata delle Marmore, che aveva la funzione di liberare la Valnerina da periodiche e disastrose inondazioni.\nIn seguito al successo di tale impresa, fu nominato Primo Ingegnere della Congregazione delle Acque, cui si aggiunsero poi quello di Architetto della Rev.ma Fabbrica di San Pietro e molte altre onorificenze. Rinunci\u00f2 peraltro alla carica di Segretario dell'Accademia di Belle Arti di Milano ed alla Cattedra di Architettura a Mantova.\nNel 1785 venne eletto membro dell'Accademia di S. Luca, e, dopo esserne stato Segretario, ne fu anche Principe; in seguito, variato il sistema, ne divenne Presidente dopo il Marchese Antonio Canova, di cui era intimo amico. Unitamente a questi, fu compilatore dello Statuto accademico del 1812.\nIl 10 settembre 1817, per male cardiaco, mor\u00ec in Roma all'et\u00e0 di 74 anni non ancora compiuti e fu sepolto a S. Maria in Vallicella. \nDalla moglie Teresa Storace ebbe molti figli, ma la casata avrebbe avuto termine con lui, se la figlia Barbara Vici, sposata in prime nozze a Giulio Cesare Busiri, ed in seconde all'Architetto Clemente Folchi, non avesse imposto anche il proprio cognome ai figli, dando vita cos\u00ec alle famiglie dei Busiri Vici e Folchi Vici.\nPercorso artistico.\nL'invasione dello Stato Pontificio (1796) e poi di Roma (1799) da parte dei Francesi, favor\u00ec apporti preziosi sul piano artistico, portando Andrea, che a Roma lavor\u00f2 in quel periodo attivamente, a contatto con le tematiche di Ledoux e Boull\u00e8e, da Kaufmann definiti gli \u201carchitetti della rivoluzione\u201d.\nLe opere di tali utopisti, caratterizzate in senso simbolico e frutto di un'irrealt\u00e0 ragionata, si riallacciavano all'Illuminismo, movimento essenziale per i futuri sviluppi dell'architettura, che si basava sulla superiorit\u00e0 razionale dell'intelligenza, escludendo il trascendente come ispiratore dell'espressione artistica; parimenti ci fu una rivalutazione dell'arte classica, considerata la migliore di tutte proprio perch\u00e9 espressione di un'epoca in cui si era raggiunto il miglior equilibrio possibile tra uomo e societ\u00e0 e tra societ\u00e0 e natura. Ed \u00e8 in questo aspetto pi\u00f9 autenticamente \u201crivoluzionario\u201d ed \u201cetico\u201d del Neoclassicismo, che si colloca l'opera di Andrea Vici, che, dipartitasi dal barocchismo di Arcangelo, suo padre, e dal pre-neoclassicismo di Luigi Vanvitelli, suo maestro, si evolve verso un Neoclassicismo compiuto, culminante nella realizzazione della Cattedrale di Treia del 1814 e nella Villa Votalarca del 1815, le cui forme limpide ed essenziali bene collimano con le direttive di Francesco Milizia, critico verso tutto ci\u00f2 che in campo progettuale non \u00e8 utile e rispondente ad una precisa funzione: \u201cL'architettura \u00e8 figlia di necessit\u00e0; il bello dunque deve apparire necessario perch\u00e9 creato per il bisogno...\u201d"}
{"id": "896458", "revid": "123608127", "url": "https://it.wikipedia.org/wiki?curid=896458", "title": "Kalenda Maya", "text": "Kalenda Maya (in provenzale \u00abCalendimaggio\u00bb) \u00e8 uno dei pi\u00f9 noti componimenti di Raimbaut de Vaqueiras. Si tratta di una canzone dedicata alla donna amata ed \u00e8 composta di sei coblas; \u00e8 il primo esempio noto di \"estampida\" vocale. Nella vita di Raimbaut \u00e8 riferito che il trovatore sarebbe stato ispirato da due giullari giunti alla sua corte, che avrebbero eseguito alla viella una estampida la quale lo avrebbe colpito molto, cui egli avrebbe poi aggiunto il testo. Si tratta di un racconto non inverosimile, in quanto all'epoca l'estampida era un genere prevalentemente strumentale, ed esiste inoltre una chanson trovierica, intitolata \"Souvent souspire\", le cui melodia e metrica presentano particolare affinit\u00e0 con \"Kalenda Maya\". Diversi studiosi ritenevano che quest'ultima fosse un contrafactum di \"Souvent souspire\", ma Heinrich Husmann ha evidenziato come \"Kalenda Maya\" aderisse alla musica in maniera migliore rispetto alla controparte trovierica, ritenendo pi\u00f9 probabile che fosse essa stessa il modello e non un'opera derivata."}
{"id": "896459", "revid": "729019", "url": "https://it.wikipedia.org/wiki?curid=896459", "title": "Strada statale 595 di Mazz\u00e8", "text": "La ex strada statale 595 di Mazz\u00e8 (SS 595), ora \"strada provinciale 595 di Mazz\u00e8 (SP 595)\", era una strada statale italiana che fungeva da collegamento interprovinciale; \u00e8 classificata ora come strada provinciale in tutto il suo itinerario.\nPercorso.\nLa strada ha origine a Caluso, dalla strada statale 26 della Valle d'Aosta ed \u00e8 una tipica strada di pianura. Nel suo breve tracciato attraversa i comuni di Mazz\u00e8 (che d\u00e0 il nome alla strada) e Villareggia, arrivando quindi a Cigliano.\nStoria.\nGi\u00e0 inserita nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 16 luglio 1969 che viene elevata a rango di statale con i seguenti capisaldi d'itinerario: \"Innesto strada statale n. 26 in Caluso - Mazz\u00e8 - innesto strada statale n. 11 in Cigliano\".\nCol decreto del Ministro dei lavori pubblici del 16 luglio 1969 la tangenziale esterna all'abitato di Caluso viene inserita nell'itinerario della strada statale 26 della Valle d'Aosta e, contestualmente, un tratto dismesso di quest'ultima viene incorporato nell'itinerario della SS 595 portando ad una lunghezza complessiva di 13,505\u00a0km 3 variando il caposaldo iniziale in \"Innesto strada statale n. 26 presso Caluso\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Torino e alla Provincia di Vercelli per le porzioni territorialmente competenti."}
{"id": "896463", "revid": "1372005", "url": "https://it.wikipedia.org/wiki?curid=896463", "title": "Storia del Tirolo", "text": "L'inizio della storia del Tirolo pu\u00f2 essere fissato intorno alla met\u00e0 del XIII secolo, quando i conti di Tirolo-Gorizia (o Mainardini), nella persona di conte Alberto III prima e poi del vero fondatore della potenza della contea, Mainardo II, riuscirono ad estendere la loro influenza su un vasto territorio a cavallo delle Alpi, politica in seguito riconosciuta anche dagli imperatori del Sacro Romano Impero. L'espansione avvenne soprattutto a danno dei formali detentori del potere politico, in particolare dei vescovi di Trento, di Bressanone e di Coira, ma anche di altre casate altonobiliari quali gli Andechs e gli Appiano. \nLa prima attestazione documentaria ufficiale del termine \u201cTirolo\u201d, nel senso estensivo regionale del termine (in precedenza indicante il solo toponimo di Tirolo), \u00e8 pero molto pi\u00f9 tarda, del 10 ottobre 1328, quando il Re titolare di Boemia Enrico, conte \"del\" Tirolo, impone a tutti i giudici e funzionari d'essere fedeli alla sua consorte durante la sua assenza \"in unsrer grafschaft ze Tyrol, ez sei bei der Etsch oder in dem Intal\" (\u201cnel nostro dominio del Tirolo, per la parte dell'Adige, e per la parte della Valle dell'Inn\u201d). In seguito (tramite un atto notarile del 1363) con cui accoglievano le pretese ereditarie degli Asburgo sul Tirolo in base al testamento di Margherita Maultasch) cedettero alla casata austriaca degli Asburgo, poi detentrice (a partire dalla seconda met\u00e0 del XV secolo) anche del titolo imperiale e la quale a sua volta si impose sui Lussemburgo e i Wittelsbach. In et\u00e0 medievale gli autodefinitisi Conti di Tirolo prima e poi, in seguito alle conquiste territoriali ed infine al riconoscimento imperiale, Conti del Tirolo avevano infatti la loro sede principale a castel Tirolo, oggi nel comune di Tirolo vicino a Merano. Il capoluogo della contea fu in seguito trasferito dagli Asburgo, che ne acquisirono il controllo alla fine del XIV secolo, a Merano e poi definitivamente ad Innsbruck.\nI Conti del Tirolo non riuscirono mai a sottomettere formalmente i principati vescovili di Trento, Bressanone e Coira, nel mentre il controllo del territorio corrispondente all'attuale provincia di Trento e a volte della stessa citt\u00e0 di Bolzano (che fece sempre parte del principato vescovile di Trento) non fu mai pregnante ed a volte solo saltuario ed in condivisione espressa con i rappresentanti dell'Autorit\u00e0 vescovile a Bolzano. Il Tirolo storico comprendeva le terre gi\u00e0 appartenenti alla Contea del Tirolo (alla quale fu annesso anche il Trentino nel 1815 con la Restaurazione), terre che oggi formano il Tirolo austriaco e l'intera regione italiana Trentino-Alto Adige, compreso anche il Trentino (detto in et\u00e0 asburgica \"Tirolo Meridionale\" o \"Tirolo Italiano\", talvolta identificato con l'esonimo \"Welschtirol\" dalla popolazione tedesca). \nI rapporti tra l'area trentina e tirolese sono stati spesso oggetti di opposte distorsioni a sfondo nazionalistico: da una parte si tese talvolta a limitare i confini meridionali del Tirolo storico all'Alto Adige; ma dall'altra, per motivi storici, si \u00e8 spesso trascurato il fatto che grande parte dell'attuale Trentino (come Principato Vescovile di Trento) - ma anche il territorio vescovile di Bressanone, seppur entrambi politicamente mediati - fu per secoli un'entit\u00e0 territoriale all'interno del Sacro Romano Impero e che solo nell'ultima parte della sua storia (1816-1918) fu anche formalmente annesso alla Contea del Tirolo. La Contea asburgica del Tirolo cessa di esistere nel novembre del 1918 con la vittoria italiana della prima guerra mondiale e l'instaurarsi di un governo italiano provvisorio sulla parte della contea conquistata dall'Italia, che venne denominata \"Venezia Tridentina\".\nIl Tirolo storico comprendeva anche alcuni comuni ora parte della Regione Veneto: Cortina d'Ampezzo, Livinallongo e Colle Santa Lucia, dopo il governo provvisorio scorporati dalla regione della Venezia Tridentina (1923), nonch\u00e9 dei piccoli comuni successivamente scorporati a favore della Lombardia nel 1934 (Valvestino, Magasa), mentre il comune di Bagolino era gi\u00e0 stato scorporato a favore della Lombardia nel 1860.\nEt\u00e0 pre-romana.\nFamoso in tutto il mondo \u00e8 \u00d6tzi, la mummia preistorica del Similaun, importante testimone di un'antropizzazione precoce della zona alpina centrale.\nFurono i cacciatori del Mesolitico i primi uomini a lasciare delle tracce nella Valle dell'Adige, nel VI millennio a.C. seguiti nel IV, da popolazioni che praticavano allevamento e agricoltura.\nEpoca romana.\nNel 15 a.C., con la guerra retica, Claudio Druso conquist\u00f2 l'area alpina, fondando il municipium di Tridentum e diverse stazioni militari lungo le assi transfrontaliere sino a \"Veldidena\" (oggi Wilten) presso Innsbruck.\nSotto Ottaviano Augusto queste zone presero il nome di \"X regio\", di \"Noricum\" e di \"Raetia\".\nLa caduta dell'Impero romano d'Occidente e le invasioni barbariche modificarono profondamente gli assetti territoriali ed etnici.\nL'evangelizzazione inizi\u00f2 nel II secolo, ma si consolid\u00f2 in modo significativo solamente dopo il V secolo ad opera principalmente dell'abate irlandese San Colombano e l'opera missionaria evangelizzatrice iniziata dall'Abbazia di Luxeuil, e proseguita con le sue fondazioni monastiche nel territorio e attorno al Lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\" fra cui spiccano quelle del monaco e compagno di Colombano San Gallo e di San Magno.\nMedioevo.\nCon i Longobardi nel 569, il Trentino divenne un ducato, con i Franchi una marca, quindi nel 788, fu incorporato nel Sacro Romano Impero insieme all'attuale Alto Adige.\nDalla seconda met\u00e0 dell'VIII secolo, causa la penetrazione dei Baiuvari nell'odierno Alto Adige, la diocesi di Sabiona, precursore di quella di Bressanone, fu scorporata dalla metropolia di Aquileia e pass\u00f2 a quella di Salisburgo.\nNell'814 queste zone passarono sotto Lotario, uno dei successori di Carlo Magno, facendo dell'area il lembo pi\u00f9 meridionale dell'Impero. In questi anni continu\u00f2 il lungo ed intenso processo di germanizzazione del Tirolo, dove si va sostituendo, nell'odierno Tirolo del Nord e nel Sudtirolo, la lingua tedesca al neolatino (poi evolutosi nel ladino), mentre l'area trentina rimane romanizzata, facendo del Tirolo da sempre un territorio multilingue.\nNel 1027 l'Imperatore Corrado II decise di dare un nuovo ordinamento ai rapporti dei feudi imperiali e confer\u00ec ai vescovi Uldarico di Trento e Albuino di Bressanone il titolo di principe, ovvero di vassallo-elettore diretto dell'imperatore con diritto di partecipazione alla Dieta imperiale.\nIl primo aveva giurisdizione sull'attuale Trentino e una parte dell'attuale Alto Adige; il secondo sull'alto Isarco, la Pusteria e la valle dell'Inn.\nNel XIII secolo la debolezza dei principi-vescovi di Trento e Bressanone, indusse Alberto III di Tirolo, gi\u00e0 conte della Venosta, a solidarizzare con i vicari imperiali per rivendicare il potere temporale dei vescovi locali (ma anche di Coira e Salisburgo), tanto che nel 1252 ottenne dal vescovo di Trento anche i feudi dell'estinta casa dei conti di Appiano (dopo aver ottenuto nel 1248 i feudi comitali di Bressanone). \u00c8 nel corso del governo di Mainardo II, attorno al 1259, che i vescovi di Trento, di Bressanone e di Coira, in quanto principi dell'Impero, venivano stabilmente assoggettati da parte dei Tirolo.\n\u00c8 in questa fase centrale del medioevo, nei secoli XII-XIII, che sorsero lungo le arterie principali del territorio tirolese anche diversi nuovi borghi mercantili e nuclei cittadini, capaci a gestire il boom demografico del periodo e a delineare nuovi scenari sociali, culturali ed economici.\nAttraverso la politica matrimoniale del tempo, la dinastia dei Conti del Tirolo venne sostituita, nel XIII secolo, da quella dei Tirolo-Gorizia, il cui esponente di maggior spicco fu appunto Mainardo II, vero fondatore della potenza tirolese. I conti da allora, da \"conti \"di\" Tirolo\" divennero a tutti gli effetti \"conti \"del\" Tirolo\". Usando a seconda dei casi l'astuzia o la forza, egli seppe approfittare della temporanea debolezza del potere imperiale. La moderna amministrazione divise il territorio in un unico ordinamento giuridico (\"Landrecht\") suddiviso in Giudizi (\"Gerichte\"). Ci\u00f2 favor\u00ec lo sviluppo di borghi e mercati che fecero s\u00ec che a Merano si eresse una zecca, dove venivano coniati i \"grossi aquilini\", monete molto apprezzate nell'Italia settentrionale.\nIn questo periodo i Tirolo riuscirono a estendere la loro influenza su un'area molto vasta a cavallo delle Alpi, entro i confini degli odierni territori di Austria, Svizzera e Italia. Alla morte dell'ultimo dei mainardiani, il conte Enrico, Margherita Maultasch, nipote di Mainardo II, si spos\u00f2 a dodici anni con Giovanni Enrico di Lussemburgo che a sua volta aveva otto anni. Per difendere gli interessi della sua casata, arriv\u00f2 in regione il fratello del maggiore del giovane conte, il futuro imperatore Carlo IV di Boemia. Tale successione non fu per\u00f2 riconosciuta dall'imperatore Ludovico di Baviera, che tram\u00f2 ai danni di Giovanni Enrico accordandosi con la nobilt\u00e0 tirolese. Secondo la leggenda, il giorno dei morti del 1341 Margareta fece trovare chiuso il portone di castel Tirolo al consorte al ritorno da una battuta di caccia e gli comunic\u00f2 il ripudio e l'invito a riprendere la via per la Boemia. Poco dopo a Merano furono celebrate le nozze tra la Margareta e il figlio dell'imperatore Ludovico di Brandeburgo. Ci\u00f2 venne mal recepito dalle due casate e lo stesso castello fu preso d'assedio. Anche il Papa non riconobbe il nuovo matrimonio e lanci\u00f2 l'interdetto sul Tirolo. Questi motivi politici furono alla base della diffusione propagandistica di un'immagine negativa della contessa, quale donna moralmente corrotta e fisicamente deforme, con il soprannome \"Maultasch\" (\"bocca a forma di tasca\"). Grazie all'appoggio dei nobili, a Ludovico furono confermati i privilegi, passati alla storia come il \"Gro\u00dfer Tiroler Freiheitsbrief\" (Grande patente delle libert\u00e0 del Tirolo), 1342. Dopo la morte dell'unico figlio, Mainardo III, Margareta cedette la contea a Rodolfo IV d'Asburgo, formalmente per motivi di parentela nel 1363. Egli impose al vescovo di Trento le cosiddette \"Compatte\", dove si definivano le subordinazioni del principato vescovile verso il conte.\nI nuovi dominatori asburgici cercarono di ripristinare i sistemi feudali e sembra che nel 1407, il duca Federico IV d'Austria soprannominato \"Tascavuota\", avesse favorito alcune rivolte. Anche a Trento vi fu una sollevazione e venne imprigionato il vescovo di origine morava Giorgio di Liechtenstein, a capo di tale sommossa vi fu il \"capitano del popolo\" Rodolfo Belenzani. Federico, pur favorendo l'indebolimento vescovile, decise di impedire le sommosse.\nIl figlio e successore di Federico fu Sigismondo d'Austria, noto come \"il danaroso\", che si scontr\u00f2 con il vescovo di Bressanone, Nicol\u00f2 Cusano. Nel rivendicare i propri diritti, soprattutto quelli minerari, il curato sosteneva che il principe tirolese dovesse considerarsi \"vassallo\" della diocesi di Bressanone. La disputa raggiunse sia l'imperatore sia il pontefice e Cusano lanci\u00f2 l'interdetto sulla contea e sul suo rappresentante Sigismondo; dopo averlo rinchiuso nel castello di Brunico, la contesa fu vinta dal duca.\nSotto Sigismondo le miniere conobbero uno straordinario sviluppo e la zecca fu poi trasferita da Merano a Hall e i \"Gulden\" d'oro e d'argento furono ben noti in gran parte d'Europa. Assieme al vescovo di Trento, decise di attaccare la Repubblica Veneziana che aveva occupato Rovereto e Vallagarina. Il primo scontro si trasform\u00f2 nella vittoria di Calliano nel 1487, dove perse la vita il noto condottiero veneziano Roberto di Sanseverino. In seguito non vi furono che inutili sacrifici. Solo nel 1490 l'arciduca decise di cedere la propria signoria all'imperatore Massimiliano I d'Asburgo, figlio dell'imperatore Federico III.\nEt\u00e0 moderna.\nIn seguito altre potenze entrarono in campo. Un conte del Tirolo, quel Massimiliano I d'Asburgo che divent\u00f2 imperatore, si scontr\u00f2 con la Repubblica di Venezia nel 1508 e riprese il controllo di Rovereto e dell'area circostante e occup\u00f2 l'Ampezzo sottraendolo al Cadore.\nNel giugno del 1511, sotto la garanzia dell'imperatore, la Dieta tirolese sanc\u00ec il cosiddetto \"Landlibell\", un importante ordinamento di difesa territoriale della regione. Tra i vari aspetti fiscali contributivi, esso sanciva che i tirolesi sarebbero stati mobilitati per difendere i confini della propria regione ma mai al di fuori di essa. Inoltre Massimiliano avvi\u00f2 diverse riforme giuridico-economiche rendendo la condizione dei contadini pi\u00f9 stabile. Durante il suo regno il Tirolo venne per\u00f2 attraversato da molte guerre, come ad esempio la battaglia della Calva presso Glorenza in Val Venosta, dove i confederati svizzeri sconfissero le milizie imperiali. La lunga lotta contro Venezia, iniziata nel 1508, port\u00f2 alcuni acquisti territoriali strategici per il Trentino meridionale, come Rovereto.\nNel 1525 la Guerra dei contadini tedeschi sconquass\u00f2 la regione, con punte a Bressanone e in Val Pusteria. A Bressanone si diede inizio il 9 maggio quando la folla di contadini liber\u00f2 con la forza il condannato a morte Peter Passel che si era ribellato al principe vescovo per la sottrazione di un diritto consuetudinario di cui godeva la sua famiglia. Il capo militare della rivolta, Michael Gaismair di Vipiteno, formul\u00f2 un programma con un importante afflato comunitario.\nSegu\u00ec un periodo nel quale imperversarono i processi per stregoneria, anche se Trento, grazie al vescovo Clesio, riusc\u00ec a trovare un po' di pace e dotarsi di un nuovo assetto urbano.\nIn quei tempi fu molto cruenta la persecuzione degli anabattisti tirolesi, nate grazie a Jakob Huter di San Lorenzo di Sebato dal quale presero il loro nome, gli hutteriti. Huter fu catturato e giustiziato assieme ad altre centinaia di seguaci, tra cui donne e bambini.\nNel 1545-1563 Trento fu sede del celebre Concilio ecumenico.\nDopo la Guerra dei Trent'anni, la citt\u00e0 di Bolzano accrebbe la propria importanza di centro artistico-culturale, grazie all'impegno dell'allora contessa reggente Claudia de' Medici, che promosse la costruzione di teatri barocchi e lo sviluppo dell'artigianato.\nDopo la morte prematura dell'ultimo figlio di Claudia de' Medici nel 1665, la regione fu eredita dall'Imperatore Leopoldo I, marito di Claudia Felicita, unica figlia di Ferdinando Carlo, primogenito di Claudia, e Anna de' Medici. A Vienna l'imperatore nomin\u00f2 un governatore per il Tirolo, con sede a Innsbruck. Nel 1669 fu fondata l'universit\u00e0 di Innsbruck diretta dai gesuiti.\nNel 1703, durante la guerra di successione spagnola, le milizie tirolese diedero un'ottima prova del loro valore respingendo un'invasione bavarese, il cosiddetto \"Boarische Rummel\" (smargiassata bavarese). Nel 1713 l'imperatore Carlo VI eman\u00f2 la Prammatica Sanzione che stabiliva l'unit\u00e0 e l'indivisibilit\u00e0 dei domini asburgici e nel 1720 la Dieta tirolese dovette accettarla.\nNel XVIII secolo, sotto il governo di Maria Teresa d'Austria (1740-1770) e del figlio Giuseppe II (1780-90) il Tirolo visse un periodo di sviluppo economico e di radicali riforme nell'ambito dell'istruzione, della giustizia e del culto religioso. Qui venne istituito il \"catasto teresiano\" con cui fu resa possibile una politica fiscale pi\u00f9 efficace ed efficiente, annullando i privilegi nobiliari ed ecclesiali.\nOttocento.\nNel 1796, quando arrivavano le notizie di un imminente attacco francese, in Tirolo furono mobilitati sia gli \"Sch\u00fctzen\" che il \"Landsturm\", la leva popolare composta da tutti gli abili alle armi. In questa occasione si ebbe il privo voto al Sacro Cuore di Ges\u00f9, i \"Herz-Jesu-Feuer\". Muovendosi da sud e passando da Trento, i francesi arrivarono dapprima a Bolzano e poi a Bressanone e in Val Pusteria. All'imbocco di questa valle, presso la localit\u00e0 di Spinga, il 2 aprile 1797, vi fu la nascita della leggenda dell'eroina Catarina Lanz. Essa avrebbe contribuito a respingere il nemico a colpi di forcone. Oltre a lei vi furono anche altre eroine, come la nordtirolese Therese von Sternbach e la trentina Giuseppina Negrelli.\nCon l'avvento di Napoleone Bonaparte, i vescovati di Bressanone e Trento vennero definitivamente secolarizzati. Il territorio fu coinvolto nei conflitti europei contro la Francia e nel 1803 Napoleone decise d'inserire l'area nel regno di Baviera.\nNel 1809 divamp\u00f2 una rivolta popolare, capeggiata da Andreas Hofer con la collaborazione di padre Joachim Haspinger e dell'oste Peter Mayr, che, dopo sanguinose battaglia, inizialmente vinte dai tirolesi (famose le battaglie del Bergisel nei pressi di Innsbruck, presso la Chiusa di Lienz, presso la \"Pontlatzer Br\u00fccke\" nell'alta valle dell'Eno e in Alta Val d'Isarco presso la \"stretta dei Sassoni\"), fu soffocata dalle truppe comandate dal generale bavarese Carl Philipp von Wrede. Hofer era uno dei tre rappresentanti tirolesi che nel gennaio 1809 si erano recati a Vienna per prendere accordi sull'insurrezione. Diverse furono le ordinanze hoferiane che miravano ad un ripristino dello stato precedente al 1805; alcuni segnali provenienti da Vienna sembravano confermare la legittimit\u00e0 del governo provvisorio ma anche le speranze della popolazione per un ritorno all'Austria. Il 29 settembre Hofer ricevette da parte dell'imperatore una collana d'onore e un po' di soldi per il Tirolo.\nCon il trattato di Sch\u00f6nbrunn, firmato il 14 ottobre 1809, sanc\u00ec che alla Francia passavano Carinzia, Carnia, Trieste, Istria e il litorale croato, mentre il Tirolo riusc\u00ec a ottenere il \"completo perdono\" per coloro che avevano partecipato all'insurrezione. L'attacco franco-bavarese fu immediato; Hofer si dovette rifugiare a Innsbruck sostenuto dal pi\u00f9 radicale padre capuccino Joachim Haspinger. Dopo la quarta e ultima sconfitta presso il Bergisel il 1\u00ba novembre, Hofer torn\u00f2 in Passiria e si nascose presso lo Schneeberg (Monteneve) e poi presso la \"Pfandleralm\"; fu arrestato nel gennaio 1810 assieme alla moglie, al figlio e al segretario. Egli fu condannato e fucilato il 20 febbraio a Mantova dai francesi, e lo stesso giorno a Bolzano fu giustiziato Peter Mayr.\nDal 1810 il Tirolo venne diviso tra tre regni: il Trentino, Bolzano e la Bassa Atesina passarono al Regno Italico con la denominazione di Dipartimento dell'Alto Adige (risale a questo periodo l'attuale denominazione italiana, anche se gravit\u00f2 allora su Trento), l'alta Pusteria pass\u00f2 alle Province Illiriche e il resto del Tirolo (incluse Merano, Bressanone, Vipiteno, la valle settentrionale dell'Isarco e la val Pusteria occidentale) al regno di Baviera, per rimanervi sino al 1815, quando il Trentino, con la Restaurazione austriaca venne inglobato nella nuova Contea del Tirolo, con Innsbruck capoluogo.\nDal 1817 anche in Tirolo entr\u00f2 in vigore il nuovo codice civile generale austriaco che puntava all'eguaglianza dei diritti e doveri dei cittadini. I tirolesi dovevano tenere in armi quattro battaglioni di \"Kaiserj\u00e4ger\" e potevano essere utilizzati anche fuori dal territorio regionale.\nLe sommosse del 1848 riguardarono tutti i territori tirolesi e aprirono anche la strada a un crescente nazionalismo. Dati i disordini scoppiati nella capitale, da maggio ad agosto, la corte imperiale si trasfer\u00ec a Innsbruck.\nNel 1866 Giuseppe Garibaldi, durante la terza guerra d'indipendenza italiana, stava per aprirsi la strada verso Trento, tentativo che venne fermato solo dalle truppe trentino-tirolesi. Nel dopoguerra iniziava a farsi strada l'irredentismo dei trentini. I liberali tedesco-tirolesi rafforzarono il loro carattere nazionale e in parte subirono l'influenza del \"Los von Rom\" di Georg von Sch\u00f6nerer.\nA partire dal 1870 anche il Tirolo soffr\u00ec della grave crisi agricola europea, dove si ebbero crisi causate dalla concorrenza internazionale ma anche dovute a catastrofi naturali come malattie delle piante (come ad esempio la pebrina) e alcune alluvioni. Tutto ci\u00f2 port\u00f2 ad un forte indebitamento della popolazione, soprattutto dove non esisteva la cultura del maso chiuso, come ad esempio nel attuale Trentino. Nello stesso periodo inizi\u00f2 anche la crescita degli alpinisti in regione, soprattutto appartenenti alla borghesia straniera, e il successo dei luoghi di cura (\"Kurorte\"), tra cui quello di Merano dove soggiorn\u00f2 anche la principessa Sissi.\nGi\u00e0 nel 1833 il badioto Micur\u00e0 de R\u00fc (anche noto come Nikolaus Bacher), inizi\u00f2 un tentativo di scrittura della grammatica ladina, seguito dal lavoro del curato di Ortisei Ujep Antone Vian nel 1864 che stamp\u00f2 un libro sulla grammatica gardenese. Di la in poi si ebbero anche i libretti ad uso liturgico, giornali e calendari. Fu solo nel 1905 che venne alla luce a Innsbruck l'associazione \"Union Ladina-Ladiner Verein\" con lo scopo di promuovere la nazione ladina. Nel XX secolo, causa la politica di snazionalizzazione ad opera del regime fascista, la popolazione ladina venne separata in tre parti.\nNovecento.\nNegli ultimi due decenni del XIX secolo, e fino allo scoppio della grande guerra, vi fu un aumento delle associazioni nazionali sia tedesche come la \"Tiroler Volksbund\", la \"Deutsche Schulverein\" e la \"Verein S\u00fcdmark\" che quelle italiane, come la Pro Patria, divenuta poi Lega Nazionale, e la Societ\u00e0 Dante Alighieri. Un primo segnale dell'innalzamento della tensione furono i fatti di Innsbruck del 1904, dove l'istituzione di una nuova facolt\u00e0 di giurisprudenza in lingua italiana fu causa di una sommossa popolare che caus\u00f2 diversi feriti ed un morto, oltre che alla chiusura definitiva della facolt\u00e0.\nDopo l'attentato di Sarajevo del 28 giugno 1914, l'impero austro-ungarico dichiar\u00f2 guerra al Regno di Serbia. Fu la scintilla che diede inizio alla Prima guerra mondiale, che vide gli Imperi centrali schierarsi contro gli Alleati. , suddivisi tra \"Kaiserj\u00e4ger\", \"Landessch\u00fctzen\" e \"Landsturmm\u00e4nner\", che fino al 1915 vennero in buona parte spediti a combattere contro l'Impero russo. Il Regno d'Italia - che era legato ad Austria e Germania dal 1882 - ne usc\u00ec ufficialmente il 4 maggio 1915. Venti giorni dopo entr\u00f2 in guerra contro l'impero austro-ungarico, attaccando - fra l'altro - il Sud del Tirolo. Il Tirolo fu solo marginalmente toccato dalla guerra, soprattutto sulle alte vette di confine, dove furono costruite le ferrovie della Val Gardena e quella della Val di Fiemme-Fassa, grazie allo sfruttamento dei prigionieri russi, per poter trasportare sulle linee del fronte materiale bellico oltre che al rancio per le truppe. Il pi\u00f9 delle vittime fu dovuto alle morti bianche.\nLa situazione peggiore si verific\u00f2 al termine del conflitto, quando inizi\u00f2 il fenomeno della borsa nera e la febbre spagnola. Con la caduta dell'impero, nel Tirolo iniziarono ad avvenire numerosi episodi di saccheggio da parte dei soldati in ritirata, respinti dalle truppe italiane che iniziavano a occupare i territori tirolesi; nel 1920 era addirittura presente un distaccamento italiano a Innsbruck ed in altre localit\u00e0 del Tirolo del nord.\nNel 1919 il Trattato di Saint Germain, in seguito alla sconfitta dell'impero austro-ungarico nella prima guerra mondiale, determin\u00f2 la separazione del Tirolo meridionale, assegnato all'Italia, dal \"Bundesland\" Tirolo, assegnato alla Repubblica Austro-Tedesca. Svariati furono i tentativi di costituire una regione autonoma o di annettere l'area al \"Deutsches Reich\".\nNegli anni venti per merito delle costruzione di infrastrutture (strade, linee ferroviarie, centrali elettriche) e del riavvio del turismo (costruzione di funivie) l'economia si stabilizz\u00f2 per un breve periodo prima dei contraccolpi della crisi economica mondiale.\nNel 1933 sal\u00ec al potere in Germania Adolf Hitler. In Tirolo il movimento nazista, illegale fino a quell'anno, era attivo nel pubblicizzare la \"Gro\u00dfdeutschland\" (\"Grande Germania\"). I tedeschi decisero di imporre una tassa a carico dei turisti diretti in Austria per disincentivare l'economia di quel paese, la \"Tausend-Mark-Sperre\" (\"barriera dei mille marchi\"). Il Tirolo ne fu colpito in modo particolare\nLa grave crisi economica degli anni venti e trenta produsse forti tensioni politiche, tanto che nel febbraio del 1934 vi furono alcuni scontri fra lo \"Schutzbund\" socialdemocratico e le forze governative. Nel 1932 s'instuar\u00f2 un regime autoritario di tipo corporativo e clericale (definito anche austrofascismo), con cancelliere Engelbert Dollfuss, sostenuto dallo stesso Mussolini. Nel Tirolo del sud, come negli altri nuovi territori acquisiti, le camicie nere iniziarono a effettuare alcune spedizioni punitive, come a Bolzano il 24 aprile 1921 dove al corteo di inaugurazione della fiera venne ucciso il maestro Franz Innerhofer di Marlengo; il 2 ottobre 1922 ebbe luogo la Marcia su Bolzano - tre settimane prima della marcia su Roma - che port\u00f2 alla destituzione del governatore della Venezia Tridentina Luigi Credano e del borgomastro di Bolzano Julius Perathoner.\nDurante il ventennio fascista la lingua italiana fu imposta come lingua unica nell'amministrazione, nei tribunali e nella toponomastica. Nelle scuole dei nuovi territori occupati, grazie alla legge Gentile, furono soppresse le lingue alloglotte, e fu introdotta mano a mano la lingua italiana quale idioma esclusivo. La popolazione di madrelingua tedesca reag\u00ec istituendo le cosiddette \"Katakombenschulen\" (\"scuole nelle catacombe\") che riuscirono a sopravvivere nell'illegalit\u00e0 anche grazie all'aiuto del canonico Michael Gamper. Nel 1926 un regio decreto impose l'italianizzazione totale dei nomi di luogo. Ettore Tolomei face pressione affinch\u00e9 tale legge venisse ampliata anche ai cognomi, oltrech\u00e9 ai nomi.\nGi\u00e0 nel 1923 le attuali provincie di Bolzano e Trento vennero unite in un'unica \"grande provincia\" di Trento e solamente nel 1926 fu istituita quella di Bolzano con lo scopo di accelerare l'italianizzazione come di fatto avvenne ad esempio con il progetto della grande zona industriale di Bolzano che part\u00ec nel 1934/35; grandi gruppi industriali accettarono di aprire a Bolzano un loro stabilimento: acciaierie Falck, Lancia, Magnesio, Feltrinelli, Iveco, ... Una gran massa di persone fu cos\u00ec attirata da queste nuove possibilit\u00e0 di lavoro. Altro segno di italianizzazione fu la costruzione di nuove costruzioni nella \"nuova Bolzano\" come il Monumento alla Vittoria, il tribunale, la Casa del Fascio, la Casa della Giovent\u00f9 Italiana del Littorio femminile, ...).\nIl 12 marzo 1938 la \"Wehrmacht\" tedesca occup\u00f2 l'Austria: fu quindi organizzato un plebiscito e il 99,73% degli aventi diritto al voto accett\u00f2 l'inserimento dell'Austria (col nuovo nome di Ostmark) all'interno del Terzo Reich. Fu costituito il Gau Tirol-Vorarlberg e il Tirolo Orientale fu assegnato al Gau Carinzia.\nIn seguito agli accordi fra Hitler e Mussolini emigrarono in Austria circa 70.000 persone provenienti dal Sudtirolo (gli \"Optanti\"): la met\u00e0 di queste si insediarono in villaggi appositamente creati, altri vennero spostati in altre regioni tedesche. Dopo la guerra circa un terzo degli emigranti torn\u00f2 nei luoghi di origine.\nDal 1943 intensi furono i bombardamenti alleati. Quando il 3 maggio 1945 le truppe americane entrarono a Innsbruck le organizzazioni della resistenza furono in grado di proporre un governo provvisorio. Nell'estate del 1945 il Tirolo faceva parte della zona di occupazione francese mentre il Tirolo dell'Est apparteneva a quella britannica. Nel 1947 il Tirolo orientale fu riunito con quello del Nord. Il 15 maggio 1955 le ultime truppe d'occupazione lasciarono il paese. In questo periodo vi fu una ripresa economica e l'area pass\u00f2 da un'economia prevalentemente agraria ad una basata sull'industria e sui servizi. Notevole fu anche l'espansione dell'industria turistica. Innsbruck fu per ben due volte sede dei Giochi olimpici invernali (1964 e 1976).\nAlla fine degli anni cinquanta le reti stradali e autostradali vennero notevolmente espanse. A partire dagli anni ottanta le popolazioni locali hanno ripetutamente manifestato contro l'aumento esponenziale del traffico.\nEuroregione Tirolese.\nCon l'ingresso dell'Austria nell'Unione europea avvenuto nel 1995 \u00e8 stato possibile costituire la Euregio Tirolo-Alto Adige-Trentino per permettere la collaborazione economica, culturale e politica dell'area sovranazionale corrispondente al Tirolo storico, rinsaldando quei rapporti storici che erano cessati solo nel periodo 1924 - 1943."}
{"id": "896465", "revid": "580", "url": "https://it.wikipedia.org/wiki?curid=896465", "title": "Contea del Tirolo", "text": "La contea del Tirolo (in tedesco \"Grafschaft Tirol\"), poi contea principesca del Tirolo dal 1504, \u00e8 stata un'entit\u00e0 territoriale indipendente nell'ambito del Sacro Romano Impero. Il suo territorio storico \u00e8 suddiviso tra il Tirolo austriaco, la regione italiana del Trentino-Alto Adige e alcune piccole porzioni del Veneto (fra cui Cortina d'Ampezzo) e della Lombardia, per alcuni anni comand\u00f2 anche l'Engadina in Svizzera. Inoltre fu in Unione personale con il Ducato di Carinzia e la Marca di Carniola, dalla sua fondazione alla sua annessione all'Arciducato d'Austria. \nStoria.\nIl medioevo: dai conti di Tirolo ai conti di Tirolo-Gorizia.\nLa contea fu costituita intorno al 1259, con l'ascesa di Mainardo II di Tirolo-Gorizia, vero fondatore della contea tirolese. In precedenza la casata nobiliare dei conti del Tirolo, discendenti del casato bavarese dei conti di Eurasburg, aveva esercitato un vasto potere giurisdizionale e militare soprattutto nella Val Venosta.\nL'imperatore Corrado II il Salico, nel 1027, aveva istituito il vescovato di Trento, rendendolo un territorio circoscritto entro la compagine del Sacro Romano Impero. Dal XII secolo in poi, i vassalli del principe vescovo di Trento, gi\u00e0 conti venostani e insediati a Castel Tirolo presso Merano, avevano acquisito la funzione di \"advocates\" militari dell'alto prelato (assieme ad altre casate) e del principe vescovo di Bressanone. Essi estesero in seguito la propria autorit\u00e0 su una vasta regione a cavallo del Brennero, anche grazie ad usurpazioni violente ed illegittime ai danni degli stessi vescovi, che erano loro signori feudali, e di altre nobili famiglie.\nMainardo III di Gorizia divenne Mainardo I di Tirolo-Gorizia per il matrimonio con Adelaide, erede dell'ultimo conte del Tirolo Alberto IV. Tra le sue imprese militari egli sostenne il re di Germania Rodolfo I d'Asburgo contro il rivale Ottocaro II di Boemia: come ricompensa, nel 1286, ottenne il rango di duca di Carinzia e marchese di Carniola.\nNel 1307 il figlio di Mainardo, Enrico venne eletto re di Boemia e, dopo la sua morte, divent\u00f2 contessa del Tirolo e duchessa di Carinzia l'unica figlia sopravvissutagli, Margherita. Nel 1341 questa spos\u00f2, in seconde nozze, Ludovico V di Baviera, futuro margravio di Brandeburgo.\nSuccessivamente, quando nel corso del XIV secolo la dinastia dei Tirolo-Gorizia si estinse e la contea pass\u00f2 per questioni dinastiche agli Asburgo, l'uso del termine e il relativo titolo nobiliare di conte \"del\" Tirolo vennero riconosciuti dall'imperatore stesso. Infatti Ludovico V scomparve nel 1361 e gli succedette il figlio avuto con Margherita, Mainardo III di Tirolo-Gorizia, che per\u00f2 mor\u00ec anch'egli due anni pi\u00f9 tardi. Non avendo altri discendenti, Margherita cedette, pertanto, la contea del Tirolo al parente Rodolfo IV d'Asburgo, gi\u00e0 duca d'Austria, nel 1363, atto approvato formalmente dal casato di Wittelsbach nel 1369. Fu in questo periodo che la contea del Tirolo entr\u00f2 notoriamente a far parte dei domini degli Asburgo d'Austria, diventando una delle sue varie linee dinastiche.\nGli Asburgo conti del Tirolo.\nDopo che le terre ereditarie degli Asburgo furono divise ai sensi del trattato di Neuberg nel 1379, la contea del Tirolo venne governata dai discendenti del duca Leopoldo III. Dopo una seconda spartizione effettuata nel 1406 dai rappresentanti della \"linea leopoldina\" della dinastia, il duca Federico IV d'Austria ottenne l'amministrazione della zona. Nel 1420 fu quest'ultimo a scegliere Innsbruck quale residenza del governatore del Tirolo. Nel 1490 il suo erede Sigismondo rinunci\u00f2 al Tirolo ed all'Alta Austria in favore del proprio cugino, l'imperatore Massimiliano I. Cos\u00ec facendo il potente Asburgo riun\u00ec tutti i possedimenti austriaci nelle proprie mani. Nel 1500, infine, acquist\u00f2 i rimanenti territori di Gorizia presso Lienz e nella Val Pusteria.\nQuando l'imperatore Ferdinando I mor\u00ec nel 1564, aveva assegnato il governo del Tirolo e dell'Alta Austria al suo secondogenito, l'arciduca Ferdinando II. Entrambi i territori successivamente passarono ai figli ultimogeniti degli imperatori asburgici: l'arciduca Mattia nel 1608 e Massimiliano III nel 1612. Dopo la scomparsa dell'arciduca Sigismondo Francesco nel 1665, tutti i possedimenti asburgici vennero riuniti sotto la corona imperiale dall'imperatore Leopoldo I, che aveva sposato Claudia Felicita d'Austria, ultima contessa e figlia di Ferdinando Carlo. Questo episodio sanc\u00ec la fine dell'autonomia dell'antica contea del Tirolo.\nDal regno di Maria Teresa d'Austria (1740-1780) in poi, il Tirolo venne retto dal governo centrale della monarchia asburgica a Vienna. La riforma di Maria Teresa dell'8 novembre 1754 fece istituire ad Innsbruck un governo provinciale che divideva il Tirolo in sei circoli: \"Confini d'Italia\", con sede a Rovereto; \"Quarti all'Adige e Isarco\", con sede a Bolzano; \"Burgraviato e Venosta\", con sede a Merano; \"Inn superiore\", con sede a Imst; \"Inn inferiore e Wipptal\", con sede a Schwatz; \"Pusteria\" con sede a Teodone (Brunico)."}
{"id": "896469", "revid": "767487", "url": "https://it.wikipedia.org/wiki?curid=896469", "title": "Eug\u00e8ne Canseliet", "text": "Fu l'unico discepolo di Fulcanelli. Ha redatto, per ciascuna delle opere del suo maestro (\"Le myst\u00e8re des cath\u00e9drales\" e \"Les demeures philosophales\"), tre prefazioni."}
{"id": "896471", "revid": "131358", "url": "https://it.wikipedia.org/wiki?curid=896471", "title": "FC Den Haag", "text": ""}
{"id": "896473", "revid": "1793900", "url": "https://it.wikipedia.org/wiki?curid=896473", "title": "Riserva Bianca", "text": "Riserva Bianca \u00e8 il secondo comprensorio sciistico per importanza della provincia di Cuneo (Italia).\nIl comprensorio si estende nel comune di Limone Piemonte fino a toccare il confine con la vicina Francia e comprende gli impianti di risalita di \"Limone Sole\", \"Colle di Tenda-Quota 1400\" e \"Limonetto\".\nNegli ultimi anni \u00e8 stato oggetto di un'importante opera di ristrutturazione degli impianti di risalita, grazie anche ai contributi erogati per le Olimpiadi di Torino 2006.\nAttualmente si contano circa 80\u00a0km di piste e 16 impianti di risalita, di cui 1 telecabina, 11 seggiovie 2 skilift e 3 tappeti."}
{"id": "896474", "revid": "110157", "url": "https://it.wikipedia.org/wiki?curid=896474", "title": "You Don't Come Close", "text": "You Don't Come Close \u00e8 un cd live della band punk Ramones.\nRegistrato il 13 settembre 1978 e pubblicato nel 2001 dalla Dynamic Italy, \u00e8 stato registrato quando il gruppo suonava nello show televisivo tedesco \"Musikladen\" che si \u00e8 tenuto all'Hammersmith Palais di Brema (Germania Ovest)."}
{"id": "896475", "revid": "287204", "url": "https://it.wikipedia.org/wiki?curid=896475", "title": "Richard Antinucci", "text": "Carriera.\nNel 1998 ha gareggiato nella Formula Ford italiana, passando alla British Formula Renault Winter Series nel 1999 e alla Formula Renault 2000 Eurocup nel 2000, dove \u00e8 rimasto per una stagione.\nDopo una burrascosa stagione nel 2002, si trasferisce al team Manor Motorsport nella Formula 3 britannica, lasciandoli nel 2003 per il team Carlin nella stessa serie. A met\u00e0 stagione \u00e8 passato al team rivale Promatecme, anche se non \u00e8 rimasto l\u00ec a lungo in quanto si \u00e8 trasferito alla Formula 3 giapponese per la stagione 2004.\nAntinucci \u00e8 passato alla Formula 3 Euroseries per il 2005 e ha concluso in 19\u00aa posizione assoluta la sua prima stagione, nel 2006 ha ottenuto diverse vittorie, che gli hanno permesso di ottenere il 5\u00ba posto in campionato e il 2\u00ba posto nel Gran Premio di Macao, partendo 15\u00ba in griglia.\nHa guidato nella Indy Pro Series nel 2007 per la Cheever Racing, guidando per suo zio Eddie Cheever. Antinucci ha conquistato due vittorie e ha concluso 15\u00b0 in campionato, nonostante abbia corso solo 9 delle 16 gare in programma, quelle disputate su circuiti non ovali. Ha firmato con la squadra campione in carica Sam Schmidt Motorsports per il 2008. Antinucci ha vinto due gare ed \u00e8 arrivato secondo dietro al campione Raphael Matos a fine stagione con 32 punti di distacco.\nAntinucci ha fatto il suo debutto nella IndyCar Series il 5 luglio 2009 guidando per il Team 3G al Watkins Glen International."}
{"id": "896476", "revid": "7404660", "url": "https://it.wikipedia.org/wiki?curid=896476", "title": "Lirapa", "text": ""}
{"id": "896477", "revid": "4252", "url": "https://it.wikipedia.org/wiki?curid=896477", "title": "Islah", "text": ""}
{"id": "896478", "revid": "287204", "url": "https://it.wikipedia.org/wiki?curid=896478", "title": "Lajos Detari", "text": ""}
{"id": "896482", "revid": "339392", "url": "https://it.wikipedia.org/wiki?curid=896482", "title": "Ennese", "text": ""}
{"id": "896486", "revid": "729019", "url": "https://it.wikipedia.org/wiki?curid=896486", "title": "Albor\u00e1n", "text": "Albor\u00e1n () \u00e8 una piccola isola spagnola (0,0712\u00a0km\u00b2) situata nell'omonimo mare ed affiancata a uno scoglio disabitato, l\"'islote de la nube\". L'isola dista circa 50\u00a0km dalle coste settentrionali del Marocco e 90\u00a0km dal sud della provincia di Almer\u00eda, in Spagna. L'isola consiste in una zona pianeggiante appena al di sopra del livello del mare; il punto pi\u00f9 alto dell'isola misura 15\u00a0m d'altezza.\nPossedimento spagnolo fin dal 1540, fu conquistata dal pirata ottomano Al Borani nella battaglia di Albor\u00e1n. A causa del valore strategico dovuto alla sua posizione, nel 1960 alcune navi da pesca appartenenti all'Unione Sovietica tentarono di installare una base sull'isola. Il regime franchista reag\u00ec inviando una piccola guarnigione della marina militare, che al giorno d'oggi \u00e8 l'unico insediamento presente su Albor\u00e1n.\nDal punto di vista amministrativo l'isola appartiene alla provincia di Almer\u00eda, e in particolare fa parte del distretto di Almer\u00eda Pescader\u00eda. Assieme alle plazas de soberan\u00eda spagnole (isole Chafarinas, Melilla, Pe\u00f1\u00f3n de Alhucemas, Pe\u00f1\u00f3n de V\u00e9lez de la Gomera, Ceuta) \u00e8 un territorio rivendicato dal Marocco.\nSociet\u00e0.\nL'isola ospita alcune costruzioni: un faro che \u00e8 stato modernamente reso automatico, la casa abbandonata del guardiano del faro, un edificio minore, un eliporto, due moli; sorprendentemente ci sono anche un campo di calcio e un cimitero con tre tombe. Due delle sepolture sono di una suocera e di una moglie di guardiani del faro, decedute rispettivamente nel 1910 e 1920. La terza tomba non ha nome, ma secondo alcune fonti si tratta di un aviatore tedesco della seconda guerra mondiale restituito dal mare dopo l'abbattimento del suo velivolo e la conseguente morte."}
{"id": "896487", "revid": "287204", "url": "https://it.wikipedia.org/wiki?curid=896487", "title": "Almer\u00eca", "text": ""}
{"id": "896488", "revid": "287204", "url": "https://it.wikipedia.org/wiki?curid=896488", "title": "Albor\u00e0n", "text": ""}
{"id": "896489", "revid": "767487", "url": "https://it.wikipedia.org/wiki?curid=896489", "title": "NYC 1978", "text": "NYC 1978 \u00e8 un cd live della band punk Ramones.\n\u00c8 stato registrato al Palladium di New York il 7 gennaio del 1978, cio\u00e8 appena una settimana dopo il disco It's Alive, ed \u00e8 anche molto simile. Le tracce sono le stesse, con l'eccezione di \"Judy is a Punk\", non presenti in NYC 1978. Il cd \u00e8 stato pubblicato dalla King Biscuit il 19 agosto del 2003."}
{"id": "896490", "revid": "1573940", "url": "https://it.wikipedia.org/wiki?curid=896490", "title": "Fairhope", "text": "Fairhope \u00e8 un comune degli Stati Uniti d'America situato nella contea di Baldwin dello Stato dell'Alabama.\nGeografia fisica.\nFairhope \u00e8 situata a 30\u00b031'35.018\" N, 87\u00b053'44.473\" O. L'U.S. Census Bureau certifica che la citt\u00e0 occupa un'area totale di 28,50\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 12.480 abitanti, 5.345 nuclei familiari e 3.575 famiglie residenti in citt\u00e0. La densit\u00e0 della popolazione \u00e8 di 437,89 ab./km\u00b2. Ci sono 6.000 alloggi con una densit\u00e0 di 210,60/km\u00b2. La composizione etnica della citt\u00e0 \u00e8 90,22% bianchi, 7,79% neri o afroamericani, 0,20% nativi americani, 0,62% asiatici, 0,04 isolani del Pacifico, 0,21 di altre razze, e 0,93% meticci. L'1,04% della popolazione \u00e8 ispanica.\nDei 5.345 nuclei familiari, il 27,00% ha figli di et\u00e0 inferiore ai 18 anni che vivono in casa, il 54,80% sono coppie sposate che vivono assieme, il 10,10% \u00e8 composto da donne con marito assente, e il 33,10% sono non-famiglie. Il 30,30% di tutti i nuclei familiari \u00e8 composto da singoli e il 15,60% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,27 mentre la dimensione media di una famiglia \u00e8 di 2,83.\nLa suddivisione della popolazione per fasce d'et\u00e0 \u00e8 la seguente: 21,60% sotto i 18 anni, 5,40% dai 18 ai 24, 23,80% dai 25 ai 44, 25,60% dai 45 ai 64, e 23,70% oltre i 65 anni. L'et\u00e0 media \u00e8 44 anni. Per ogni 100 donne ci sono 83,30 uomini. Per ogni 100 donne sopra i 18 anni ci sono 78,30 uomini.\nIl reddito medio di un nucleo familiare \u00e8 di 42.913$, mentre per le famiglie \u00e8 di 56.976$. Gli uomini hanno un reddito medio di 41.692$ contro i 27.959$ delle donne. Il reddito pro capite della citt\u00e0 \u00e8 di 25.237$. Il 7,50% della popolazione e il 4,90% delle famiglie \u00e8 sotto la soglia di povert\u00e0. Sul totale della popolazione, il 7,30% dei minori di 18 anni e il 9,90% di chi ha pi\u00f9 di 65 anni vive sotto la soglia di povert\u00e0."}
{"id": "896495", "revid": "1494169", "url": "https://it.wikipedia.org/wiki?curid=896495", "title": "Ceiba", "text": ""}
{"id": "896496", "revid": "124994859", "url": "https://it.wikipedia.org/wiki?curid=896496", "title": "De amore", "text": "Il De amore o De arte honeste amandi o Gualtieri \u00e8 un trattato in latino, in tre libri, opera di Andrea Cappellano nella seconda met\u00e0 del XII secolo, in cui si fissano norme e canoni dell'amor cortese.\nContenuti dell'opera.\nNei primi due libri Cappellano fa espliciti riferimenti all'amore extraconiugale, poi, per evitare di essere censurato, nel terzo libro quasi nega le teorie espresse nei primi due. In questo modo il trattato risult\u00f2 maggiormente accettabile per la morale dell'epoca e ci\u00f2 gli permise di acquisire un grande successo.\nProtagonista dell'opera \u00e8 un maestro d'amore, Gualtiero (in cui l'autore rappresenta s\u00e9 stesso) che intrattiene quattro nobildonne: Maria di Champagne, Eleonora d'Aquitania, Ermengarda di Narbona, e Elisabetta di Vermandois.\nIl trattato si propone due obiettivi:\nA tali questioni sono dedicati i primi due libri. Nel terzo libro, intitolato \"De reprobatione amoris\" (\u00abla condanna dell'amore\u00bb), si assiste invece a un'imprevista ritrattazione. L'autore prende le distanze da quanto aveva affermato nei primi due libri e soprattutto dalla teorizzazione dell'amore libero che l\u00e0 era esaltato nei suoi aspetti virtuosi e morali in contrapposizione all'amore matrimoniale. Il terzo libro si conclude infatti con la rivalutazione del matrimonio e della semplice amicizia fra i sessi.\nIl vero amore porta al perfezionamento morale e coincide con l'ideale cavalleresco della cortesia (gentilezza e generosit\u00e0). L'amante deve quindi essere generoso, leale e devoto, ponendosi al servizio della donna (\"servitium amoris\"), in un rapporto uguale a quello tra il vassallo e il suo signore (un \"amore - vassallaggio\", una sorta di \"feudalizzazione dell'amore\"). La visione della donna suscita amore e sollecita l'immaginazione e la facolt\u00e0 del poetare, mentre alla base dei valori cortesi stanno la nobilt\u00e0 di nascita e di sentimento (\"Che cosa meravigliosa \u00e8 l'amore che fa splendere l'uomo di tante virt\u00f9 e gli insegna ad avere tanti buoni costumi\").\nIl decalogo di Andrea Cappellano \u00e8 il seguente:\nFortuna letteraria.\nNonostante fosse stata condannata dalla Chiesa (ricevette nel 1277 un attacco da parte di \u00c9tienne Tempier, vescovo di Parigi) l'opera ottenne uno straordinario successo fra la classe aristocratica e fra l'alta borghesia nascente (soprattutto fiorentina). Fu tradotto nelle principali lingue europee ed ebbe grande influenza sul modo di concepire l'amore in letteratura fino al Rinascimento. Alla concezione di amore di Andrea Cappellano s'ispirarono la Scuola siciliana, il dolce stilnovo, Petrarca, Boccaccio e i trattati amorosi del Cinquecento. Mentre al contrario fu fortemente condannato da Dante Alighieri (si pensi all'episodio di Paolo Malatesta e Francesca da Polenta nell'Inferno - Canto quinto), "}
{"id": "896500", "revid": "7077", "url": "https://it.wikipedia.org/wiki?curid=896500", "title": "Majora's Mask", "text": ""}
{"id": "896510", "revid": "339392", "url": "https://it.wikipedia.org/wiki?curid=896510", "title": "Forze armate austriache", "text": ""}
{"id": "896514", "revid": "169529", "url": "https://it.wikipedia.org/wiki?curid=896514", "title": "Darrent Williams", "text": "Biografia.\nDi ruolo cornerback, Williams cominci\u00f2 a praticare il football a livello agonistico mentre frequentava l'Oklahoma State University: nel college ottenne degli ottimi risultati, tanto da meritarsi una borsa di studio ed attirare l'attenzione di numerose squadre della National Football League.\nWilliams fu scelto nel secondo giro del Draft NFL 2005 dai Denver Broncos, con i quali fece il suo esordio nella NFL il 13 novembre del 2005 contro gli Oakland Raiders. Alla sua prima stagione scese in campo 12 volte, mentre nella seconda fu impiegato dal suo allenatore in 15 occasioni: il suo ultimo match, peraltro perso, fu contro i San Francisco 49ers.\nDarrent Williams venne ucciso con un colpo di pistola al collo alle 2.10 di mattina nel giorno di capodanno, mentre si trovava in una limousine insieme ad altre due persone che invece risultarono illese. Secondo la polizia di Denver, il singolo colpo fatale fu sparato dal ventottenne Brian Hicks, membro di una gang malavitosa del posto.\nDarrent Williams, che era amico del cestista Carmelo Anthony, lasci\u00f2 cos\u00ec la fidanzata ventiquattrenne ed i due figli di 7 e 4 anni."}
{"id": "896516", "revid": "870183", "url": "https://it.wikipedia.org/wiki?curid=896516", "title": "Nogometni Klub Labod Drava Ptuj", "text": "Il Nogometno Dru\u0161tvo Drava Ptuj \u00e8 una societ\u00e0 calcistica slovena con sede nella citt\u00e0 di Ptuj. Dopo essere retrocessa dalla massima divisione slovena la stagione precedente, nella stagione 2010/11 milita nella \"Druga slovenska nogometna liga\", la seconda divisione nazionale.\nLo Stadio Mestni, che ospita le partite interne, ha una capacit\u00e0 di 2.200 spettatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "896520", "revid": "767487", "url": "https://it.wikipedia.org/wiki?curid=896520", "title": "Ramones Mania", "text": "Ramones Mania \u00e8 la prima compilation della band punk Ramones.\nIl CD ha 30 canzoni, inclusi alcuni singoli come \"Sheena Is a Punk Rocker\", \"Needles &amp; Pins\" e \"Howling at the Moon\", un b-side - \"Indian Giver\" - e una canzone inedita, il mix di \"Rock 'n' Roll High School\". Contiene anche un blocchetto di 50 pagine con una piccola storia dei Ramones, incluse tutte le date delle uscite dei loro album.\nTracce.\nTutte le canzoni sono scritte dai Ramones, eccetto dove indicato."}
{"id": "896524", "revid": "108107", "url": "https://it.wikipedia.org/wiki?curid=896524", "title": "Tok Pisin", "text": ""}
{"id": "896526", "revid": "98077", "url": "https://it.wikipedia.org/wiki?curid=896526", "title": "Dacus oleae", "text": ""}
{"id": "896527", "revid": "1784492", "url": "https://it.wikipedia.org/wiki?curid=896527", "title": "Nogometni Klub Primorje Ajdov\u0161\u010dina", "text": "Il Nogometni Dru\u0161tvo Primorje Ajdov\u0161\u010dina, comunemente abbreviato in ND Primorje, \u00e8 una societ\u00e0 calcistica slovena con sede nella citt\u00e0 di Aidussina. Coinvolta nel fallimento del gruppo edile omonimo alla fine del campionato 2010-2011 dichiar\u00f2 fallimento e abbandon\u00f2 l'attivit\u00e0 professionistica.\nNella stagione successiva Bojan Adzic acquist\u00f2 la societ\u00e0 e fond\u00f2 una scuola calcio, ma decise di non investire nella prima squadra.Nella stagione 2014-2015 la \u0160D \u0160kou Adjov\u0161\u010dina nata nel 2007 (che partecipava nel livello pi\u00f9 basso della competizione slovena) divenne la prima squadra della citt\u00e0 di Aidussina e gareggi\u00f2 nello stadio del Primorje.\nNella stagione 2018-2019 Erik Bovcon compr\u00f2 la squadra e cambi\u00f2 la denominazione della squadra con quella attuale.\nOrganico 2019-2020.\n\"Rosa aggiornata al 4 febbraio 2020.\"\nStadio.\nLo Stadio Primorje, che ospita le partite interne, ha una capacit\u00e0 di 3.000 spettatori."}
{"id": "896528", "revid": "729019", "url": "https://it.wikipedia.org/wiki?curid=896528", "title": "Strada statale 592 di Canelli", "text": "La ex strada statale 592 di Canelli (SS 592), ora \"strada provinciale 592 di Canelli (SP 592)\" in provincia di Asti e \"strada provinciale 592 di Valle Belbo (SS 592)\" in provincia di Cuneo, era una strada statale italiana che si sviluppava per intero in Piemonte; attualmente \u00e8 classificata come strada provinciale per tutta la sua estensione.\nPercorso.\nInizia a Nizza Monferrato, dalla nuova tangenziale che porta alla ex strada statale 456 del Turchino, ed \u00e8 una strada agevole e di alto scorrimento; segue praticamente il corso del torrente Belbo. Attraversa i comuni di Santo Stefano Belbo, Canelli, Cossano Belbo e Rocchetta Belbo. Arriva, dopo pochi chilometri, nel territorio comunale di Castino, dove si immette sulla ex strada statale 29 del Colle di Cadibona. \nStoria.\nGi\u00e0 inserita nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 16 luglio 1969 che viene elevata a rango di statale con i seguenti capisaldi d'itinerario: \"Nizza Monferrato - Canelli - Santo Stefano Belbo - innesto strada statale n. 29 in localit\u00e0 Campetto\" ed una lunghezza di 29,300\u00a0km.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Asti e della Provincia di Cuneo per le tratte territorialmente competenti."}
{"id": "896529", "revid": "4506", "url": "https://it.wikipedia.org/wiki?curid=896529", "title": "Fontaine de Vaucluse", "text": ""}
{"id": "896532", "revid": "1983214", "url": "https://it.wikipedia.org/wiki?curid=896532", "title": "Muscoli inspiratori", "text": "I muscoli inspiratori sono muscoli del collo e del torace in grado, con la loro azione, di ampliare le dimensioni della cavit\u00e0 toracica provocando la distensione e l'aumento di volume dei polmoni contenuti all'interno della stessa, favorendo cos\u00ec la respirazione.\nI muscoli inspiratori sono i seguenti:\nTali muscoli agiscono principalmente allargando i diametri dell'arcata costale, e la loro trazione viene trasmessa direttamente ai polmoni grazie alla presenza delle pleure. Queste membrane sierose, infatti, nel loro foglietto parietale sono strettamente aderenti alla fascia endotoracica e, di conseguenza, si muovono con essa: cos\u00ec facendo trascinano insieme a loro anche il foglietto viscerale adeso al parenchima polmonare, dal quale sono separate solo da una sottile pellicola di liquido pleurico inestensibile. "}
{"id": "896534", "revid": "237256", "url": "https://it.wikipedia.org/wiki?curid=896534", "title": "Zhores Alferov", "text": ""}
{"id": "896537", "revid": "17351", "url": "https://it.wikipedia.org/wiki?curid=896537", "title": "Stinson L-1", "text": ""}
{"id": "896539", "revid": "767487", "url": "https://it.wikipedia.org/wiki?curid=896539", "title": "The LoveCrave", "text": "The LoveCrave sono un gruppo musicale italiano fondato nel 2004, di genere gothic metal.\nStoria.\nIl nome del gruppo (originariamente Love-C-Rave) significa \"Hundredth Rave Of Love\" (\u00e8 quindi \"fuorviante\" la traduzione letterale dall'inglese: \"l'amore ha bisogno\"), ovvero \"Il Centesimo Rave Dell'Amore\", la lettera \"C\" in numeri romani corrisponde a 100, questo nome \u00e8 stato tratto dal titolo di un racconto sui vampiri scritto dalla cantante Francesca Chiara nel 2003.\nIl simbolo della band \u00e8 chiamato Brokenheart e rappresenta le due facce della vita: quando il buio incontra la luce si crea una sorta di elettricit\u00e0 che crea la magia.\nIl personaggio in 3D che si trova sulle covers dei cd si chiama \"Rain\", \u00e8 stata creata da Marco Callegari e segue l'immagine di Francesca Chiara.\nNel dicembre 2005 la band viene contattata dalla Repo Records, per la quale firmano nel marzo 2006.\nNel giugno 2006 agli LXK Studio di Alex Klier di Monaco viene completato il mastering del primo LP e in agosto la band parte per un tour in Germania con i The Birthday Massacre, il 30 ottobre esce in Europa \"The Angel and the Rain\".\nNel gennaio 2007 il gruppo vola a Londra per un concerto al Camden Underworld appoggiata da TotalRock Radio, una delle pi\u00f9 grandi radio rock inglesi, per cui registrano anche un unplugged. Questi brani unplugged si trovano all'interno dell'EP \"Crisalide\" in uscita il 15 ottobre 2010 (Repo/Metropolis). Nell'estate la band ha partecipato ai due principali festival gothic europei: il WGT e il M'Era Luna. A novembre la band riceve il premio di \"miglior band italiana in campo internazionale\" nell'ambito del MEI (ovvero Meeting delle Etichette Indipendenti), manifestazione organizzata dal mensile di informazione musicale Rock Sound. Il 20 febbraio la band, attraverso il proprio sito internet, annuncia il cambiamento del batterista: Bob Parolin detto \"The Machine\" entra in pianta stabile nella band.\nDal 2007 al 2009 la band continua a suonare in giro per l'Europa, partecipando ad altri grossi festival come l'Amphi di Cologne, l'NCN di Lipsia, partecipa nuovamente al WGT e nel frattempo prepara il nuovo album.\nIl 14 maggio 2010 esce \"Soul Saliva\" in Europa tramite Repo Records. L'impatto \u00e8 forte soprattutto all'estero e porta la band in poche settimane a firmare con la Metropolis Records per America e Canada. Il 15 ottobre esce l'EP \"Crisalide\" (Repo/Metropolis) in Europa, America e Canada contenente materiale inedito, brani in versione unplugged e demo recordings.\nLo stile.\nLo stile musicale dei LoveCrave \u00e8 alternative rock, un mix di gothic, hard rock, metal, darkwave e electro-pop. Di solito la band \u00e8 classificata come gothic metal ma loro non si sentono tali a causa della variet\u00e0 delle influenze."}
{"id": "896549", "revid": "17351", "url": "https://it.wikipedia.org/wiki?curid=896549", "title": "L-5 Sentinel", "text": ""}
{"id": "896550", "revid": "17351", "url": "https://it.wikipedia.org/wiki?curid=896550", "title": "L-5", "text": ""}
{"id": "896554", "revid": "767487", "url": "https://it.wikipedia.org/wiki?curid=896554", "title": "Sanpei Hayashiya I", "text": " \nIl suo tormentone \u00e8 la frase (\"sembra di s\u00ec, signora\").\nIl Pok\u00e9mon \u00e8 ispirato a Sanpei, come si evince anche dal nome giapponese del Pok\u00e9mon."}
{"id": "896555", "revid": "729019", "url": "https://it.wikipedia.org/wiki?curid=896555", "title": "Muscolo sternocleidomastoideo", "text": "Lo sternocleidomastoideo, a volte abbreviato SCM o SCOM, \u00e8 un grosso muscolo bipennato, pari e simmetrico, situato nella regione anterolaterale del collo. I due muscoli formano un corpo carnoso fusiforme ben visibile sotto la cute.\nOrigine, decorso ed inserzione.\nLo sternocleidomastoideo potrebbe chiamarsi \"sterno-cleido-occipito-mastoideo\" avendo infatti quattro capi:\nTre capi superficiali che disegnano una N quando si separa, ma che in realt\u00e0 sono uniti l'uno all'altro, salvo nella parte infero-interna vicino all'estremit\u00e0 interna della clavicola dove si forma la fossetta di S\u00e9dilot attraverso la quale si intravede il cleido-mastoideo. Questi tre capi sono:\nLungo il suo decorso il ventre del muscolo va a ricoprire il fascio vascolonervoso del collo, proteggendolo, e passa in uno sdoppiamento della lamina superficiale della fascia cervicale.\nInnervazione.\nL'innervazione motoria dello sternocleidomastoideo \u00e8 assicurata dal nervo accessorio, mentre la componente sensitiva, compresa quella propriocettiva, \u00e8 fornita dai rami anteriori del secondo e del terzo nervo cervicale.\nAzione.\nLa contrazione unilaterale dello sternocleidomastoideo determina un triplice movimento, associando la rotazione della testa dalla parte opposta a quella della sua contrazione, l'inclinazione dal lato della sua contrazione e l'estensione.\nGli effetti della contrazione simultanea dei due muscoli dipendono dallo stato di contrazione degli altri muscoli del rachide cervicale:\nLo sternocleidomastoideo pu\u00f2 avere inoltre azione di muscolo inspiratorio prendendo punto fisso sull'osso temporale e sollevando quindi lo sterno e le clavicole.\nPatologie.\nLo sternocleidomastoideo \u00e8 implicato in una invalidante condizione malformativa congenita detta torcicollo congenito."}
{"id": "896556", "revid": "124123", "url": "https://it.wikipedia.org/wiki?curid=896556", "title": "Enrico Rizzarelli", "text": "Professore di Chimica generale e inorganica dal 1\u00ba novembre 1980, ha assunto nel corso di un quarto di secolo numerosi incarichi tra cui quello di \"Coordinatore Nazionale\" del Gruppo Interdivisionale di Chimica dei Sistemi e dei Processi Biologici della Societ\u00e0 Chimica Italiana, \"Presidente dell'Associazione Italiana di Calorimetria ed Analisi Termica\",\n\"Presidente del Team di Valutazione\" dei politecnici di Bari (CRUI), di Torino (CRUI), dell'Universit\u00e0 di Tampere (CRE) e dell'Universit\u00e0 di Salonicco (CRE), \"Segretario generale della CRUI\" (1998-2000).\nDal 1994 al 2000 ha ricoperto l'incarico di rettore dell'Universit\u00e0 degli studi di Catania succedendo a Gaspare Rodolico in carica da oltre due decenni. Nel 2006 \u00e8 stato nominato presidente della Scuola Superiore di Catania."}
{"id": "896558", "revid": "729019", "url": "https://it.wikipedia.org/wiki?curid=896558", "title": "Strada statale 590 della Valle Cerrina", "text": "La ex strada statale 590 della Valle Cerrina (SS 590), ora \"strada provinciale 590 della Val Cerrina (SP 590)\" in provincia di Alessandria e \"strada provinciale 590 di Val Cerrina (SP 590)\" in provincia di Asti ed in provincia di Torino, \u00e8 una strada provinciale italiana che si sviluppa per intero in Piemonte.\nPercorso.\nLa strada ha inizio dalla periferia nordest di Torino (\"Corso Casale\") ed \u00e8, per la maggior parte del tracciato, una strada di pianura ad alto scorrimento e scorre sulla riva destra del Po per un buon tratto. Nel suo percorso tocca San Mauro Torinese, Gassino Torinese, il territorio comunale di Castagneto Po, San Sebastiano da Po, dove diparte la ex strada statale 458 di Casalborgone, poi Brusasco e Brozolo; entra quindi nell'astigiano per un brevissimo tratto, toccando il territorio comunale di Robella.\nDopo pochi chilometri entra infine nell'alessandrino, dove la strada rimane scorrevole nonostante la presenza delle zone collinari (valle Cerrina) : qui attraversa la frazione di Pozzo di Odalengo Grande, il territorio comunale di Cerrina Monferrato, interseca la ex strada statale 455 di Pontestura e arriva nel comune di Ozzano Monferrato, dove si immette sulla ex strada statale 457 di Moncalvo.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Torino, alla Provincia di Asti e alla Provincia di Alessandria per le tratte territorialmente competenti."}
{"id": "896560", "revid": "75447", "url": "https://it.wikipedia.org/wiki?curid=896560", "title": "Nazare", "text": ""}
{"id": "896564", "revid": "1534172", "url": "https://it.wikipedia.org/wiki?curid=896564", "title": "Muscolo piccolo pettorale", "text": "Il piccolo pettorale \u00e8 un muscolo situato profondamente al grande pettorale e svolge principalmente la funzione di muscolo inspiratore.\nOrigina con tre digitazioni tendinee dalla faccia esterna e dal margine posteriore della terza, quarta e quinta costa e le loro rispettive cartilagini costali. I fasci muscolari si dirigono poi superiormente e convergono con un tendine piatto all'apice e al margine mediale del processo coracoideo della scapola.\n\u00c8 innervato dai nervi toracici anteriori del plesso brachiale (C6-C7-C8)\nAzione.\nCon la sua azione abduce, abbassa, intraruota la scapola, antepone e abbassa la spalla. Prendendo punto fisso sulla scapola eleva le coste (funzione inspiratoria). Muscolo da allungare in presenza di scapole alate."}
{"id": "896566", "revid": "62244", "url": "https://it.wikipedia.org/wiki?curid=896566", "title": "Football Club Koper", "text": "Il Football Club Koper, noto in passato anche come ND Koper (\"Nogometno Dru\u0161tvo Koper\"), \u00e8 una societ\u00e0 calcistica slovena con sede nella citt\u00e0 di Capodistria. Milita nella Prva liga, la massima divisione del campionato sloveno di calcio.\nStoria.\nLa prima formazione cittadina venne fondata negli anni venti come Circolo Sportivo Capodistriano, a livello comunque non professionistico. La squadra fu creata da studenti, operai e pescatori. I suoi colori erano bianconeri orizzontali, con una stella rossa sul petto che tradiva una radice politica di sinistra che divenne rapidamente fonti di tensioni con l\u2019ascesa del fascismo. Nel 1926, in seguito alla Carta di Viareggio e al conseguente golpe fascista nel calcio italiano, il club fu quindi riallineato al regime sostituendo d\u2019autorit\u00e0 i dirigenti e ridenominandolo Unione Sportiva Capodistriana con colori giallo azzurri, invertiti rispetto ad oggi, e nel 1934 Libertas. Nel dopoguerra (1949), viene rinominato Aurora. Presidente \u00e8 in quegli anni Nello Pelaschier. In quegli anni la scena sportiva capodistriana \u00e8 ancora dominata dagli italiani: la societ\u00e0 Aurora conta 100 soci, tutti di lingua italiana, con l'eccezione di un unico socio di etnia slovena. Nel 1947 vengono fondate a Capodistria due ulteriori societ\u00e0 sportive, il Medusa ed il Partizan. Nel 1948 le societ\u00e0 attive nella zona di Capodistria aumentano, anche grazie alla diffusione dello sport nelle localit\u00e0 dei dintorni, favorita dalle autorit\u00e0: operano l'Aurora, il Medusa, il Partizan, l'Edilit, l'Adria, cui si aggiunge nel 1949 il Proleter. Solo Proleter e Partizan erano allora associazioni sportive di lingua slovena, mentre l'Aurora (con 320 soci) e le altre erano italiane. Le squadre capodistriane dal 1947-48 al 1950-51 partecipano al campionato del Territorio Libero di Trieste (TLT) indetto dall'Unione dei Circoli di Educazione Fisica (UCEF). La stessa organizzazione sportiva nella stagione 1951-52 organizza, in luogo del regolare campionato del TLT, un torneo primaverile al quale prende parte l'Aurora. Successivamente, a partire dalla stagione 1953-54, l'Aurora fu ammessa alla lega repubblicana slovena, campionato di terzo livello nella piramide calcistica jugoslava. In quegli anni intanto la situazione etnica muta radicalmente con l'esodo degli italiani. Nel 1955, quando la zona B del TLT \u00e8 ormai stata assegnata alla Jugoslavia, avviene la fusione tra l\"Aurora\" e il \"Meduza\" che sancisce la nascita dell\"NK Koper\".\nDopo l'indipendenza della Slovenia nel 1991 il club fu uno dei fondatori della \"PrvaLiga\" slovena, ma verso la fine degli anni novanta i problemi finanziari del club ne sancirono la retrocessione nella seconda divisione. Con l'avvento del nuovo millennio il club raggiunse i risultati migliori: il terzo posto nella stagione 2001-2002, e la prima storica partecipazione ad una competizione europea: la Coppa Intertoto 2003.\nDopo la disastrosa presidenza di Georg Suban, i tifosi decisero di salvare il club, ripianando i debiti ed evitando cos\u00ec la stessa bancarotta che aveva sancito la scomparsa di altri due club storici sloveni come il NK Olimpija e il NK Mura. L'arrivo del miliardiario serbo-statunitense Milan Mandari\u0107, il ritorno della stella Mladen Rudonja e l'ingaggio dell'allenatore Milivoj Bra\u010dun determinarono la vittoria del primo trofeo del club, la Coppa di Slovenia 2006, e la conseguente qualificazione alla Coppa UEFA 2006-2007. Nel 2007 la squadra ha bissato la vittoria della Coppa nazionale.\nNella Stagione 2009-10 l'FC Koper, allenato da Nedzad Jon Jon Okcic, ha conquistato il titolo di campione di Slovenia con quattro giornate d'anticipo.\nNella stagione 2014-2015, allenata da Rodolfo Vanoli, vince la terza Coppa di Slovenia.\nNella stagione 2016-17 si \u00e8 classificata al sesto posto, ma il 1 giugno 2017 la societ\u00e0 \u00e8 stata definitivamente esclusa dai campionati sloveni per inadempienze finanziarie. Potrebbe ripartire solo dalla quarta categoria.\nRiparte quindi dalla 4 serie (lega littorale istrja) vincendo il campionato e venendo promosso in 3.SNL per la stagione 2018-2019 terminata vincendo il campionato e venendo promossa in 2.SNL per la stagione 2019-2020 terminata con la vittoria e la promozione in Prva slovenska nogometna liga\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "896567", "revid": "10431", "url": "https://it.wikipedia.org/wiki?curid=896567", "title": "Regione Benisciangul-Gumus", "text": " \nLa regione dei Benisciangul e dei Gumus \u00e8 una regione (\"kilil\") dell'Etiopia occidentale.\nLa regione-stato \u00e8 stata istituita nel 1995. Ha incorporato parte del territorio delle ex province di Uollegg\u00e0 e Goggiam. Confina a nord e a est con la regione degli Amara, a sud-est e a sud con la regione di Oromia. A occidente ha un confine internazionale con il Sudan.\nLa regione \u00e8 prevalentemente montuosa. Vi scorre il Nilo Azzurro (\"Abay\") nell'area centrale, dapprima scorrendo verso ovest e poi verso nord per entrare nel territorio sudanese. Il Nilo Azzurro riceve da sud il fiume \"Dabus\" che segna parte del confine con la regione di Oromia.\nLa capitale \u00e8 la citt\u00e0 di Asosa posta a 1570 metri di altezza nell'ovest della regione.\nGeografia antropica.\nSuddivisioni amministrative.\nLa regione \u00e8 divisa in tre zone amministrative, ed in una zona speciale:\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 625.000 abitanti. \nI gruppi etnici principali che compongono la popolazione sono: Berta, Gumus e Shinasha. Durante gli anni del governo del Derg (1974-1987) molti abitanti degli altopiani centrali e settentrionale si sono insediati nella regione."}
{"id": "896568", "revid": "1433186", "url": "https://it.wikipedia.org/wiki?curid=896568", "title": "Ceiba (Porto Rico)", "text": "Ceiba \u00e8 una citt\u00e0 di Porto Rico situata sulla costa orientale dell'isola. L'area comunale confina a nord con Fajardo, a sud con Nag\u00fcabo e a ovest con R\u00edo Grande. \u00c8 bagnata a est dalle acque dello stretto di Vieques. Il comune, che fu fondato nel 1838, oggi conta una popolazione di oltre 10.000 abitanti ed \u00e8 suddiviso in 8 circoscrizioni (\"barrios\")."}
{"id": "896572", "revid": "1543377", "url": "https://it.wikipedia.org/wiki?curid=896572", "title": "Grammatica trasformazionale", "text": "In linguistica per grammatica trasformazionale, o grammatica generativo-trasformazionale (TGG), si intende un tipo di grammatica, perlopi\u00f9 di una lingua naturale, che sia stata sviluppata seguendo la tradizione chomskiana della descrizione linguistica. Il trasformazionalismo \u00e8 la teoria fondata dal linguista statunitense Noam Chomsky negli anni cinquanta che d\u00e0 origine alle grammatiche specificamente trasformazionali.\nTrasformazionalismo e strutturalismo.\nLa nuova teoria prende l'avvio da una critica fatta dallo studioso allo strutturalismo. Chomsky infatti sostiene che allo strutturalismo \u00e8 sfuggito un problema fondamentale ossia quello della creativit\u00e0 del linguaggio. Egli afferma che per poter comprendere il funzionamento di una lingua non \u00e8 sufficiente scoprirne la struttura come non basta descrivere i componenti e i rapporti che intercorrono tra essi, n\u00e9 analizzarli e classificarli.\nLo strutturalismo, secondo Chomsky, non sa rispondere alla domanda: \"come avviene che i parlanti di una lingua sono in grado di produrre e di comprendere un numero indefinito di frasi che non hanno mai udito prima o che addirittura possono non essere mai state pronunciate prima da qualcuno?\". A questa domanda Chomsky risponde asserendo che esiste una \"creativit\u00e0\" governata da regole per la quale vengono continuamente \"generate\" nuove frasi e pertanto la capacit\u00e0 linguistica che ciascun parlante possiede non \u00e8 fatta solamente di un insieme di parole, espressioni e frasi, ma \u00e8 un insieme di regole ben definite e di principi.\nLa teoria di Chomsky, nell'affermare che la grammatica \u00e8 una competenza mentale posseduta dal parlante che gli permette di formare infinite frasi, si basa quindi sulla \"conoscenza innata\" dei principi universali che regolano la creazione del linguaggio. Si viene cos\u00ec ad affermare il concetto di innatismo del linguaggio. Combinando le parole in modi diversi possiamo dire una moltitudine di cose diverse. Parti significative dei messaggi linguisticamente espressi sono di natura astratta e non sensoriale. Tale variet\u00e0 espressiva dell'uso linguistico implica che il cervello di chi impiega il linguaggio contenga principi grammaticali inconsci. Ne \u00e8 una prova la capacit\u00e0 dell'essere umano di produrre e comprendere un numero pressoch\u00e9 infinito di enunciati sempre nuovi e mai sentiti prima.\nStruttura profonda e struttura di superficie.\nChomsky sostiene che solamente un esame delle strutture profonde del linguaggio pu\u00f2 dare il vero significato di ci\u00f2 che appare esternamente e che le strutture superficiali non sono sufficienti a togliere l'ambiguit\u00e0 ad alcune frasi. La struttura profonda rappresenta il nucleo delle relazioni semantiche di una frase e si riflette attraverso \"trasformazioni\" nella struttura di superficie (che segue molto da vicino la forma fonologica della frase).\nCi\u00f2 che permette di trasformare le frasi \u00e8 solamente la \"competenza\" del parlante.\nIn una \"trasformazione passiva\", per esempio, il significato della frase \"trasformata\" \u00e8 uguale a quello della frase di partenza:\nOppure in una trasformazione nominale, una frase verbale si trasforma in una frase nominale:\nQueste sono alcune delle regole che appartengono alla competenza del parlante.\n\"La competenza \u00e8 quindi il sistema di regole che \u00e8 nella mente del parlante e che costituisce il suo sapere linguistico.\"\nAl concetto di \"langue\" dello strutturalismo si oppone il concetto di \"competenza\" del trasformazionalismo, al concetto di \"parole\" si oppone quello di \"esecuzione\".\nChomsky credeva che ci sarebbero state somiglianze notevoli tra le strutture profonde delle lingue e che queste strutture avrebbero rivelato propriet\u00e0 comuni a ogni lingua nascoste dalle loro strutture di superficie. Tuttavia, questo non fu probabilmente il motivo principale per cui pens\u00f2 di introdurre la struttura profonda. Le trasformazioni erano gi\u00e0 state proposte ancora prima dello sviluppo della struttura profonda in quanto mezzo per incrementare la forza matematica e descrittiva delle grammatiche libere dal contesto. In maniera del tutto analoga, la struttura profonda \u00e8 stata messa a fuoco principalmente per ragioni tecniche relative alle prime teorie semantiche. Chomsky enfatizza l'importanza degli strumenti matematici formali moderni nello sviluppo della teoria grammaticale:\nSviluppo dei concetti base.\nSebbene le trasformazioni continuino a essere importanti nella attuale teoria di Chomsky, egli ha abbandonato la nozione originale di Struttura profonda e di superficie. Inizialmente sono stati introdotti due livelli aggiuntivi di rappresentazione (LF \u2014 Logical Form - forma logica, e PF \u2014 Phonetic Form - forma fonetica), e in seguito, nel 1990 Chomsky ha abbozzato un nuovo programma di ricerca noto come \"Minimalismo\", nel quale la struttura profonda e quella superficiale non sono state pi\u00f9 prese in considerazione e la PF e LF sono rimasti i soli livelli di rappresentazione.\nPer complicare la comprensione dello sviluppo della teoria di Noam Chomsky, il significato preciso di Struttura Profonda e Superficiale \u00e8 stato modificato nel tempo \u2014 negli anni 70, le due strutture erano normalmente indicate semplicemente con \"D-Structure\" e \"S-Structure\"\u2014 dai linguisti chomskiani. In particolare, \u00e8 dello stesso periodo l'idea che il significato di una frase sia determinato dalla Struttura Profonda (prendendo le sue conclusioni logiche dalla semantica generativa) \u00e8 stata in seguito eliminata dai linguisti Chomskiani quando LF ne ha ripreso il ruolo (precedentemente, Chomsky e Ray Jackendoff avevano iniziato a chiarire che il significato era determinato sia dalla struttura profonda che da quella superficiale).\nConoscenza linguistica innata.\nTermini quali \"trasformazione\" possono dare l'impressione che \nle teorie della grammatica generativo-trasformazionale siano intese come un modello per i processi attraverso cui la mente umana costruisce e comprende frasi. Chomsky chiarisce che nei fatti cos\u00ec non \u00e8: una grammatica generativa forma soltanto la conoscenza che soggiace alla capacit\u00e0 umana di parlare e comprendere. Una delle pi\u00f9 importanti idee di Chomsky \u00e8 che gran parte di questa conoscenza \u00e8 innata, di modo che un infante pu\u00f2 avere un vasto \"corpus\" di conoscenza precedente circa la struttura del linguaggio in generale, e ha solo bisogno di apprendere concretamente gli elementi di eccentricit\u00e0 della lingua cui \u00e8 esposto.Chomsky non \u00e8 stata la prima persona a suggerire che tutte le lingue abbiano alcuni aspetti fondamentali comuni (egli stesso cita filosofi che hanno scritto diversi secoli fa condividendo la sua stessa idea fondante), ma ha contribuito piuttosto a riabilitare l'innatismo dopo un periodo dominato da approcci verso il linguaggio di carattere spiccatamente comportamentale. Forse ancor pi\u00f9 significativamente, egli ha avanzato ipotesi concrete e tecnicamente sofisticate sulla struttura del linguaggio, e ha proposto interessanti metodi per la valutazione del successo delle teorie della grammatica.\nChomsky si spinge fino ad affermare che l'infante non ha affatto bisogno di imparare nessuna \"regola\" specifica di una particolare lingua. Piuttosto, va presunto che tutte le lingue seguano lo stesso insieme di regole, sebbene gli effetti di tali \"regole\" e le interazioni tra esse possano variare grandemente, in funzione di alcuni \"parametri\" linguistici universali. Questa \u00e8 un'affermazione molto arrischiata dell'attuale teoria del linguaggio di Chomsky, ed \u00e8 una delle differenze pi\u00f9 pregnanti - e sottili - rispetto alla quasi totalit\u00e0 delle altre.\nTeorie grammaticali.\nNegli anni Sessanta, Chomsky introdusse due idee cardine di rilevante importanza per la costruzione e la valutazione di teorie della grammatica. La prima consiste nella distinzione tra competenza (\"competence\") e prestazione (\"performance\"). Egli sottoline\u00f2 l'ovvio fatto che le persone, quando parlano nel mondo reale spesso fanno errori linguistici (come per esempio cominciare una frase e lasciarla a met\u00e0). Argoment\u00f2 che tali errori nella prestazione linguistica fossero irrilevanti per lo studio della competenza linguistica (il sapere che permette alle persone di formare e comprendere espressioni grammaticali). Pertanto, il linguista pu\u00f2 studiare una versione idealizzata della lingua, semplificando grandemente l'analisi linguistica (vedere pi\u00f9 avanti la sezione \"grammaticalit\u00e0\").\nLa seconda idea era direttamente legata alla valutazione delle teorie della grammatica. Chomsky pose una distinzione tra grammatiche che raggiungessero \"adeguatezza descrittiva\" e quelle che si spingessero fino a raggiungere \"adeguatezza esplicativa\". Una grammatica descrittivamente adeguata per una determinata lingua definisce la classe (infinita) delle espressioni grammaticali in quella lingua, descrive cio\u00e8 la lingua nella sua interezza. Una grammatica che pervenga all'adeguatezza esplicativa ha la caratteristica aggiuntiva di consentire la comprensione delle strutture mentali del linguaggio, cio\u00e8 non solo descrive la grammatica della lingua, ma elabora ipotesi su come la conoscenza linguistica sia mentalmente rappresentata. Per Chomsky, la natura di tali rappresentazioni mentali \u00e8 in larga misura innata, sicch\u00e9 se una teoria grammaticale \u00e8 esplicativamente adeguata deve essere in grado di spiegare le sfumature grammaticali delle lingue del mondo come variazioni relativamente minori del modello universale della lingua umana.\nChomsky perci\u00f2 argoment\u00f2 che, anche se i linguisti sono ancora ben lontani dal formare grammatiche descrittivamente adeguate, i progressi in termini di adeguatezza descrittiva potranno avvenire solo a patto che essi si pongano come obiettivo l'adeguatezza esplicativa. In altri termini, la vera comprensione delle strutture delle lingue individuali pu\u00f2 essere raggiunta solo attraverso lo studio comparativo di una vasta gamma di lingue, postulando che esse siano tutte intessute della stessa stoffa.\n\"I-lingua\" ed \"E-lingua\".\nNel 1986 Chomsky propose una distinzione tra \"I-lingua\" ed \"E-lingua\" simile, ma non identica alla distinzione tra competenza e prestazione. L'I-lingua rappresenta l'oggetto di studio nella teoria della sintassi, ed \u00e8 la conoscenza linguistica mentalmente rappresentata che ha il parlante della sua lingua nativa, ed \u00e8 pertanto un oggetto mentale - da questo punto di vista, gran parte della linguistica pu\u00f2 essere ricompresa nella psicologia. L'E-lingua, dal canto suo, abbraccia ogni altra nozione intorno a ci\u00f2 che un linguaggio sia, per esempio che esso sia un corpo di conoscenze sulle abitudini di comportamento condiviso da una comunit\u00e0. Il concetto di E-lingua non \u00e8 un concetto coerente in s\u00e9 e Chomsky afferma che nozioni di questo genere non siano utili nello studio della conoscenza linguistica innata, cio\u00e8, nei suoi termini, della competenza, anche ove tali nozioni possano sembrare sottili e intuitive, e siano effettivamente utilizzabili in altre aree di indagine. La competenza, egli afferma, pu\u00f2 essere studiata solo trattando le lingue come oggetti mentali.\nGrammaticalit\u00e0.\nChomsky afferma che le nozioni di \"grammaticale\" e \"non grammaticale\" possono essere definite in maniera utile e significativa. Di contro, un irriducibile linguista comportamentista potrebbe ribattere che il linguaggio pu\u00f2 essere studiato solo attraverso la registrazione o trascrizione di un discorso reale, dato che il ruolo del linguista deve essere quello di cercare schemi riconoscibili nei discorsi sottoposti ad analisi, e non quello di formulare ipotesi sul motivo per cui tali schemi ricorrano, o di etichettare determinate espressioni come grammaticali o non grammaticali (in altri termini, appartenenti alla lingua o no).\nAnche se pochi linguisti negli anni Cinquanta presero una posizione cos\u00ec radicale, Chomsky pu\u00f2 essere rappresentato come un estremista opposto, dal momento che defin\u00ec la grammaticalit\u00e0 in una maniera mentalistica, del tutto inusuale per quei tempi. Egli afferma infatti che l'intuizione che ne ha un parlante madrelingua \u00e8 sufficiente a definire la natura grammaticale di una frase; cio\u00e8 a dire, se un determinato flusso di parole inglesi sollecita in un individuo che parla inglese dalla nascita un doppio senso, o la sensazione che in esso vi sia qualcosa di sbagliato, si pu\u00f2 sostenere che il flusso sia non grammaticale (posto che i diversi fattori esterni che possono influenzare un'intuizione possano essere esclusi). Questo, sostiene Chomsky, \u00e8 cosa completamente diversa dalla questione che una frase abbia un significato o possa essere compresa. \u00c8 ben possibile per una frase essere grammaticale eppure priva di senso, come nel famoso esempio dello stesso Chomsky, in cui \"verdi idee senza colore dormono furiosamente\" (\"Colorless green ideas sleep furiously\"). Ma queste espressioni mostrano un problema linguistico ben distinto da quello posto da (non)-frasi significative ma non grammaticali, quali \"signore il morde sandwich il\", il cui significato \u00e8 sufficientemente chiaro, ma che nessun madrelingua accetterebbe come ben formate.\nL'uso di giudizi cos\u00ec intuitivi esonera gli studiosi della sintassi dal condurre l'analisi di una lingua partendo da un \"corpus\" di discorsi reali, dal momento che li mette in condizione di studiare le propriet\u00e0 grammaticali di frasi anche molto ingarbugliate. Senza un tale cambio di prospettiva filosofica, la costruzione di grammatiche generative sarebbe stata quasi impossibile, giacch\u00e9 sono spesso i tratti relativamente meno chiari e meno usati di una lingua quelli che offrono ai linguisti indizi circa la sua struttura, e nei discorsi quotidiani \u00e8 ben difficile trovare buoni esempi di tali tratti.\nMinimalismo.\nDalla met\u00e0 degli anni Novanta fino ai primi anni del nuovo secolo, molta della ricerca sulla grammatica trasformazionale \u00e8 stata ispirata dal minimalismo linguistico di Chomsky. Il \"Programma Minimalista\" mira all'ulteriore sviluppo di concetti correlati all'economia della derivazione e all\"'economia di rappresentazione\", che hanno cominciato a essere significative nei primi anni Novanta, pur rimanendo aspetti piuttosto periferici della teoria trasformazionale. \nCos\u00ec descritte, entrambe le nozioni risultano piuttosto indefinite, e tuttavia una loro pi\u00f9 precisa formulazione \u00e8 oggetto di controversie . Un ulteriore aspetto del pensiero minimalista \u00e8 il concetto che la derivazione delle strutture sintattiche dovrebbe essere \"uniforme\", cio\u00e8 a dire le regole non dovrebbero essere fissate per applicazione in punti arbitrariamente scelti di una derivazione, ma invece applicate attraverso derivazioni. L'approccio minimalista alla struttura della frase ha prodotto la \"struttura della nuda frase\", un tentativo per eliminare la teoria x-barra. Nel 1998, Chomsky ha suggerito che le derivazioni procedono in \"fasi\". La distinzione tra struttura profonda e struttura superficiale \u00e8 assente nelle teorie minimaliste della sintassi, e le pi\u00f9 recenti teorie fondate sul concetto di \"fase\" convengono di non considerarle nemmeno livelli unitari di rappresentazione.\nRappresentazione matematica.\nTornando a un pi\u00f9 generale concetto matematico di grammatica, un importante aspetto di tutte le grammatiche trasformazionali \u00e8 che esse sono pi\u00f9 potenti delle grammatiche libere da contesto . Il concetto \u00e8 stato formalizzato da Chomsky stesso nella gerarchia di Chomsky. Egli sostiene che sia impossibile descrivere la struttura delle lingue naturali con grammatiche libere da contesto. La sua posizione in generale contraria a riconoscere libert\u00e0 dal contesto nelle lingue naturali \u00e8 rimasta ferma da allora, anche se gli esempi specifici da lui addotti in merito all'inadeguatezza delle grammatiche libere da contesto - in termini di insufficiente capacit\u00e0 generativa - siano stati pi\u00f9 tardi confutati\nCollegamenti esterni.\n "}
{"id": "896574", "revid": "1310927", "url": "https://it.wikipedia.org/wiki?curid=896574", "title": "Nogometni Klub Celje", "text": "Il Nogometni Klub MIK CM Celje (Societ\u00e0 Calcistica MIK CM Celie) \u00e8 una societ\u00e0 calcistica slovena con sede nella citt\u00e0 di Celje. Ha vinto un campionato sloveno e una Coppa di Slovenia.\nStoria.\nFondato nel 1919, il Celje \u00e8 una delle due societ\u00e0 slovene a non essere mai state retrocesse in 2. SNL sin dalla sua istituzione nel 1991, assieme al Maribor. Al termine della stagione 2019-2020 pu\u00f2 festeggiare la vittoria del primo campionato della storia, concludendo con 69 punti, due punti in pi\u00f9 dei rivali ed , entrambe a quota 67.\nStrutture.\nStadio.\nLo Stadion Z'de\u017eele, che ospita le partite interne, ha una capacit\u00e0 di spettatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata al 7 febbraio 2021.\""}
{"id": "896577", "revid": "131358", "url": "https://it.wikipedia.org/wiki?curid=896577", "title": "NK Publikum", "text": ""}
{"id": "896578", "revid": "36426", "url": "https://it.wikipedia.org/wiki?curid=896578", "title": "Santa Croce in Gerusalemme", "text": ""}
{"id": "896580", "revid": "1632387", "url": "https://it.wikipedia.org/wiki?curid=896580", "title": "Utopia Banished", "text": "Utopia Banished \u00e8 il quarto album in studio del gruppo musicale britannico Napalm Death, pubblicato il 23 giugno 1992 dalla Earache Records.\nSi tratta del primo album con Danny Herrera alla batteria, che sostitu\u00ec Mick Harris. Un'edizione limitata del disco include un mini CD bonus; la pubblicazione in vinile include un 7\" contenente lo stesso materiale."}
{"id": "896581", "revid": "47767", "url": "https://it.wikipedia.org/wiki?curid=896581", "title": "C\u00e9zar Antonovic Cui", "text": ""}
{"id": "896583", "revid": "110157", "url": "https://it.wikipedia.org/wiki?curid=896583", "title": "Amore, prozac e altre curiosit\u00e0", "text": "Amore, prozac e altre curiosit\u00e0 (\"Amor, curiosidad, prozac y dudas\") \u00e8 il primo romanzo della scrittrice spagnola Luc\u00eda Etxebarr\u00eda, pubblicato nel 1997.\nCome in altri romanzi di questa autrice, che si definisce femminista, vengono esplorati diversi modelli di donna contemporanea: la perfetta casalinga, la ragazza che vive la notte e la grande manager: tre sorelle e i loro conflitti.\nPer il grande successo ottenuto il romanzo \u00e8 considerato uno dei libri chiave per la Generazione X in Spagna, assieme a Historias del Kronen di Jos\u00e9 \u00c1ngel Ma\u00f1as o Ca\u00eddos del cielo, di Ray Loriga."}
{"id": "896585", "revid": "729019", "url": "https://it.wikipedia.org/wiki?curid=896585", "title": "Muscolo grande pettorale", "text": "Il grande pettorale \u00e8 un muscolo superficiale che fa parte dei muscoli estrinseci del torace e in particolare, del gruppo toraco-appendicolare.\nHa una forma a ventaglio ed \u00e8 composto da tre capi:\nI tre capi si inseriscono con un tendine unico sul labbro laterale del solco intertubercolare dell'omero.\nAzione.\nIl muscolo grande pettorale flette (solleva l'omero), estende (abbassa l'omero), adduce l'omero sul piano orizzontale, antepone e ruota internamente (intraruota) l'omero. Prendendo invece come punto fisso l'omero, solleva il tronco. Il grande pettorale agisce inoltre nell'inspirazione profonda, dilatando il torace quando l'arto \u00e8 fisso.\nDifferentemente da quanto descritto per la parte anatomica, dal punto di vista funzionale i fasci da considerare sono soltanto 2, in quanto lo sterno-costale e l'addominale compiono le medesime funzioni.\nInnervazione.\nInnervazione motoria.\nIl grande pettorale riceve una doppia innervazione motoria dal nervo pettorale mediale e dal nervo pettorale laterale, noto anche come nervo toracico anteriore laterale.\nInnervazione sensoriale.\nIl feedback sensoriale dal grande pettorale segue il percorso inverso, ritornando attraverso i neuroni del primo ordine ai nervi spinali a C5, C6, C8 e T1 attraverso i rami posteriori. Dopo la sinapsi nel corno posteriore del midollo spinale, le informazioni sensoriali riguardanti il movimento del muscolo, la propriocezione e la pressione viaggiano quindi attraverso un neurone di secondo ordine nella colonna dorsale del tratto lemniscale mediale del midollo. A questo punto le fibre decussano per formare il lemnisco mediale che trasporta l'informazione sensoriale fino al talamo. Il talamo devia alcune informazioni sensoriali al cervelletto e ai nuclei basali per completare il ciclo di feedback motorio mentre alcune informazioni sensoriali salgono direttamente al giro postero-centrale del lobo parietale del cervello tramite neuroni di terzo ordine. Le informazioni sensoriali per il grande pettorale vengono elaborate nella porzione superiore dell'omuncolo sensoriale, adiacente alla fessura longitudinale che divide i due emisferi del cervello.\nL'elettromiografia suggerisce che consiste in almeno sei gruppi di fibre muscolari che possono essere coordinati in modo indipendente dal sistema nervoso centrale."}
{"id": "896586", "revid": "17351", "url": "https://it.wikipedia.org/wiki?curid=896586", "title": "Stinson L-5", "text": ""}
{"id": "896588", "revid": "2153076", "url": "https://it.wikipedia.org/wiki?curid=896588", "title": "P\u00e1jaros en la cabeza", "text": "P\u00e1jaros en la cabeza \u00e8 il quarto album del gruppo spagnolo Amaral, pubblicato nel 2005. Da esso sono stati tratti, in ordine cronologico, i singoli \"El universo sobre m\u00ed\", \"D\u00edas de verano\", \"Marta, Sebas, Guille y los dem\u00e1s\", \"Resurrecci\u00f3n\", \"Si t\u00fa no vuelves\" (in Messico) e \"Revoluci\u00f3n\"."}
{"id": "896589", "revid": "17351", "url": "https://it.wikipedia.org/wiki?curid=896589", "title": "Stinson O-62", "text": ""}
{"id": "896601", "revid": "1632387", "url": "https://it.wikipedia.org/wiki?curid=896601", "title": "Dismember", "text": "I Dismember sono un gruppo death metal svedese. Importanti per il genere, soprattutto per aver diffuso il cosiddetto suono \"buzzsaw\".\nStoria.\nLa band si form\u00f2 alla fine del 1987 a Stoccolma (Svezia), dopo qualche demo e un parziale scioglimento per via dell'entrata dei componenti nei Carnage di Michael Amott per la registrazione dell'album \"Dark Recollections\" (in ordine: batterista, chitarrista e cantante). I membri del gruppo riformano la band dopo che lo stesso leader dei Carnage va a suonare nei Carcass, chiudendo cos\u00ec i battenti della sua precedente band. Quindi, nel 1991 pubblicano il loro album di debutto dal titolo \"Like an Ever Flowing Stream\", che diventer\u00e0 un pilastro del death metal svedese e, che fece guadagnare alla band un discreto seguito di pubblico. Questo crebbe con la pubblicazione del secondo disco: l'EP \"Pieces\" del 1992. Il singolo \"Skin Her Alive\" del debutto caus\u00f2 molte contestazioni in Gran Bretagna.\nNel 1993 usc\u00ec \"Indecent &amp; Obscene\", l'album dei Dismember che riscosse pi\u00f9 successo (ma anche un'accoglienza fredda da una parte della critica) e che contiene il brano dal titolo \"Dreaming in Red\", il cui video fu trasmesso molte volte nel programma di MTV \"Headbanger's Ball\".\nCon \"Massive Killing Capacity\" del 1995, cominciarono ad ammorbidire il loro sound , in particolare semplificando soprattutto la ritmica e diminuendo le velocit\u00e0 dei brani, come molti altri gruppi death metal scandinavi della met\u00e0 degli anni novanta; comunque sia, l'album riscosse un buon successo. Nel 1997, con l'album \"Death Metal\", la band tent\u00f2 di tornare alle proprie origini, ma le vendite furono deludenti.\nNel 2000, nel tentativo di ritornare alla potenza dei primi due album e per recuperare vecchi fans, venne pubblicato un album pi\u00f9 pesante.\nMusicalmente tra \"Indecent &amp; Obscene\" e \"Massive Killing Capacity\", \"Hate Campaign\" fu volutamente poco considerato dalla Nuclear Blast, dato che sarebbe stato l'ultimo nel contratto.\nLa casa discografica preferiva far rimanere la band un'icona del passato, come confermano le ristampe dei primi due album.\nNel 2004 usc\u00ec il sesto album della band: \"Where Ironcrosses Grow\", il primo con la nuova etichetta Karmageddon Media; dal suono simile al precedente e pesantemente influenzato sia dagli Iron Maiden che dagli Autopsy.\nL'anno successivo cambiarono nuovamente etichetta e firmano per la Regain Records, che rilev\u00f2 anche i diritti dei primi album e li ristamp\u00f2 in versione digipak. Nel 2006 la band pubblica \"The God That Never Was\", che continua sul percorso solcato dal suo predecessore. Il gruppo. in quell'anno, passa il mese di febbraio in tour in Europa ed in novembre partecipa al \"Masters of Death Tour\" insieme a Grave, Unleashed, Entombed e Exterminator.\nNel settembre 2007 il batterista Estby (uno dei fondatori) lascia la band per trascorrere pi\u00f9 tempo con la famiglia.\nNell'aprile 2008 viene pubblicato l'ottavo album, intitolato semplicemente \"Dismember\".\nScioglimento e reunion (2011-2019).\nIl 16 ottobre 2011 Tobias Christiansson annuncia lo scioglimento della band.\nRiguardo ad una possibile \"reunion\", il batterista Fred Estby ha detto agli Invisible Oranges nell'agosto 2016: \"La gente me lo diceva sempre. Quindi forse dovremmo provare a fare alcuni spettacoli e portare tutto indietro. Abbiamo sempre posseduto i nostri diritti sugli album e sulle magliette, ma ci sono ancora degli aspetti liberi da legare. Volevo solo mettere le cose in chiaro e spero di fare alcuni spettacoli in futuro.\"\nNel febbraio 2018, si vociferava che i Dismember avessero in programma di riunirsi quell'anno per celebrare il 30\u00ba anniversario della loro formazione. Una reunion \u00e8 stata presa in giro quell'estate quando la band ha pubblicato foto casuali sul proprio account Facebook.\nDopo quasi un anno di voci, il 14 gennaio 2019 \u00e8 stato annunciato che la formazione originale di Dismember si \u00e8 riunita e si sarebbe esibita insieme per la prima volta in oltre 20 anni allo Scandinavia Deathfest nell'ottobre dello stesso anno."}
{"id": "896608", "revid": "125840726", "url": "https://it.wikipedia.org/wiki?curid=896608", "title": "Mare di Albor\u00e1n", "text": "Il mare di Albor\u00e1n (in spagnolo \"Mar de Albor\u00e1n\"; in arabo \"\u0628\u062d\u0631 \u0627\u0644\u0628\u0648\u0631\u0627\u0646\", \"al-Bahr al-Buran\"; in inglese \"Alboran Sea\"), storicamente mare Iberico, \u00e8 la porzione pi\u00f9 occidentale del mar Mediterraneo, compresa fra la Spagna a nord e il Marocco a sud e delimitata a ovest dallo stretto di Gibilterra, che connette il Mediterraneo all'oceano Atlantico.\nDescrizione.\n\u00c8 attraversato sia da correnti profonde provenienti da est, che portano l'acqua a maggiore contenuto salino del Mediterraneo nell'Atlantico, sia dalle correnti superficiali che seguono il tragitto inverso. Il risultato di questo scambio \u00e8 la presenza, nel Mare di Albor\u00e1n, di movimenti rotatori circolari delle masse d'acqua.\nEssendo una zona di transizione fra il Mediterraneo e l'Atlantico, questo mare ospita specie caratteristiche delle due zone: notevole la presenza di tursiopi, oltre che dell'ultima popolazione di focene del Mediterraneo. Inoltre, vengono qui a nutrirsi le tartarughe marine dell'intero Mediterraneo, attratte dall'abbondante nutrimento a disposizione.\nQuesto bacino ospita inoltre popolazioni di pesci soggette alla pesca commerciale, come le sardine e il pesce spada; l'uso indiscriminato della pesca a strascico ha messo in pericolo l'equilibrio della fauna ittica.\n\u00c8 punteggiato da numerose piccole isole, fra le quali Albor\u00e1n da cui prende il nome; gran parte di questi isolotti appartengono alla Spagna, anche se alcuni sono situati nella piattaforma continentale africana.\nIl mare \u00e8 circondato a nord, est e sud da un arco montuoso chiamato \"Arco di Gibilterra\", continuazione della Cordigliera Betica spagnola e delle montagne del Rif marocchino. Questo complesso montuoso \u00e8 considerato dagli ecologi come uno dei punti caldi per la biodiversit\u00e0. Infatti, cos\u00ec come il mare di Albor\u00e1n \u00e8 un ambiente di transizione fra Mediterraneo e Atlantico, questo complesso montuoso \u00e8 punto di transizione fra l'ecologia del Mediterraneo e quella della cosiddetta Macaronesia.\nL'influenza dell'Atlantico ha infatti fatto s\u00ec che le fluttuazioni climatiche degli ultimi milioni di anni toccassero solo minimamente queste zone, facendo s\u00ec che alcune specie estinte in altre parti del bacino del Mediterraneo siano sopravvissute in queste zone."}
{"id": "896609", "revid": "2224637", "url": "https://it.wikipedia.org/wiki?curid=896609", "title": "Ardico Magnini", "text": "Carriera.\nGiocatore.\nClub.\nCresce come mezzala nelle giovanili della e trasformato sempre in maglia arancione in difensore dal tecnico Giovanni Vecchina, esordendo in prima squadra nel corso della stagione 1947-1948, in Serie B. Ottiene il posto da titolare per le due stagioni successive, segnando complessivamente 13 reti nel ruolo di centrocampista.\nNell'estate del 1950 viene acquistato dalla Fiorentina, squadra con cui esordisce in Serie A il 21 gennaio 1951 durante una gara interna vinta per 2-0 dai viola contro il Napoli; il 17 giugno di quell'anno firma il suo primo gol in maglia viola, contro l'Udinese. Inizi\u00f2 da mezzala, ma fu Luigi Ferrero a fare la sua fortune, mettendolo terzino a partire dall'inizio della stagione 1952-1953. Titolare della Fiorentina del primo scudetto (1955-1956), con i viola raggiunge le 225 presenze in Serie A (vincendo anche una Coppa Grasshoppers nel 1957), perse una finale di Coppa dei Campioni 1956-1957 e la Coppa Italia 1958, prima di essere ceduto al Genoa. Chiude la carriera nel 1960-1961 nel .\nNazionale.\nEsord\u00ec in nazionale il 26 aprile 1953 a Praga, contro la . Successivamente venne regolarmente convocato, in vista dei Mondiali del 1954 in Svizzera, 20 presenze in azzurro (gioc\u00f2 nella nazionale Italiana dal 1953 al 1957).\nAllenatore.\nHa allenato la Pistoiese, dal 1962 al 1965.\nDopo il ritiro.\nTerminata la carriera agonistica, dopo una parentesi come allenatore della Pistoiese, ha gestito un ristorante e poi, fino al 2010 un bar nel centro di Firenze con la moglie Anna."}
{"id": "896610", "revid": "40858", "url": "https://it.wikipedia.org/wiki?curid=896610", "title": "Filesharing", "text": ""}
{"id": "896611", "revid": "1331715", "url": "https://it.wikipedia.org/wiki?curid=896611", "title": "Slovensk\u00e1 strela", "text": "Slovensk\u00e1 strela \u00e8 una relazione ferroviaria delle ferrovie ceche classificata Eurocity realizzata con materiale Pendolino tra Bratislava hl.st. e Praga-Hole\u0161ovice (e viceversa) via K\u00faty-B\u0159eclav-Brno-Pardubice.\nIl nome della relazione, in italiano \"Freccia Slovacca\", \u00e8 in uso sin dagli anni trenta quando era impiegato per una relazione sulla stessa tratta affidata ad una singola automotrice con unica fermata intermedia a Brno (tempo di percorrenza 4h 51')."}
{"id": "896618", "revid": "17351", "url": "https://it.wikipedia.org/wiki?curid=896618", "title": "Stinson OY-1", "text": ""}
{"id": "896623", "revid": "307923", "url": "https://it.wikipedia.org/wiki?curid=896623", "title": "Figurine", "text": "Con il termine figurine ci si pu\u00f2 riferire a:"}
{"id": "896641", "revid": "729019", "url": "https://it.wikipedia.org/wiki?curid=896641", "title": "Freccia del Bernina", "text": "Freccia del Bernina era una relazione ferroviaria delle Ferrovie dello Stato classificata in orario come Treno diretto tra Milano Centrale e Tirano e viceversa.\nA partire dal 15/06/08 e fino a dicembre 2008, la \"Freccia del Bernina\" torn\u00f2 in orario come treno regionale circolando nei giorni festivi nella tratta Milano Porta Garibaldi - Tirano e Viceversa.\nIl treno, di 1\u00aa e 2\u00aa classe, dopo l'elettrificazione a corrente continua a 3000 volt della linea della Valtellina era effettuato con elettromotrici ALe 883 e successivamente, dai primi anni ottanta, con carrozze MDVC. Negli anni '00 del XXI secolo, la composizione era formata da una locomotiva E.464 e da carrozze a piano ribassato in livrea XMPR.\nLa Freccia del Bernina rappresentava, inoltre, uno dei vettori ferroviari di scambio tra le linee ferroviarie gestite dalle FS e quelle gestite dalla Ferrovia retica, gestore tra l'altro della relazione con il nome molto simile, il \"Bernina Express\".\nIl nome della relazione deriva dalla cima delle Alpi Retiche Pizzo Bernina."}
{"id": "896654", "revid": "62748", "url": "https://it.wikipedia.org/wiki?curid=896654", "title": "Cordigliera Betica", "text": "La Cordigliera betica \u00e8 un sistema montuoso nella Spagna meridionale. Detta anche \"Monti betici\" \u00e8 in realt\u00e0 composta da pi\u00f9 gruppi montuosi che si estendono dall'Andalusia occidentale alla Murcia e a Valencia, in direzione sudovest-nordest: la Sierra Nevada, la Sierra Elvira e i Monti Aljibe fanno anch'essi parte del sistema betico.\nOspita un gran numero di zone ricoperte di macchia mediterranea, con foreste decidue e anche qualche foresta di conifere, a seconda dell'altitudine e della qualit\u00e0 del terreno. Continua in Africa con i monti del Rif marocchino, coi quali, assieme al Mare di Albor\u00e1n fra essi contenuto, formano uno degli punti caldi della biodiversit\u00e0 del Mediterraneo, visto che qui si trovano le foreste di alloro scomparse nel resto del bacino da milioni di anni, in seguito a un calo dell'umidit\u00e0."}
{"id": "896659", "revid": "125692751", "url": "https://it.wikipedia.org/wiki?curid=896659", "title": "Russificazione", "text": "La russificazione (in russo: \u0420\u0443\u0441\u0438\u0444\u0438\u043a\u0430\u0446\u0438\u044f, \"Rusifikacija\") \u00e8 l'adozione della lingua russa o della cultura russa da parte di comunit\u00e0 non russe. In senso stretto, la russificazione \u00e8 utilizzata per denotare l'influenza della lingua russa sulle altre lingue slave, su quelle baltiche e sugli altri linguaggi parlati in aree attualmente o storicamente controllate dalla Russia. In senso storico, il termine si riferisce alle politiche sia ufficiali che non ufficiali condotte dalla Russia Imperiale e dall'Unione Sovietica verso le nazioni costituenti e verso le minoranze nazionali dell'Impero russo e dell'URSS, avendo come obiettivo la dominazione della Russia.\nLa principale area di influenza della russificazione \u00e8 la politica e la cultura. In politica, un elemento di russificazione \u00e8 l'assegnazione ai russi di posizioni amministrative dominanti nelle istituzioni nazionali. Nella cultura, la russificazione si esplicita prima di tutto nel forte uso della lingua russa negli affari ufficiali e nella forte influenza del russo sulle lingue nazionali, al fine di assimilare le minoranze di diversa etnia nella cultura russa. Lo spostamento demografico a favore della popolazione russa \u00e8 anche talvolta considerato come segno di russificazione.\nAlcuni studiosi distinguono la \"russianizzazione\", cio\u00e8 l'espansione della lingua, cultura russe all'interno delle culture delle regioni non russe, dalla \"russificazione\", cio\u00e8 il processo di cambiamento dell'appartenenza etnica o dell'identit\u00e0 da non russo a russo. In questo senso, l'avanzamento della lingua e della cultura russa non dovrebbe essere posto sullo stesso piano dell'assimilazione culturale dei non russi.\nStoria.\nIl primo caso di \"russificazione\" ebbe luogo nel Khanato di Kazan' e in altri khanati. I principali fattori di questo furono la cristianizzazione e l'implementazione del russo come unica lingua amministrativa. Dopo la sconfitta dell'Impero russo nella Guerra di Crimea e la Rivolta di Gennaio, rispettivamente nel 1856 e nel 1863, lo Zar Alessandro II di Russia aument\u00f2 la russificazione per impedire future ribellioni. La Russia, infatti era popolata da numerosi gruppi etnici e costringerli a rinunciare alla loro lingua e alla loro cultura fu l'unico modo per prevenire il separatismo e l'autodeterminatismo. Nel XIX secolo i coloni russi costrinsero molti Kazaki a emigrare in Cina.\nPopoli uralici.\nLa maggior parte della Russia occidentale e centrale \u00e8 abitata dai popoli uralici, come i Vepsi, i Permiani, i Mari e i Mordvini. Storicamente la loro \"russificazione\" inizi\u00f2 con l'espansione verso est degli Slavi orientali. Le testimonianze scritte del periodo pi\u00f9 antico sono scarse, ma prove toponimiche indicano che questa espansione fu realizzata a spese di vari Finnici del Volga, che come conseguenza furono gradualmente assimilati dai russi a cominciare dai Muroma e dai Merya all'inizio del XX secolo a.C. La \"russificazione\" dei Komi cominci\u00f2 tra il XIII secolo e il XIV secolo, ma non sort\u00ec alcun effetto fino al XVIII secolo. Il bilinguismo russo-komi divent\u00f2 legge nel corso del XIX secolo e questo port\u00f2 a un aumento dell'influenza russa nella lingua komi. La \"russificazione\" forzata di queste minoranze etniche si intensific\u00f2 durante il periodo sovietico e continua tuttora senza sosta, soprattutto a causa dell'urbanizzazione e al calo dei tassi di sostituzione della popolazione (particolarmente basso tra i popoli uralici pi\u00f9 occidentali). Come conseguenza molte lingue e culture indigene sono attualmente in pericolo. Ad esempio tra il 1989 e il 2002 il numero di persone assimilate dei Mordvini \u00e8 stato di oltre 100.000 persone, perdita considerevole per un popolo che si \u00e8 ridotto a meno di un milione. Secondo Vasilij Pekteev, direttore del Mari National Theater di Jo\u0161kar-Ola, capitale della Repubblica dei Mari, una politica di \"russificazione\" che ha avuto inizio nel 2001 ha portato al mancato insegnamento della lingua mari nei villaggi e nelle scuole. Secondo il censimento russo del 2010, c'erano 204.000 persone di madrelingua mari, in calo rispetto alle 254.000 persone del 2002.\nPolonia e Lituania.\nNel XIX secolo l'Impero russo tent\u00f2 di sostituire le lingue e i dialetti polacchi, lituani, bielorussi e ucraini con il russo in quegli stati che furono annessi alla Russia dopo la Terza spartizione della Polonia nel 1795 e il Congresso di Vienna nel 1815. Il governo dovette affrontare una situazione critica entro il 1815 con il 64% della nobilt\u00e0 Romanov di origine polacca; la conseguenza fu che ci furono pi\u00f9 polacchi letterati che russi che sapevano sia russo che polacco. La \"russificazione\" nel Regno del Congresso venne intensificata dopo la Rivolta di Novembre del 1831 e in particolare dopo quella di Gennaio del 1863. Nel 1864 il polacco e il bielorusso furono banditi dai luoghi pubblici, nel 1880 fu la volta delle scuole per motivi scolastici e negli uffici del Regno. L'insegnamento e la ricerca della lingua, della cultura e del cattolicesimo furono proibiti. L'analfabetismo si diffuse sempre di pi\u00f9 quando gli scolari si rifiutarono di imparare il russo e per questo furono picchiati. Venne cos\u00ec creata una rete di istruzione clandestina che comprendeva anche la nota Universit\u00e0 volante. Secondo le stime russe, un terzo degli abitanti della Polonia russa era coinvolta nell'istruzione clandestina basata sulla letteratura polacca. A partire dal 1840 la Russia tent\u00f2 di introdurre il cirillico per l'ortografia polacca con i primi libri scolastici stampati negli anni '60 del XIX secolo, ma questi tentativi fallirono. Uno sviluppo simile avvenne in Lituania. Il governatore generale di Vilnius, Michail Murav'\u00ebv, in carica dal 1863 al 1865, viet\u00f2 l'uso del polacco e del lituano e furono chiuse le rispettive scuole, insegnanti che non parlavano queste lingue vennero trasferiti in quei territori per insegnare agli alunni. Proib\u00ec l'uso di sistemi di scrittura gotici e latini. Fu riferita questa frase: \"Ci\u00f2 che non ha fatto la baionetta russa, lo far\u00e0 la scuola russa\". (\"\u0427\u0442\u043e \u043d\u0435 \u0434\u043e\u0434\u0463\u043b\u0430\u043b\u044a \u0440\u0443\u0441\u0441\u043a\u0456\u0439 \u0448\u0442\u044b\u043a\u044a, \u0434\u043e\u0434\u0463\u043b\u0430\u0435\u0442\u044a \u0440\u0443\u0441\u0441\u043a\u0430\u044f \u0448\u043a\u043e\u043b\u0430\"). Questo divieto fu revocato solo nel 1904 allorch\u00e9 i trafficanti lituani di libri smisero di portare pubblicazioni lituane stampate in latino dalla Lituania minore e dagli Stati Uniti nelle zone di lingua lituana. Col passare del tempo cominciarono a simboleggiare la resistenza alla \"russificazione\". Questa assimilazione culturale promosse anche la supremazia della Chiesa ortodossa russa su quella cattolica. I divieti furono: chiusura dei monasteri cattolici, divieto di costruire nuove chiese, istituzione di scuole statali che insegnavano solo la religione ortodossa, consegna di chiese cattoliche e i sacerdoti dovevano predicare solo sermoni approvati, che chiedevano la conversione in caso di matrimonio con membri della Chiesa ortodossa per i cattolici, facendo s\u00ec che i nobili dovessero pagare una tassa aggiuntiva pari al 10% dei loro profitti, limitando gli ettari che un contadino di fede cattolica poteva avere e passare dal calendario gregoriano a quello giuliano. La maggior parte delle propriet\u00e0 della chiesa ortodossa nel XIX secolo nel Regno del Congresso venne acquisita ai danni della chiesa cattolica di riti romano e greco-cattolico. Dopo la rivolta del 1831, parecchi manieri e grandi appezzamenti di terreno furono confiscati ai nobili polacchi e lituani accusati di aver aiutato i rivoltosi e vennero cedute ai nobili russi. I villaggi in cui vivevano i sostenitori della ribellione furono ripopolati da coloni russi. L'Universit\u00e0 di Vilnius chiuse nel 1832 perch\u00e9 la sua lingua d'insegnamento non era il russo, ma il polacco. Ai lituani e ai polacchi fu proibito svolgere qualsiasi incarico professionale (come insegnante o medico), questo costrinse vari lituani laureati e istruiti a trasferirsi in altre parti dell'Impero. Il codice legale esistente venne smantellato e ne fu emanato uno nuovo, scritto in lingua russa e basato su quello russo; il risultato \u00e8 che divenne l'unica lingua giuridica e amministrativa dell'area. Questo tentativo di \"russificazione\" cess\u00f2 all'inizio della guerra russo-giapponese, ma non scompar\u00ec fino al 1919, infatti l'universit\u00e0 a Vilnius riapr\u00ec solo in quell'anno.\nBessarabia.\nLa Bessarabia venne annessa dall'impero russo nel 1812. Nel 1816 divenne uno stato autonomo, ma solo fino al 1828. Nel 1829, l'uso del rumeno venne proibito nell'amministrazione e proibito nelle chiese nel 1833. Nel 1842, l'insegnamento in rumeno era vietato nelle scuole secondarie e venne vietato nelle scuole elementari nel 1860.\nLe autorit\u00e0 russe costrinsero i Moldavi a migrare verso altre province dell'Impero (in particolare a Kuban', in Kazakistan e in Siberia), mentre gruppi etnici stranieri (in particolare russi e ucraini, chiamati nel XX secolo \"Piccoli russi\") vennero incoraggiati a stabilirsi l\u00ec. Secondo il censimento del 1817, la Bessarabia era popolata l'86% da moldavi, 6,5% ucraini, 1,5% russi (Lipovani) e 6% altri gruppi etnici. 80 anni dopo, nel 1897, la struttura etnica era molto diversa: solo il 56% moldavo, ma l'11,7% ucraini, il 18,9% russi e il 13,4% altri gruppi etnici. In 80 anni, tra il 1817 e il 1897, la popolazione moldava diminu\u00ec del 30%.\nDopo l'occupazione sovietica della Bessarabia, la popolazione rumena della Bessarabia venne perseguitata dalle autorit\u00e0 sovietiche, specialmente negli anni seguenti l'annessione, basata principalmente su motivi sociali, educativi e politici; per questo motivo, la russificazione venne nuovamente imposta ai Rumeni. Il moldavo introdotto durante il periodo tra le due guerre dalle autorit\u00e0 sovietiche nella RSSA Moldava e dopo il 1940 insegnato nella Repubblica Socialista Sovietica Moldava, era in realt\u00e0 il rumeno ma scritto con una versione della scrittura cirillica derivata dal russo (vedere alfabeto cirillico moldavo). I sostenitori dell'alfabeto cirillico sostengono che la lingua rumena sia stata storicamente scritta con la scrittura cirillica, sebbene in una versione diversa di essa. \nGli effetti culturali e linguistici della russificazione si manifestarono in persistenti domande di identit\u00e0. Durante la dissoluzione dell'Unione Sovietica questo port\u00f2 alla separazione di una grande porzione industrializzata del paese, diventando lo stato indipendente de facto della Transnistria, la cui lingua ufficiale principale \u00e8 il russo.\nUcraina.\nLe autorit\u00e0 zariste condussero un'intensa politica di \"russificazione\" fino al 1917-1918, da allora venne perseguita una politica di ucrainizzazione in conformit\u00e0 alla politica di integrazione delle nazionalit\u00e0 non russe all'interno delle rispettive repubbliche sovietiche. Numerosi attivisti ucraini si diedero fuoco per protestare contro l'assimilazione culturale, come Oleksa Hirnyk e Vasyl' Makuch.\nBielorussia.\nLa \"russificazione\" della Bielorussia venne condotta dal 1772 al 1917 dalle autorit\u00e0 imperiali, poi si arrest\u00f2 e venne perseguita la bielorussificazione. Con la presa del potere da parte di Aljaksandr Luka\u0161\u0117nka nel 1994 l'assimilazione dei bielorussi venne nuovamente introdotta.\nGranducato di Finlandia.\nLa \"russificazione\" del Granducato (1899-1905, 1908-1917), \"sortokaudet\" (\"tempi di oppressione\" in finlandese) fu una politica governativa dell'Impero russo con l'obiettivo di abolire l'autonomia della Finlandia e di assimilare linguisticamente e culturalmente i finnici."}
{"id": "896669", "revid": "729019", "url": "https://it.wikipedia.org/wiki?curid=896669", "title": "Contea di Wakulla", "text": "La contea di Wakulla (in inglese Wakulla County) \u00e8 una contea della Florida, negli Stati Uniti. Il suo capoluogo amministrativo (l'unico a non essere incorporato tra tutti quelli della Florida) \u00e8 Crawfordville.\nGeografia fisica.\nLa contea ha un'area di 1,906 km\u00b2 di cui il 17,54% \u00e8 coperta d'acqua. Confina con:\nStoria.\nLe antiche terre che in seguito vennero chiamate Contea di Wakulla furono la casa delle prime popolazioni indiane pi\u00f9 di 12.000 anni fa. Nella zona furono trovate delle punte di pietra probabilmente usate allora per la caccia di mammut, mastodonti ed equini preistorici e per la propria difesa da molti altri animali come per esempio le tigri dai denti a sciabola.\nNel 1528 P\u00e1nfilo de Narv\u00e1ez trov\u00f2 la via d'accesso all'odierna Contea di Wakulla da Tampa accampandosi alla confluenza tra il fiume St. Marks ed il fiume Wakulla. Nel 1539 Hernando DeSoto seguito dai suoi soldati si stabil\u00ec a \"San Marcos de Apalache\" (dal 1966 considerato sito storico).\nNel 1818 il generale Andrew Jackson invase il territorio di Wakulla prendendo possesso di San Marcos. Nel 1821 la Florida fu ceduta alle truppe degli U.S.\nGuacara \u00e8 la fonetica spagnola di una parola di origine indiana. \"Wakulla\" \u00e8 la pronuncia indiana della parola \"Guacara\"."}
{"id": "896682", "revid": "120659461", "url": "https://it.wikipedia.org/wiki?curid=896682", "title": "Nogometni klub Dom\u017eale", "text": "Il Nogometni klub Dom\u017eale \u00e8 una societ\u00e0 calcistica slovena con sede nella citt\u00e0 di Dom\u017eale.\nDalla stagione 2003-2004 milita nella Prva Liga, la massima divisione del campionato sloveno.\nLo \u0160portni Park, che ospita le partite interne, ha una capacit\u00e0 di 3.212 spettatori.\nStoria.\nCostituito nel 1921, \u00e8 uno dei pi\u00f9 antichi club di Slovenia. Dopo la nascita della \"Prva Liga\" slovena nel 1991, solamente nel 2002 con l'arrivo del nuovo allenatore Slavi\u0161a Stojanovi\u010d il club venne promosso per la prima volta nella massima serie.\nDa allora il club si \u00e8 ulteriormente rinforzato, partecipando ai turni preliminari della Coppa UEFA 2005-2006 e della Coppa UEFA 2006-2007. Il 13 maggio 2007 si aggiudica il primo campionato della sua storia, vincendo ad Aidussina per 4 a 0 col ; titolo bissato anche nella stagione successiva.\nIl club prende parte alle qualificazioni per la UEFA Europa League 2017-2018. Qui, partendo dal primo turno, elimina Flora Tallinn e Valur Reykjavik con complessivo finale rispettivamente di 5-2 e 5-3, ed infine, a sorpresa, i tedeschi del Friburgo, ribaltando la sconfitta per 1-0 subita in Germania con un secco 2-0; giunti al playoff, gli sloveni vengono schiacciati dalla supremazia del Marsiglia (nonostante un 1-1 in casa all\u2019andata).\nPrende parte anche l\u2019anno seguente alle qualificazioni di UEFA Europa League 2018-2019, dove colleziona solo pareggi: nel primo turno elimina, con un 2-2 in trasferta ed un 1-1 in casa, i bosniaci del \u0160iroki Brijeg (regola dei gol in trasferta), mentre nel secondo ottiene uno 0-0 in Russia ed un 1-1 in casa contro l\u2019FC Ufa venendo eliminato per la regola dei gol fuori casa.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata al 7 febbraio 2021.\""}
{"id": "896684", "revid": "131358", "url": "https://it.wikipedia.org/wiki?curid=896684", "title": "NK Domzale", "text": ""}
{"id": "896689", "revid": "466539", "url": "https://it.wikipedia.org/wiki?curid=896689", "title": "Slavi", "text": " \nGli slavi sono un ramo etno-linguistico dei popoli indoeuropei: vivono principalmente in Europa, dove costituiscono circa un terzo della popolazione. A partire dalla loro patria originaria (in Europa orientale) nel VI secolo, si sono spostati anche verso l'Europa centrale e verso i Balcani. In seguito molti di loro si sono stabiliti nell'Asia settentrionale o sono migrati in altre parti del mondo.\nGli immigrati slavi si univano alle popolazioni che gi\u00e0 abitavano le terre in cui si stanziavano; per questo motivo i moderni popoli slavi mostrano pochi tratti genetici comuni. Un fattore unificante \u00e8 invece il fatto di parlare tutti delle lingue slave, come pure un comune senso d'identit\u00e0 slava, intesa per\u00f2 in modo assai differente tra i vari popoli.\nI popoli slavi sono tradizionalmente divisi lungo linee linguistiche in Slavi occidentali (che comprendono i Cechi, gli Slovacchi, i Polacchi, i Casciubi e i Sorbi), Slavi orientali (che comprendono i Russi, i Bielorussi, gli Ucraini e i Ruteni) e Slavi meridionali (tra cui i Serbi, i Bulgari, i Croati, i Macedoni, i Montenegrini, i Bosniaci e gli Sloveni). \nOrigine del termine \"Slavi\".\nSono state fatte diverse ipotesi sulle origini del nome \"slavi\" (in latino \"Sclaveni\", in antico slavo ecclesiastico \"Slov\u011bne\", termine attestato dalle prime fonti scritte slave, risalenti al IX secolo):\nCollegata con il nome degli slavi \u00e8 anche l'etimologia della parola italiana \"schiavo\": in latino medievale, il vocabolo \"sclavus\" derivava proprio da \"slavo\". Con il termine greco bizantino \u03a3\u03c7\u03bb\u03b1\u03c5\u03b7\u03bd\u03bf\u03af gli storici dell'impero romano d'Oriente del secolo VI designavano gli Slavi che, varcato il Danubio, iniziavano a infiltrarsi nella penisola balcanica. Il termine greco pass\u00f2 poi al latino \"Sclaveni\"; come e perch\u00e9, accanto a queste forme, siano poi sorte quelle brevi \u03a3\u03c7\u03bb\u03ac\u03b2\u03bf\u03b9 e \"Sclavi\" non \u00e8 ben chiaro. Assai rapidamente e in tutti i Paesi europei l'etnonimo si mut\u00f2 in sinonimo di \"popolo asservito\". Passato cos\u00ec a indicare uno status giuridico, in sostituzione dei classici \"mancipium\" e \"servus\", il medievale \"sclavus\" \u00e8 all'origine della parola che indica lo \"schiavo\" in quasi tutte le lingue europee. Con un processo simile, d'altronde, le lingue finniche utilizzano con il significato di 'schiavo' la parola \"orja\", che potrebbe derivare dal nome dei loro antichi nemici \"ariani\".\nEtnogenesi ed insediamenti originari.\nGli slavi fecero la loro comparsa nell'Europa centro-orientale, nella zona dei fiumi Warta, Vistola, Dnepr e Dnestr, verso il VI secolo d.C., e da questa zona iniziarono poi a spostarsi verso i quattro punti cardinali.\nLa patria d'origine degli Slavi.\nPer questo periodo e soprattutto per i secoli precedenti non abbiamo fonti scritte, e pochissimi reperti archeologici a testimonianza delle vicende degli slavi prima dell'inizio di questa migrazione. Ci dobbiamo affidare perci\u00f2 alla linguistica, tenendo presente che le conclusioni che si possono raggiungere sono molto relative.\nEsiste, per\u00f2, un elemento che complica ulteriormente le cose e crea problemi tuttora non risolti: la cosiddetta civilt\u00e0 lusaziana (1400-500 a.C.). Secondo alcuni studiosi, \u00e8 una manifestazione della cultura germanica, ma secondo storici polacchi e cechi \u00e8 gi\u00e0 manifestazione culturale slava. Questa civilt\u00e0 si diffuse fino all'Elba: se fosse stata una civilt\u00e0 originaria slava, dovremmo ipotizzare che gli Slavi si siano rivelati presenti in quella zona mille anni prima del VI secolo d.C. L'ipotesi che la civilt\u00e0 lusaziana testimoni una presenza di slavi cos\u00ec presto e cos\u00ec ad occidente \u00e8 tuttavia molto debole. Nessun toponimo antico nella zona sembra avere origini slave (non \u00e8 affatto dimostrato che il nome della citt\u00e0 di Kalisz derivi dal protoslavo \"*kalu\", 'fango'), e non troviamo parole di origine celtica nelle lingue slave, mentre sarebbe stato inevitabile che i lusaziani venissero a contatto con popolazioni celtiche.\nL'ipotesi pi\u00f9 diffusa \u00e8 che in questa zona che abbiamo considerato all'inizio, tra Polonia, Ucraina e Bielorussia, siano comparse le popolazioni protoslave verso il VI secolo d.C., che forse provenivano dagli Urali.\nSono state comunque formulate diverse teorie relativamente alla \"patria d'origine degli Slavi\".\nSociet\u00e0.\nLa societ\u00e0 degli slavi era di tipo tribale e lo rimase per molto tempo. Ogni trib\u00f9 aveva un proprio territorio, i campi erano posseduti in comune e la propriet\u00e0 privata era molto limitata.\nAgli inizi, la vita sociale era basata sul concetto di \"*rod\" ('schiatta', 'stirpe'), una stretta parentela di sangue. A poco a poco, per\u00f2, la famiglia si ingrand\u00ec, prima per via di matrimoni, successivamente cominciarono ad essere considerati membri della famiglia anche quelli che vi erano entrati come forza-lavoro. Si passava cos\u00ec da una famiglia basata sulla parentela alla comunit\u00e0 locale: nacquero cos\u00ec i primi villaggi e poi, quando mercanti e artigiani si spostarono nei centri pi\u00f9 grandi e fortunati, nacquero le prime citt\u00e0, prima protette da palizzate di legno, poi da mura di pietra.\nLe istituzioni erano strettamente legate al commercio, la legislazione era orale e consuetudinaria (per avere una legislazione scritta, la \"Russkaja Pravda\", dobbiamo aspettare il regno di Jaroslav il Saggio (1019-1054). Il sistema giudiziario rifletteva chiaramente gli usi e le necessit\u00e0 di una societ\u00e0 di commercianti. Il principe (knjaz') era semplicemente considerato un \"primus inter pares\": era il guerriero pi\u00f9 valoroso, riconosciuto ed eletto capo, proprio come nel mondo germanico. Successivamente i principi avrebbero cercato di rendere la loro carica ereditaria. Compiti del principe erano quelli di favorire il commercio e combattere contro i nemici: al principe spettava soprattutto il compito di fornire ed organizzare le scorte armate per proteggere i commercianti. Queste scorte armate diventeranno in breve l'esercito principale del principe (\"dru\u017eina\", analoga alla \"trustis\" germanica), in simbiosi con il principe stesso. Il principe, inizialmente non nobile, tender\u00e0 poi a diventare un nobile e ad estendere la propria nobilt\u00e0 al suo esercito (nella \"dru\u017eina\" si trovano dunque le origini del ceto dei boiari). I boiari diventeranno poi grandi proprietari terrieri, si doteranno ciascuno di una propria personale \"dru\u017eina\", e inevitabilmente la conflittualit\u00e0 tra principe e boiari crescer\u00e0 sempre pi\u00f9.\nEconomia.\nGli slavi erano degli abilissimi agricoltori, che coltivavano i propri appezzamenti di terra con il lavoro di famiglia e sfruttavano ampiamente le foreste e le risorse naturali dei territori da loro abitati.\nIn epoca storica, gli slavi non erano popoli nomadi: solo quando il suolo era esaurito cercavano altre sedi.\nColtivavano cereali (grano, miglio, segale, orzo, avena), e ortaggi (cavoli, rape, carote), allevavano bestiame (bovini, equini, suini, ovini), praticavano la caccia e la pesca, lavoravano il legname.\nEssi si stanziavano soprattutto lungo i fiumi perch\u00e9\nIl commercio avveniva per baratto: poi si cominciarono ad usare pelli come moneta, infine venne introdotta la moneta metallica.\nGli spostamenti del VII secolo d.C..\nA partire dall'inizio del VII secolo gli slavi incominciarono un collettivo movimento migratorio.\nGli slavi poterono dunque migrare con maggiore facilit\u00e0 soprattutto verso est e verso nord.\nDurante l'Alto Medioevo, piccoli gruppi di slavi si insediarono anche nell'Italia settentrionale, in particolare in Friuli Veneto Lombardia e Piemonte. Secondo il cronista Paolo Diacono i Longobardi impiegarono ausiliari slavi durante alcune operazioni militari, come per l'assedio di Cremona del 603, e alle porte della loro capitale, Pavia, \u00e8 documentato un grande porto sul Ticino, dotato di castello, denominato Sclavaria.\nTra slavi occidentali e slavi orientali ci sono sempre stati scambi linguistici e culturali.\nAustria, Ungheria e Romania, paesi non slavi, dividono la Slavia settentrionale (occidentale ed orientale) dalla Slavia meridionale. Tra Slavia settentrionale e Slavia meridionale i contatti furono a grandi linee impediti, soprattutto dalle scorrerie (prima) e dallo stanziamento (poi) dei Magiari. Ma agli inizi del XV secolo molti intellettuali slavo-meridionali (soprattutto monaci serbi), in fuga davanti agli Ottomani, ripararono a Mosca, creando cos\u00ec un forte legame e un fecondo scambio.\nReligione tradizionale e cristianizzazione.\nLa religione degli antichi Slavi.\nNon \u00e8 possibile ricostruire con precisione il \"pantheon\" slavo originario. Le fonti scritte (sia documentarie, sia narrative) sono tutte successive alla conversione degli slavi al cristianesimo: furono redatte da monaci (praticamente la totalit\u00e0 per il periodo delle Rus' di Kiev e circa tre quarti per il periodo della Moscovia), e questi autori eliminavano sistematicamente ogni richiamo al paganesimo precedente.\nLe Cronache Russe contengono delle sezioni narrative (\"skazanja\") che si richiamano al periodo anteriore alla conversione degli slavi, ma questi racconti sono stati tutti recensiti e adattati dai monaci autori delle cronache. Un caso differente \u00e8 quello delle \"byliny\", racconti epici in versi, tramandati oralmente: qui si trovano molte pi\u00f9 informazioni sulla religione degli slavi, anche se \u00e8 difficile collocare cronologicamente con precisione le informazioni che ci giungono da fonti orali.\nUn accenno ad una divinit\u00e0 slava nella Cronaca degli anni passati si trova in una formula di giuramento con la quale si concludevano sempre i trattati commerciali tra i mercanti russi e quelli greci:\nConfrontando varie \"byliny\" e anche alcune \"skazanje\" possiamo affermare che:\nResta da risolvere, per\u00f2, il problema di quale rapporto ci sia tra Perun e Thor, il dio germanico della folgore (nella Rus' erano presenti i Variaghi), e Perk\u016bnas, divinit\u00e0 baltica raffigurata proprio come Perun. In definitiva, non \u00e8 ancora chiaro se Perun fosse una divinit\u00e0 propria del mondo slavo, o presa \"in prestito\" dal mondo germanico o da quello baltico (\u00e8 nelle lingue baltiche che il nome di Perk\u016bnas \u00e8 ricollegabile al \"tuono\": ancora oggi in lettone \"perk\u016fns\" significa 'tuono', mentre parole analoghe in ucraino o in polacco potrebbero essere entrate in tempi posteriori). Tra l'altro, non \u00e8 escluso che il nome del dio Thor si trovasse scritto su qualche fonte in caratteri runici, e gli autori delle cronache slave possano aver confuso nella traslitterazione una \u00de con una P.\nDa altre fonti emergono i nomi di altre divinit\u00e0:\nLa cristianizzazione degli slavi.\nNel IX secolo i monaci bizantini Cirillo e Metodio cristianizzarono molte trib\u00f9 slave. Per far comprendere la Sacre Scritture e la liturgia cristiana a questi popoli, essi inventarono un nuovo alfabeto, il cosiddetto alfabeto glagolitico.\nLa lingua paleoslava \u00e8 scritta con due alfabeti:\nL'alfabeto inventato da Cirillo e Metodio \u00e8 quello glagolitico, mentre quello cirillico, che di Cirillo porta il nome, venne creato dai suoi discepoli Naum e Sava, rifugiatisi in Macedonia.\nLingua proto-slava.\nL'antenata di tutte le lingue slave nacque in un'epoca incerta dalla lingua proto-indoeuropea (probabilmente dopo essere passata attraverso uno stadio proto-balto-slavo). L'effettivo proto-slavo, definito come ultimo stadio della lingua che precede la divisione delle lingue slave storiche, risale al VII secolo, ed era probabilmente parlato durante il V e VI secolo.\nIl gruppo delle lingue slave appartiene alle cosiddette \"lingue satem\", o isoglossa orientale della famiglia delle lingue indoeuropee, insieme ai gruppi baltici e indo-iraniani. Questo avviene in contrasto alla divisione occidentale (\"lingue centum\"), che include il germanico e il celtico.\nDubbi sull'origine autoctona dell'idioma.\nL'origine dei parlanti del pre-protoslavo e del protoslavo \u00e8 oggetto di grandi dibattiti. A partire dal XIX secolo la questione assunse una valenza politica, particolarmente in relazione alla storia delle divisioni polacche, e all'imperialismo tedesco conosciuto come \"Drang nach Osten\": in sostanza, sia i tedeschi sia gli slavi volevano essere gli autoctoni della terra lungo il fiume Vistola.\nIl dibattito venne sfruttato a scopo di propaganda politica e ha spesso assunto toni emotivi e intrisi di proto-archeologia e misticismo nazionalista.\nNel corso degli anni sono state avanzate alcune ipotesi per riconoscere tracce archeologiche di popolazioni slave anteriori al VI secolo d.C., quando gli slavi sono chiaramente riconoscibili nella zona paludosa che comprende le attuali Bielorussia, Polonia e Ucraina:\nCorrelazioni con frequenze genetiche.\nRecenti ipotesi genetiche sul popolamento dell'Europa, in via di elaborazione, propongono una teoria almeno in parte alternativa sull'origine degli slavi. Osservando la frequente ricorrenza di un determinato aplogruppo del cromosoma Y tra gli eredi storici degli slavi, e constatandone la particolare frequenza in Pomerania, tale ipotesi individua nell'area compresa tra le attuali Germania e Polonia la culla ancestrale della lingua e della cultura slava, che da l\u00ec si sarebbe irradiata verso sud e verso est.\nUna vaga reminiscenza di questa origine autoctona potrebbe essere presente nella leggenda di Lech, \u010cech e Rus, che narra in varie forme la storia di tre fratelli che in seguito si divisero generando le nazioni polacca, ceca e russa.\nReligione e alfabeto degli Slavi moderni.\nOggi gli stati di lingua slava sono:\nBielorussia,\nBosnia ed Erzegovina,\nBulgaria,\nRepubblica Ceca,\nCroazia,\nMacedonia del Nord,\nMontenegro,\nPolonia,\nFederazione Russa,\nSerbia,\nSlovacchia,\nSlovenia e\nUcraina.\nGli Slavi adottarono gradualmente il Cristianesimo tra il VI e il X secolo, e conseguentemente fu soppressa l'antica religione slava. Le due principali divisioni cristiane negli slavi sono gli ortodossi e i cattolici, cui si affiancano minoranze di religione protestante e islamica. In molti gruppi etnici slavi la grande maggioranza dei credenti condivide la stessa religione, sebbene molti siano atei o agnostici; in quest'ultimo caso le persone possono tuttora\nidentificarsi con una particolare religione in senso culturale e storico.\n1. Coloro che sono in maggioranza ortodossi:\n2. Coloro che sono in maggioranza cattolici:\n3. Coloro che sono in maggioranza musulmani:\n4. Mescolanza di religioni:\nLe divisioni tra ortodossi e cattolici si acuirono per l'uso dell'alfabeto cirillico dagli ortodossi e i greci cattolici e dell'alfabeto latino da parte dei cattolici romani. La lingua serba, la lingua bosniaca e la lingua montenegrina possono essere scritte sia in alfabeto cirillico che latino."}
{"id": "896697", "revid": "62004", "url": "https://it.wikipedia.org/wiki?curid=896697", "title": "Hector Raul Cuper", "text": ""}
{"id": "896699", "revid": "767487", "url": "https://it.wikipedia.org/wiki?curid=896699", "title": "Blue Chips - Basta vincere", "text": "Blue Chips - Basta vincere (\"Blue Chips\") \u00e8 un film del 1994 di William Friedkin.\nTrama.\nPete Bell \u00e8 un coach di basket in un college, combattuto tra la fame di vittoria e i limiti delle severe regole dell'NCAA.\nProduzione.\nTra gli interpreti figurano i giocatori dell'NBA Shaquille O'Neal e Penny Hardaway."}
{"id": "896709", "revid": "254059", "url": "https://it.wikipedia.org/wiki?curid=896709", "title": "Contea di Bergamo", "text": "La Contea di Bergamo fu istituita dopo la caduta del regno longobardo a opera di Carlo Magno.\nLa sconfitta di Desiderio, l'ultimo re longobardo, giugno 774, e la conseguente conquista del \"Regnum langobardorum\" da parte dei Franchi port\u00f2 a un cambiamento della gestione politica e amministrativa di Bergamo: ai gastaldi longobardi furono sostituiti i conti e con essi arrivarono i \"vicecomites\" e gli \"scabini\". \nLa precedente aristocrazia longobarda, in genere, sopravvisse seppure privata, almeno all'inizio, di ogni potere politico ma conservando la propria capacit\u00e0 economica e una certa influenza religiosa come dimostra il caso del vescovo Tachimpaldo, figlio di un gastaldo longobardo, che pot\u00e9 esercitare il proprio ministero. \nLa contea franca di Bergamo divenne cos\u00ec un distretto politico-amministrativo dell'impero carolingio.\nIl primo conte franco sembra sia stato un certo Auteramo.\nLa scarsissima documentazione pervenuta ci permette, tuttavia, di individuare i seguenti conti franchi senza che se ne abbiano notizie storiche certe:\nA Suppone successe Gisalberto I, primo dei Gisalbertini, che dichiarava di seguire la legge longobarda."}
{"id": "896712", "revid": "1784492", "url": "https://it.wikipedia.org/wiki?curid=896712", "title": "Pokal Nogometne zveze Slovenije", "text": "La Pokal Nogometne zveze Slovenije, pi\u00f9 semplicemente \"Pokal NZS\" e nota anche come \"Pokal Hervis\" per motivi di sponsorizzazione, \u00e8 la coppa nazionale di calcio slovena. \u00c8 il secondo torneo calcistico sloveno per importanza dopo il campionato di Prva SNL e, come quest'ultimo, \u00e8 organizzata dalla Federazione calcistica della Slovenia.\nIstituita nella stagione 1991-1992, dopo il collasso della Jugoslavia, tra il 1994 e il 2004 la finale veniva disputata con partita d'andata e ritorno. In precedenza le squadre slovene disputavano la Kup Mar\u0161ala Tita, competizione nella quale l'Olimpija Lubiana raggiunse la finale nell'edizione 1969-1970.\nLa squadra vincitrice \u00e8 ammessa al terzo turno preliminare di Europa League e ottiene il diritto di sfidare i campioni di Slovenia nella Supercoppa di Slovenia."}
{"id": "896723", "revid": "767487", "url": "https://it.wikipedia.org/wiki?curid=896723", "title": "Extreme Noise Terror", "text": "Gli Extreme Noise Terror (ENT) sono un gruppo crust punk/grindcore di Ipswich, Inghilterra.\nNati nel gennaio 1985, sono uno dei primi gruppi grindcore inglesi, insieme ai Napalm Death sono i fondatori del genere, infatti alcuni componenti del gruppo provengono appunto dai Napalm Death.\nSono passati alla storia per il loro sound duro ed essenziale, e per essere stati attivisti politicamente impegnati, come lo si deduce dalle tematiche dei loro testi.\nBiografia.\nGli ENT inizialmente sono nati come gruppo hardcore punk. Fin dai primi show per\u00f2 si \u00e8 subito notato come fossero molto pi\u00f9 estremi di altre band del loro genere. Insieme ai Napalm Death hanno caratterizzato la prima definizione di grindcore: testi fortemente politicizzati, tempi estremamente veloci e canzoni molto brevi.\nCome molti gruppi che suonano un punk molto duro, gli ENT usano due cantanti, questo aumenta la velocit\u00e0 dei brani, elemento tipico dell'hardcore punk pi\u00f9 aggressivo, in pi\u00f9 il suono della chitarra \u00e8 molto distorto e la batteria viene usata spesso con il Blast beat, caratteristico del death metal.\nNel 1992 sono apparsi live con il gruppo dance The KLF ai Brit Awards, con cui hanno collaborato per l'album \"The Black Room\" che poi \u00e8 stato abbandonato.\nAttualmente il leader della band \u00e8 Dean Jones, uno dei co-fondatori, la formazione \u00e8 completata dall'altro cantante Adam Catchpole, dai chitarristi Paul Woodfield e Ollie Jones, dal batterista Mic Hourihan e dal bassista Staff. Nel gruppo ha militato anche per un certo periodo il batterista Mick Harris, ex Napalm Death, considerato uno dei creatori del groove death metal e grindcore.\nIl 23 febbraio 2011 con un annuncio sul loro sito ufficiale comunicano la veridicit\u00e0 delle voci sulla morte di Phil Vane, fondatore degli ENT e fino a quel momento voce del gruppo insieme a Dean Jones.\nFormazione.\nEx componenti.\nCantanti:\nChitarristi:\nBassisti:\nBatteristi:"}
{"id": "896725", "revid": "6066", "url": "https://it.wikipedia.org/wiki?curid=896725", "title": "Sangre azul", "text": ""}
{"id": "896726", "revid": "1305772", "url": "https://it.wikipedia.org/wiki?curid=896726", "title": "Helmholtz-Zentrum f\u00fcr Umweltforschung", "text": "Helmholtz-Zentrum f\u00fcr Umweltforschung - UFZ (fino al 28 novembre 2006 \"UFZ - Umweltforschungszentrum Leipzig-Halle\"), \u00e8 parte dell'Associazione Helmholtz, (in tedesco: Helmholtz-Gemeinschaft), la pi\u00f9 grande organizzazione scientifica in Germania.\nLa sede principale si trova a Lipsia, mentre sedi minori sono dislocate a Magdeburg, Bad Lauchst\u00e4d, Falkenberg e Halle.\nSi occupa prevalentemente di ricerca ambientale, unico da questo punto di vista rispetto agli altri centri di ricerca dell'Associazione Helmholtz. Inaugurato nel dicembre del 1991, nel contesto delle grandi opere che seguirono l'unificazione tedesca, gi\u00e0 nei primi mesi del 1992 inizi\u00f2 ad essere operativo.\nL'UFZ \u00e8 finanziato al 90% dal ministero dell'Educazione e della Ricerca e per il restante 10% da enti regionali.\nVi trovano impiego circa 1.100 persone (pi\u00f9 della met\u00e0, il 55 per cento circa, sono donne), tra personale addetto alla ricerca e all'amministrazione.\nCollegamenti esterni.\nSito dell'UFZ, Umweltforschungszentrum Leipzig-Halle\nOfferte di lavoro dall'UFZ"}
{"id": "896727", "revid": "6923", "url": "https://it.wikipedia.org/wiki?curid=896727", "title": "Cr\u00e9dit Mutuel", "text": "Il Cr\u00e9dit Mutuel \u00e8 una banca cooperativa francese fondata nel 1882 a Wantzenau, villaggio nei pressi di Strasburgo, in Alsazia, in base alle teorie di Friedrich Wilhelm Raiffeisen, che in quel periodo si stavano diffondendo in tutta la Prussia. \u00c8 la capogruppo del gruppo Cr\u00e9dit Mutuel - CIC, nato nel 1998 dopo l'acquisizione del Cr\u00e9dit Industriel et Commercial (CIC) da parte del Cr\u00e9dit Mutuel.\nStruttura del gruppo.\nIl gruppo \u00e8 organizzato in forma federale strutturata su tre livelli. Alla base ci stanno le 1.800 casse locali; sopra, a livello regionale esistono i Groupes r\u00e9gionales, 18 federazioni che coprono l'intero territorio francese. Al terzo livello, a capo di tutto esiste la Conf\u00e9d\u00e9ration, che \u00e8 l'organo centrale del network.\nItalia.\nIn Italia, attraverso la controllata Cr\u00e9dit Industriel et Commercial, vantava fino ad aprile 2014 una partecipazione nel gruppo Banca Popolare di Milano.\nI numeri.\nIl gruppo Cr\u00e9dit Mutuel - CIC \u00e8 il terzo gruppo bancario francese con oltre 3,9 milioni di clienti, 2.000 agenzie e oltre 23.000 dipendenti."}
{"id": "896728", "revid": "131358", "url": "https://it.wikipedia.org/wiki?curid=896728", "title": "Zenit Leningrado", "text": ""}
{"id": "896729", "revid": "110157", "url": "https://it.wikipedia.org/wiki?curid=896729", "title": "\u00c5m\u00e5l (comune)", "text": "\u00c5m\u00e5l \u00e8 un comune svedese di 12.341 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "896730", "revid": "2202946", "url": "https://it.wikipedia.org/wiki?curid=896730", "title": "Futbol'nyj Klub Zenit Sankt-Peterburg", "text": "Il Futbol'nyj Klub Zenit Sankt-Peterburg (), noto in lingua italiana come Zenit San Pietroburgo o semplicemente Zenit, \u00e8 una societ\u00e0 calcistica russa con sede nella citt\u00e0 di San Pietroburgo. Milita nella Prem'er-Liga, la massima divisione del campionato russo di calcio, e disputa le partite casalinghe alla Zenit Arena di San Pietroburgo.\nFondato nel 1925 con il nome di \"Krasnaja Zarja Leningrado\", dal 1936 si \u00e8 chiamato \"Zenit Leningrado\" e, dal 1991, \u00e8 denominato \"Zenit San Pietroburgo\".\nNella sua bacheca figurano, a livello nazionale, un campionato sovietico (1984), sette campionati russi, una Coppa dell'URSS, una Supercoppa dell'URSS, quattro Coppe di Russia, sei Supercoppe di Russia e una Coppa del campionato russo (nell'unica edizione del torneo). A livello internazionale lo Zenit ha vinto una Coppa UEFA (2007-2008) e una Supercoppa UEFA (2008).\nStoria.\nEpoca sovietica (1925-1991).\nIl club fu fondato nel 1925 con il nome di \"Krasnaja Zarja Leningrado\". Nel 1936 cambi\u00f2 nome in \"Zenit Leningrado\". Esord\u00ec ben presto nella massima serie del campionato sovietico di calcio. Retrocesso nel 1938, pot\u00e9 partecipare alla massima serie nel 1940 solo grazie alla fusione con i concittadini dello \"Stalinec\". Nel 1941 ci fu una nuova fusione con i concittadini del Krasnaya Zarya e dell'Avangard, per dar vita al ProfSoyuzy, che per\u00f2 cambi\u00f2 immediatamente nome in \"Zenit\".\nIl primo successo il club lo colse in piena seconda guerra mondiale, quando nel 1944 vinse la sua prima Coppa dell'Unione Sovietica battendo il . Seguirono lunghi decenni di piazzamenti dignitosi in massima divisione sovietica.\nNel 1967 lo Zenit fin\u00ec ultimo nel campionato sovietico, ma venne salvato dalla politica, che decise che non era il caso di far retrocedere un club di Leningrado proprio nell'anno del 50\u00ba anniversario della rivoluzione bolscevica.\nNegli anni ottanta il club raggiunse altri importanti traguardi: il terzo posto nel campionato 1980, anno in cui il club divenne propriet\u00e0 dell'azienda ottica LOMO, la finale della Coppa dell'Unione Sovietica del 1984, e, nello stesso anno, il successo pi\u00f9 importante, la vittoria del titolo sovietico, ottenuta con 7 punti di vantaggio sullo secondo classificato. L'anno successivo vinse anche la Supercoppa sovietica.\nEra post-sovietica (1991-oggi).\nAnni 1990.\nDopo la dissoluzione dell'Unione Sovietica, nel 1992 il club retrocesse nella seconda serie del campionato russo e solo nel 1995 fu promosso nella massima serie, grazie al terzo posto in Pervaja liga. Nel 1996 giunse in semifinale nella Coppa di Russia, trofeo che vinse per la prima volta nel 1999.\nAnni 2000.\nNel 2001 la squadra di San Pietroburgo si piazz\u00f2 terza in campionato e nel 2002 decima in campionato e fu finalista della Coppa di Russia. Nel 2003, sotto la guida del nuovo tecnico Vlastimil Petr\u017eela, si classific\u00f2 seconda in Prem'er-Liga e si aggiudic\u00f2 anche la prima e unica edizione della Coppa del campionato russo.\nNel dicembre del 2005 il club pass\u00f2 sotto il controllo dal colosso petrolifero Gazprom, che rilev\u00f2 la quota di maggioranza dello Zenit e stanzi\u00f2 100 milioni di dollari in nuovi acquisti e nella costruzione di un nuovo stadio che sostituisse il Petrovskij.\nEliminato ai quarti di finale della Coppa UEFA 2005-2006, lo Zenit inizi\u00f2 male il campionato e nel luglio 2006 Petr\u017eela fu esonerato e sostituito dall'olandese Dick Advocaat.\nNel novembre 2007, sotto la guida di Dick Advocaat, la squadra si aggiudic\u00f2 per la prima volta il campionato russo, inanellando 10 vittorie nelle ultime 11 giornate. Nel 2008 lo Zenit di Advocaat vinse per la prima volta la Supercoppa di Russia (2-1 al Lokomotiv Mosca nel marzo 2008) e fu artefice di grandi imprese in Coppa UEFA. Dopo aver eliminato Villarreal ai sedicesimi di finale, Olympique Marsiglia agli ottavi, (battuto per 4-1 in casa) ai quarti di finale, estromise dalla competizione anche il pi\u00f9 quotato in semifinale. La partita di andata all'Allianz Arena termin\u00f2 1-1, mentre nella gara di ritorno allo stadio Petrovskij i russi vinsero per 4-0, infliggendo ai bavaresi la loro sconfitta pi\u00f9 larga nella storia delle coppe europee. In finale, il 14 maggio al City of Manchester Stadium, lo Zenit affront\u00f2 i Rangers e si impose per 2-0, dopo aver dominato per tutta la gara. Per la squadra russa fu il primo trofeo vinto a livello europeo. Lo Zenit riusc\u00ec anche a piazzare un proprio giocatore, l'attaccante Pogrebnjak, autore di 10 reti, in cima alla classifica dei marcatori del torneo, alla pari di Luca Toni del Bayern Monaco.\nIl 29 agosto 2008, allo stadio Louis II di Monaco, lo Zenit si aggiudic\u00f2 la Supercoppa europea, battendo i detentori della UEFA Champions League, gli inglesi del , ed entrando in tal modo a pieno titolo tra le grandi del calcio europeo. Nella stagione 2008-2009 la squadra pietroburghese esord\u00ec in UEFA Champions League, dove fu inserita nel girone di , Juventus e Bate Borisov. Nonostante le aspettative, complice anche la notevole difficolt\u00e0 del girone, i risultati faticarono ad arrivare e i russi non andarono oltre il terzo posto, ottenendo comunque l'accesso alla Coppa UEFA. Nel novembre 2008 chiusero poi il campionato al quinto posto.\nAnni 2010.\nNel novembre 2009 lo Zenit concluse terzo in campionato. L'11 dicembre, un mese dopo la fine del campionato, il club ufficializz\u00f2 l'ingaggio del tecnico italiano Luciano Spalletti, con contratto triennale. Il 16 maggio 2010 il tecnico toscano condusse la compagine di San Pietroburgo alla vittoria, la seconda nella sua storia, della Coppa di Russia, grazie al successo in finale contro il Sibir' Novosibirsk.\nNell'estate 2010 lo Zenit acquist\u00f2 Aleksandr Bucharov, Sergej Semak, Aleksandar Lukovi\u0107 e Bruno Alves. Il 25 agosto 2010, perdendo contro l'Auxerre, lo Zenit fall\u00ec l'accesso alla fase a gironi della UEFA Champions League, ma prosegu\u00ec il proprio cammino europeo in Europa League. Con il tecnico italiano la squadra di San Pietroburgo impose la propria leadership in campionato. Il 3 ottobre 2010 stabil\u00ec un record per il campionato russo, facendo registrare 21 partite consecutive senza sconfitte. Il 27 ottobre arriv\u00f2 la prima sconfitta in campionato, contro lo . Lo Zenit vinse la Prem'er-Liga 2010 con due giornate di anticipo, il 14 novembre 2010, tornando al successo finale in campionato dopo tre anni. Dopo 16 giornate la squadra aveva ottenuto ben 40 punti (frutto di 12 vittorie e 4 pareggi), stabilendo un nuovo record per la massima divisione russa dopo 16 turni.\nIl 6 marzo 2011 lo Zenit si aggiudic\u00f2 per la seconda volta la Supercoppa di Russia, battendo per 1-0 il CSKA Mosca allo stadio Kuban' di Krasnodar. Undici giorni dopo fu eliminato dal agli ottavi di finale di Europa League.\nIl 6 dicembre 2011 lo Zenit ottenne per la prima volta la qualificazione alla fase a eliminazione diretta della UEFA Champions League, arrivando secondo in un gruppo comprendente anche Porto, \u0160achtar e APOEL. Agli ottavi di finale lo Zenit fu eliminato dal (vittoria per 3-2 in Russia e sconfitta per 2-0 a Lisbona).\nIl 9 febbraio 2012 Spalletti firm\u00f2 un prolungamento di contratto al 2015, assumendo anche il ruolo di manager.\nIl 28 aprile 2012 lo Zenit di Spalletti biss\u00f2 il successo della stagione precedente, battendo per 2-1 la Dinamo Mosca, portandosi cos\u00ec a +15 dalle dirette inseguitrici, il CSKA Mosca e appunto la Dinamo Mosca, e aggiudicandosi il titolo nel primo campionato russo terminato in primavera, con ben tre giornate d'anticipo. Per il tecnico toscano si tratt\u00f2 del quarto trofeo vinto alla guida della squadra.\nPer la stagione 2012-2013 la squadra condusse una dispendiosa campagna acquisti, con il doppio acquisto da 80 milioni (40 e 40) del brasiliano del Porto Hulk e del centrocampista del Benfica Axel Witsel. In campionato la compagine azzurra si piazz\u00f2 seconda a due punti dal CSKA Mosca. Al termine della stagione allo Zenit mancheranno tuttavia i punti della partita persa 0-3 a tavolino contro la Dinamo a causa degli incidenti provocati dai propri tifosi.\nL'11 marzo 2014, a seguito di risultati negativi in campionato e in UEFA Champions League, Spalletti fu esonerato dopo aver vinto solo 2 delle ultime 12 partite ufficiali. Gli subentr\u00f2, come traghettatore, l'ex calciatore dello Zenit Sergej Semak, poi rimpiazzato dopo alcuni giorni dal portoghese Andr\u00e9 Villas-Boas, con cui la squadra concluse il campionato al secondo posto, ad un solo punto dal CSKA Mosca.\nNel 2014-2015 lo Zenit torn\u00f2 a vincere il campionato russo, il primo dell'era Villas-Boas, con un ruolino di marcia di 20 vittorie e 7 pareggi e 3 sole sconfitte in 30 giornate, concludendo il torneo con 7 punti di vantaggio sul CSKA Mosca. Si aggiudic\u00f2 anche la Supercoppa di Russia, battendo il per 4-2 dopo i tiri di rigore (1-1 dopo 120 minuti).\nNel 2015-2016, l'ultima annata con Villas-Boas in panchina, come comunicato in anticipo dallo stesso tecnico, lo Zenit concluse terzo, a sei punti dal CSKA Mosca campione e alle spalle della sorpresa . In UEFA Champions League la squadra fece registrare la propria migliore performance di sempre, vincendo cinque partite su sei della fase a gironi, dove affront\u00f2 Valencia, Lione e Gent (l'unica sconfitta dei russi si verific\u00f2 solo nell'ultima e ininfluente gara contro il Gent). Agli ottavi di finale lo Zenit si arrese nuovamente al Benfica.\nNella stagione 2016-2017 sulla panchina dello Zenit sedette il tecnico rumeno Mircea Lucescu, che raggiunse il terzo posto in campionato e non fu confermato. Gli subentr\u00f2 Roberto Mancini, sotto la cui guida la squadra, nel 2017-2018, non and\u00f2 oltre un deludente quinto posto, mancando l'accesso alla UEFA Champions League; il contratto con il tecnico italiano fu dunque rescisso consensualmente nel maggio 2018.\nLa dirigenza individu\u00f2, con contratto biennale, il successore di Mancini in Sergej Semak, ex bandiera del club da calciatore ed ex allenatore dello Zenit. Il ruolo di direttore sportivo fu affidato invece allo spagnolo Javier Ribalta, che ingaggi\u00f2 Claudio Marchisio, svincolatosi dalla . In estate la squadra disput\u00f2 il terzo turno preliminare di UEFA Europa League 2018-2019, in cui si rese protagonista di una rimonta pregevole: la batt\u00e9 per 4-0 i russi nel match di andata, ma al ritorno lo Zenit eguagli\u00f2 il risultato, portando l'incontro ai supplementari, dove le emozioni si alternarono. Al 99\u00ba minuto i bielorussi trovarono il gol portando il risultato sul 4-1. A questo punto i russi, che si trovarono anche in inferiorit\u00e0 numerica, per superare il turno dovrebbero vincere almeno per 6-1. Lo Zenit trov\u00f2 il gol al 108\u00ba minuto, per poi siglare la rete della momentanea qualificazione al 116\u00ba. Il club di San Pietroburgo fu in grado di realizzare altri due gol: il risultato finale di 8-1 fu il frutto di una rimonta senza precedenti, la pi\u00f9 ampia registrata nella storia di una competizione europea. Superato il , non senza difficolt\u00e0, lo Zenit ebbe accesso ai gironi, che super\u00f2 da prima classificata prima di eliminare ai sedicesimi di finale il e poi cadere agli ottavi contro il . L'annata sar\u00e0 comunque quella del ritorno, dopo quattro anni, al successo in campionato, vinto con tre giornate di anticipo.\nAnni 2020.\nLa stagione 2019-2020 si apr\u00ec con la sconfitta in Supercoppa di Russia contro il (2-3) e fu segnata dalla lunga sospensione dovuta alla pandemia di COVID-19. La squadra di Semak riusc\u00ec a bissare il titolo dell'anno precedente, aggiudicandosi nuovamente il campionato, con quattro giornate di anticipo. Il successo in campionato fu replicato nel 2020-2021 con due giornate di anticipo e fu accompagnato dalla vittoria della Supercoppa di Russia, ottenuta battendo per 2-1 il Lokomotiv Mosca.\nTifoseria.\nLa tifoseria della prima squadra di San Pietroburgo si \u00e8 resa artefice di molteplici atti a sfondo razzista, nazionalista e maschilista. L'11 novembre 2007 un giovane di origini tanzaniane, Maira Mkama, \u00e8 stato oggetto di un'aggressione con accoltellamento e perdita del rene; il giovane era uscito per festeggiare la vittoria dello Zenit. L'anno successivo, durante una gara di Coppa UEFA disputatasi il 12 marzo 2008, tifosi dello Zenit hanno impiccato una scimmia di peluche, gettato banane in campo ed intonato cori razzisti. Per quest'ultima condotta, la societ\u00e0 \u00e8 stata multata di 40 000 franchi svizzeri.\nGi\u00e0 nel 2005 la tifoseria si era fatta notare, questa volta per aver fatto saltare l'acquisto di un giocatore di colore, il brasiliano Z\u00e9 Roberto. A detta del direttore sportivo Sarsania l'acquisto era fallito per l'opposizione della moglie del giocatore brasiliano; l'allenatore Dick Advocat ha successivamente raccontato al \"Daily Telegraph\" che in realt\u00e0 \u00abla tifoseria non avrebbe capito\u00bb l'ingaggio di un giocatore di colore. Nel 2009 la tifoseria dello Zenit \u00e8 salita alla ribalta per aver chiesto alla propria societ\u00e0 di proibire l'accesso allo stadio alle donne, giacch\u00e9 la loro presenza farebbe da deterrente al tifoso intento ad insultare l'avversario. La societ\u00e0 sembrava allora intenzionata ad accogliere tale richiesta.\nNel marzo 2011, durante la partita contro l'An\u017ei, un tifoso dello Zenit ha lanciato al difensore Roberto Carlos, in forza agli avversari, una banana, gesto riconducibile all'ideologia razzista. Nel dicembre del 2012, il gruppo di tifosi pi\u00f9 numeroso e importante dello Zenit di San Pietroburgo (\"Landscrona\") ha pubblicato sul proprio sito un comunicato, denominato \"Selection 12 Manifesto\", con il quale si oppone alla presenza in squadra di giocatori di colore o di minoranze sessuali, nel nome della purezza della razza. Il tecnico della squadra Luciano Spalletti e la stessa societ\u00e0 sportiva russa si sono subito dissociati dai contenuti del documento.\nOrganico.\nRosa.\n\"Rosa e numerazione aggiornate al 30 gennaio 2022.\"\n "}
{"id": "896740", "revid": "74801", "url": "https://it.wikipedia.org/wiki?curid=896740", "title": "Alings\u00e5s (comune)", "text": "Alings\u00e5s \u00e8 un comune svedese di abitanti, situato nella contea di V\u00e4stra G\u00f6taland. \nIl suo capoluogo \u00e8 la cittadina omonima e nel territorio di questa si trova Hj\u00e4lmared.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
